{"id": "1976424", "revid": "69794", "url": "https://it.wikipedia.org/wiki?curid=1976424", "title": "Chiesa dei Santi Ippolito e Lorenzo", "text": "La chiesa dei Santi Ippolito e Lorenzo \u00e8 un luogo di culto di Faenza, in provincia di Ravenna.\nStoria.\nLa Chiesa di Sant'Ippolito e San Lorenzo \u00e8 il pi\u00f9 importante esempio del tardo Barocco faentino con riferimenti espliciti al Barocco romano, anticipa peraltro lo stile neoclassico e presenta alcune interferenze venete. Oggi quella dei Santi Ippolito e Lorenzo \u00e8 una chiesa parrocchiale ma, inizialmente, tra il 1200 e il 1300 sorgeva come complesso monastico benedettino, poi camaldolese, dipendente direttamente dal monastero di Murano. Il monastero, stabilitosi a Faenza fin dal sec. XII, era situato quasi in riva al fiume Lamone al di fuori delle mura medievali. Nulla si sa sull\u2019aspetto della chiesa e del convento d\u2019allora. Tutt\u2019oggi l\u2019archivio della chiesa faentina si trova proprio a Camaldoli, essendo stata un edificio sacro legato alle congregazioni dei frati toscani ramificate nel territorio circostante. Purtroppo, non rimangono testimonianze della chiesa duecentesca eccetto il quadro della Madonna col Bambino risalente agli anni \u201960 che si trova ora in sagrestia. Quella che si pu\u00f2 ammirare oggi \u00e8, invece, la chiesa settecentesca. La struttura precedente, infatti, venne ampliata tra il 1771 e il 1774, quando vennero aggiunte nuove fondazioni per costruire un fabbricato pi\u00f9 ampio su progetto di un autore ignoto, ma sicuramente romano. Pare che lo stesso disegno preparatorio giungesse direttamente da Roma dovendo i monaci seguire le direttive degli ordini superiori da cui dipendevano e adottare un orientamento analogo in tutte le loro chiese. Certo \u00e8 che ci si stato un capomastro a seguirne la costruzione: si \u00e8 fatto il nome del giovane Giuseppe Pistocchi, architetto faentino costruttore del Teatro Masini e di Palazzo Milzetti sempre a Faenza, o del faentino Gioacchino Tomba. Tale ricostruzione avvenne poich\u00e9 durante il Settecento alcuni ordini di Faenza decisero per un sostanziale rinnovamento dal punto di vista architettonico che doveva includere le chiese preesistenti come ad esempio San Francesco, Sant\u2019Agostino, la chiesa delle monache di Sant\u2019Umilt\u00e0, la chiesa della SS. Trinit\u00e0 nel Borgo Durbecco, San Domenico, San Benedetto, Santa Chiara. Tali edifici gotici e romanici a tre navate furono generalmente trasformati a navata unica a navata unica grazie all\u2019invenzione della volta di cannicciato ingessato. Cos\u00ec buona parte delle chiese di Faenza, situate non nel centro storico - come per esempio il Duomo della citt\u00e0 -, ma nelle zone limitrofe, subirono alcune modifiche strutturali avvicinandosi a quello che era il gusto del corrente XVIII secolo. Oltre al capomastro collaborarono sicuramente una schiera di stuccatori e scultori: l\u2019aspetto di maggior rilievo \u00e8 senz\u2019altro tutta l\u2019immensa decorazione. Se si volgono gli occhi alla struttura architettonica, infatti, si pu\u00f2 notare che questa non \u00e8 mai libera; sia le colonne che le paraste (semipilastri a cornice delle cappelle) si concludono in alto con lussuosi capitelli. \nArchitettura.\nLa struttura interna.\nAll\u2019interno la chiesa di forma rettangolare presenta un\u2019unica navata con sei cappelle laterali. La profondit\u00e0 di queste ultime \u00e8 la stessa, anche se le due centrali, pi\u00f9 alte, danno l\u2019idea di uno spazio sfondato pi\u00f9 profondo. Si parla, perci\u00f2, di pseudotransetto, ovvero una specie di effetto ottico/costruttivo mediante il quale viene conferita l\u2019idea di uno spazio che a livello effettivo risulta per\u00f2 mancante. La pianta \u00e8, dunque, a croce greca inscritta in un rettangolo. Essendo il disegno preparatorio della chiesa faentina realizzato da un architetto romano, operando un confronto tra le piante delle chiese romane settecentesche, si nota come quella di S. Carlo ai Catinari di Rosario Rosati presenti un impianto planimetrico assai simile. Un particolare architettonico tipico del periodo barocco \u00e8 la cosiddetta soluzione d\u2019angolo, perci\u00f2 la struttura rettangolare della chiesa viene \u201cammorbidita\u201d nei quattro angoli, per cos\u00ec dire smussati da una sorta di collegamenti strutturali. L\u2019interno \u00e8 strutturato a paraste e semicolonne che sostengono un cornicione di ordine corinzio. Anche le colonne sono di ordine corinzio con una trabeazione che corre lungo tutto il perimetro della chiesa interrotta solamente nelle cappelle centrali. Il presbiterio rialzato presenta una forma allungata in profondit\u00e0 che si conclude con lo spazio occupato dall\u2019organo del coro. La sua posizione ricevette moltissime critiche da parte del collegio clericale in quanto oltre all\u2019organista lo spazio doveva accogliere anche tutti i cantori e musicisti. Dunque, si temeva che durante la Messa lo sguardo del fedele ricadesse in quel punto e venisse attratto da qualche membro del coro magari un po\u2019 pi\u00f9 megalomane di altri con il rischio che richiamasse pi\u00f9 attenzione di colui che ufficiava. \nLa facciata esterna.\nLa facciata \u00e8 strutturata in modo semplice con grandi lesene abbinate di ordine corinzio. Il timpano mancante viene riprodotto in un\u2019incisione di Achille Calzi. Un bassorilievo raffigurante palme incrociate posto sopra il portale interrompe la semplicit\u00e0. Appoggia su un doppio basamento, il primo completamente liscio mentre il secondo ricco di cimasa e basamento in pietra locale della Samoggia. Sopra ai capitelli vi sono la cimasa e l\u2019abaco in pietra. Sopra scorre la trabeazione ricca di cornici e sopra di essa la fascia del fregio decorata in lastre di cotto, ognuna riportante una lettera a caratteri romani in rilievo. L\u2019insieme delle lettere compongono la scritta dedicatoria: IN HONOR \u2013 S.S. HYPPOLYTI \u2013 ET LAURENTII \u2013 MM., mentre nel risvolto due lettere D M, inizio di una data andata perduta. Nell\u2019incisione di Achille Calzi, eseguita su disegno di Romolo Liverani, la scritte dedicatoria viene sostituita da una data 1836 (MDCCCXXXVI). C\u2019\u00e8 poi da precisare che durante il periodo barocco le chiese cercano di creare una forte relazione con la realt\u00e0 esteriore: le facciate diventano un punto di conflitto tra l\u2019interno dell\u2019edificio e le logiche dell\u2019esterno. (Per esempio, nella chiesa di San Pietro troviamo un doppio colonnato che conferisce l\u2019idea di un abbraccio, quello di San Carlo richiama invece una sorta di onda). Lo stesso avviene nella chiesa di Sant'Ippolito e Lorenzo: nella facciata si verifica lo stesso effetto d\u2019angolo che si trova anche all\u2019interno e di conseguenza la facciata esterna viene modificata. Questa, infatti, non si mostra piatta ma sembra essere compressa, schiacciata, dalla stessa navata che con il suo volume sembra deformare la facciata stessa. Il tema dell\u2019angolo non viene richiamato solamente dalle due colonne corinzie che introducono al presbiterio, ma anche dalle finte-semicolonne della facciata esterna conferendo l\u2019idea di un medesimo tema. Immaginando di togliere quadri e stucchi e concentrandosi solamente sulla parte architettonica si nota come dall\u2019elemento della colonna di ordine corinzio il tema, correndo poi lungo la trabeazione, si imposti e crei un effetto continuo giungendo fino alle volte. Viene riportato perci\u00f2 in alto ci\u00f2 che avviene a livello planimetrico. Il tema si interrompe solo a livello del presbiterio e nei pseudotransetti delle cappelle laterali e centrali. Il capomastro Domenico Galli, chiamato a sistemare la facciata dopo il crollo accidentale del cornicione e del timpano o la sua demolizione precauzionale che aveva recato danni agli elementi architettonici sottostanti, ci lasci\u00f2 la facciata che si vede oggi. Non vennero perci\u00f2 ricostruiti n\u00e9 il timpano, n\u00e9 la cimasa, n\u00e9 i due grandi angeli reggenti lo stemma dei Camaldolesi, che esistevano precedentemente come testimonia l\u2019incisione del Calzi. Vi sono, infine, alcuni motivi plastici che a prima vista non si colgono facilmente: due volti di giovani elegantemente incorniciati da un panno posti sul portale, un angioletto dentro la cuspide, le palme intrecciate che alludono al martirio di San\u2019Ippolito e San Lorenzo ed ancora pi\u00f9 in alto una testa sotto un casco di foglie. I motivi vengono attribuiti ad Antonio Trentanove, sculture riminese rappresentativo della scultura emiliano-romagnola degli ultimi del Settecento.\nL'organo.\nL\u2019organo \u201cAnelli\u201d della chiesa fu collaudato il 15 luglio 1856 da Gualtiero Anelli, appartenente ad una dinastia di organari operante tra il 1795 e il 1959. Lo strumento contiene parzialmente il materiale dell\u2019organo precedente. \u00c8 interamente contenuto in una cassa esterna che costituiva precedentemente un antico altare. La cassa \u00e8 decorata secondo il tipico gusto rinascimentale: teste d\u2019angeli, ghirlande stilizzate e simboli sacri intagliati. Le canne di facciate contengono un\u2019elevate percentuale di stagno ed il loro suono \u00e8 squillante senza essere tagliante. I quattro mantici costruiti in legno e pelle di pecora, rappresentano i contenitori polmonari per mettere l\u2019aria in circolazione attraverso le canne. L\u2019aria non \u00e8 stata eccessivamente compressa in linea con lo stile tipico dell\u2019organo dolce italiano. La pedaliera \u00e8 a leggio e fornita di 14 suoni, l\u2019unico manuale \u00e8 a registri spezzati (fra il si e il do3). \nSculture e Stucchi.\nTutte le decorazioni che adornano le pareti sono a stucco. Le cappelle presentano in alto sculture di angeli nel cornicione spezzato e sull\u2019arco degli altari. Se si solleva il capo, ci\u00f2 che \u00e8 ancora pi\u00f9 impressionante, \u00e8 il cornicione che si stacca dalle pareti introducendo le volte. Nella parte centrale si trova una finta cupola riabbassata ornata da altri rosoni, decorazioni a finte croci, medaglioni e ottagoni. La realizzazione di queste decorazioni viene attribuita a maestranze ticinesi. Si parla, infatti, di maestri provenienti dal Canton Ticino, nei pressi di Lugano, che per tradizione fin dall\u2019et\u00e0 medievale fu zona dalla quale provenivano lapicidi, lavoratori della pietra o stucco e scultori. Nel 1700 arrivarono vere e proprie famiglie di maestri scese in cerca di lavoro, come quella dei Martinetti o dei Giabani, che non operano solamente a Faenza, ma anche a Imola, Lugo, Ravenna e in altre localit\u00e0 romagnole. Si verific\u00f2, dunque, una diffusione capillare e numerosissime chiese settecentesche subirono interventi da questi maestri. Impossibile definire quale delle famiglie oper\u00f2 a Faenza, ma il gusto dei finti rosoni cos\u00ec aggettanti, emergenti, le cornici coi rami di palma e le soluzioni pseudobaroccheggianti alla Borromini si trovano anche in altre chiese dove documenti attestano l\u2019intervento di tali maestranze. Vi sono anche molti riferimenti al Barocco romano per quanto riguarda lo stile: per esempio i temi degli ovali con le fasce di palme, i cassettoni a croce, gli ottagoni e le losanghe esagone nella calotta absidale tipicamente borrominiane. Francesco Borromini fu un famosissimo architetto del XVII secolo operante quasi esclusivamente a Roma. Nella chiesa di Sant'Ippolito e Lorenzo viene ricordato come stilemi anche nel presbiterio con l\u2019effetto a cassettonati decorato a croci, esagoni e rosoni, ripresi dalla celebre cupola di San Carlo alle Quattro Fontane realizzata dal Borromini sempre a Roma. Mentre, in corrispondenza della base degli arconi del soffitto, si trovano delle \u201cpelte\u201d a forma di conchiglia di derivazione barocca romana, riprese da Cosimo Morelli nella Cattedrale di Imola e nella chiesa di San Francesco a Lugo.\nGli angeli sopra l\u2019arco dell\u2019altare, databili agli anni \u201980 del 1700 e di notevole qualit\u00e0, reggono un cartiglio di scritti; sul cornicione si trovano altri angeli di ancor maggiore qualit\u00e0 artistica. Sembra che a realizzarli sia la mano di uno stuccatore ticinese Antonio Trentanove, scultore del Settecento che collabor\u00f2 insieme a Felice Giani, ma si fa anche il nome di Giuseppe Ballanti. Tuttavia tali ipotesi non sono unanimemente condivise dalle critica. Gli altari non hanno conservato tutte le pare originali ed in alcuni sono state rimosse. Generalmente lo schema \u00e8 quello presente al primo altare in fondo, che raffigura la storia di San Michele con la spada sguainata. \nDipinti, affreschi e corredi.\nTerzo altare a destra.\n\u201cMadonna col bambino\u201d - Ignoto dei secoli XV-XVI tempera su tavola, cm. 50x35 ca. La piccola tavola apparteneva a don Luigi Calderoni, ma dopo la morte di quest\u2019ultimo, avvenuta il primo gennaio del 1860, venne donata ai monaci camaldolesi di S. Ippolito. Inizialmente posizionata nella prima cappella a destra, fu poi sistemata negli anni \u201930 del 1900 nella terza cappella a destra gi\u00e0 dedicata a Santa Gertrude Abbadessa. Il dipinto della \u201cVergine della Purit\u00e0\u201d, collocabile nell\u2019ambito della cultura bizantina di produzione veneto-cretese, presenta l\u2019iconografia della \u201cOdighitria\u201d, ma nella versione derivata della \u201cMadre della Consolazione\u201d. La sostituzione della mitella col velo bianco e l\u2019elaborata arabescatura dorata rappresentano un distacco dalla tradizione canonica. Il bambino benedice unendo i due gesti, alla latina e alla greca, e con la mano sinistra regge un rotolo con un passo greco : \u201cLo spirito del Signore \u00e8 sopra di me, per questo\u2026\u201d (Isaia 61, 6; Luca 4,18). Nella chiesa di San Domenico \u00e8 venerata un\u2019immagine col titolo di \u201cMadonna nel Fuoco\u201d che presenta caratteri analoghi e stilemi simili a questo dipinto: manto pieghettato, fisionomia, decorazione delle aureole a punzone, colorazione scura e espressivit\u00e0 della Vergine. Anche al Museo Nazionale di Ravenna alcune icone hanno la stessa connotazione stilistica: non si esclude perci\u00f2 che anche la tavoletta faentina facesse parte del corpus delle icone ravennati, che oltre tutto provenivano dalle raccolte dei Camaldolesi di Ravenna, lo stesso ordine a cui apparteneva la chiesa di Sant'Ippolito.\nTerzo altare a sinistra.\n\u201cSan Benedetto da Norcia\u201d - Alessandro Ardenti (\u2026 + 1595) olio su tela, m. 2,40x1,60. Il soggetto in abito camaldolese non convince completamente: potrebbe trattarsi, infatti, anche di San Romualdo. Il corvo a sinistra riferito all\u2019iconografia del padre del monachesimo d\u2019Occidente compare anche nell\u2019agiografia del fondatore dei Camaldolesi dove il Diavolo, assumendo forma di uccello, importuna il santo. Il serpente nere sembra intentare una lotta col volatile alle spalle del monaco. Alessandro Ardenti, a cui \u00e8 stata attribuita l\u2019opera, informato sul manierismo toscano e in particolare alle temperie vasariane, si esercita in rese ambientali suggestive e forzature prospettiche. Sulla sfondo una natura umida e filtrata, quinte arboree e una facciata di chiesa \u201cin sfuggita\u201d.\nPrimo altare a destra.\n\u201cSan Michele Arcangelo\u201d - M. Antonio Rocchetti ( \u2026 + 1628) olio su tela, m. 2,30x1,80. L\u2019opera proveniente dalla chiesa precedente \u00e8 firmata e datata: ANNO DNI MDCXIIII/GABRIEL VAGNILIUS DEVOTIONIS E(?). FF/OPUS M. ANTONII ROCCHETTI. A livello compositivo \u00e8 evidente la simmetria tra le partiture e la successione dei tre registri: gloria col Redentore in alto, la figura dell\u2019Arcangelo al centro e i due personaggi col demonio in basso. Il dipinto unisce un insieme di aspetti arcaicizzanti e di richiami fiamminghi. L\u2019arcangelo Michele \u201cPrincipe della Milizia celeste\u201d sta giungendo in soccorso all\u2019umanit\u00e0 insidiata dal diavolo. La salvezza viene rappresentata attraverso la redenzione del Cristo, l\u2019umanit\u00e0 attraverso i progenitori Adamo vegliardo ed Eva in basso, mentre il demonio per mezzo del quale il peccato \u00e8 entrato nel mondo viene fatto fuggire dall\u2019Arcangelo.\nParete sinistra del presbiterio.\n\u201cIl martirio di S. Ippolito\u201d - Tommaso Missiroli (1635(?) - 1699), olio su tela, m. 2,70x4,35. Il quadro del santo titolare occupa la parete sinistra del presbiterio, mentre nella parete opposta troviamo il dipinto di San Lorenzo di uguali dimensioni. Il quadro mostra pregi e difetti del Missiroli nel forte contrasto della luce, nelle marcature dei contorni e nei volumi tagliati quasi nettamente. Il Missiroli si rif\u00e0 ad una stampa seicentesca di Pietro Testa operando una traduzione pittorica in \u201cchiave sacra\u201d di un soggetto in realt\u00e0 profano: il trascinamento del corpo di Ettore attorno alle mura di Troia. La copia, accademica nei dettagli anatomici, presenta intensi accenti chiaroscurali. Il corpo del santo illuminato spicca sullo sfondo bituminoso.\nSeconda cappella a sinistra.\n\u201cLa fuga in Egitto\u201d - Tommaso Missiroli (1635(?) - 1699), olio su tela, m. 3,20x2,00. La grande tela centinata riprende l\u2019omonimo dipinto realizzato da Carlo Maratta per la cappella Chigi nel Duomo di Siena. La cattiva conservazione della superficie pittorica non permette una chiara leggibilit\u00e0 dell\u2019opera. Il colorismo delicato viene ripreso dall\u2019originale senese.\nPrima cappella a destra.\n\u201cS. Bononio Abate e S. Lucia\u201d - Ignoto del sec. XVIII (forse Giuseppe Marchetti), olio su tela, m. 2,70x1,80. Il dipinto, in origine appartenente a qualche altare, \u00e8 stato recentemente collocato nella prima cappella. Il Santo Abate camaldolese viene ritratto in ginocchio mentre contempla la martire S. Lucia riconoscibile dai consueti attributi iconografici. Non \u00e8 chiara la funzione del grande strumento ligneo, forse un torchio, alle spalle del Santo. Dal confronto con le altre opere realizzate dal Marchetti in Faenza l\u2019attribuzione viene confermata per diversi caratteri.\nSagrestia.\n\u201cMadonna col Bambino\u201d - Ignoto del sec. XIV (rifacimento del sec. XIX), affresco ridipinto a tempera, cm. 150x100. L\u2019affresco, ricoperto da una superficie pittorica ottocentesca, ha perduto la fisionomia originaria. L\u2019attuale versione, pur lasciando trasparire la versione arcaica, rispecchio il gusto del IXX secolo oleografico e devozionale. Interpreta una forma iconografica controriformistica della Mater Divinae Providentiae col Bambino reggente un cuore fiammeggiante nella mano sinistra. In basso viene riportata la scritta: MARIA MATER DIUINAE PROUIDENTIAE.\nCripta.\nLa cripta di Sant'Ippolito \u00e8 uno tra i monumenti medioevali faentini pi\u00f9 interessanti dal punto di vista architettonico. La cripta, termine derivante dal verbo greco \u03ba\u03c1\u03cd\u03c0\u03c4\u03c9, nascondere, consiste nell\u2019ambiente posto sotto al presbiterio dove sono collocate le reliquie dei due santi ai quali la chiesa \u00e8 dedicata. La cripta \u00e8 tornata alla luce nel 1894 ed \u00e8 composta di tre ambienti: uno centrale maggiore diviso in due navate, uno laterale sinistro, anch\u2019esso diviso in due navate ed uno laterale destro coperto da volta a botte; le murature dei vari ambienti suggeriscono vari fasi di costruzione. La cripta venne scoperta nel 1894 ad opera dell\u2019ingegnere Antonio Zannoni. Nel corso dell\u2019800 solo il vano di destra ebbe un\u2019utilizzazione pratica divenendo cantina, mentre gli altri due rimasero in abbandono. Nel 1909 l\u2019Ufficio Regionale dei Monumenti dell\u2019Emilia grazie all\u2019interessamento dell\u2019ispettore locale Gaetano Ballardini provvide ad alcuni lavori di restauro. Nel 1953 il parroco don Stefano Belli esegu\u00ec alcuni lavori per aprire la cripta al culto; da questo intervento rimase per\u00f2 escluso l\u2019ambiente di destra. Nel 1997 l\u2019ultimo scavo porta alla luce la parte pi\u00f9 antica: si trattava, dunque, di una chiesa con due absidi in cui venivano venerati i due santi.\nPrima Fase.\nDella prima fase rimane solamente l\u2019abside dell\u2019ambiente centrale: la muratura in questo punto \u00e8 infatti completamente differente da ogni altra parte della cripta e i mattoni stessi presentano caratteristiche diverse. L\u2019abside originariamente non apparteneva ad una cripta, ma all\u2019interno di una chiesa ed aveva un pavimento pi\u00f9 alto di quello attuale di 37cm. Durante la prima fase l\u2019abside non era interamente semicircolare, ma aveva due profonde incassature laterali. Ipotizzabile \u00e8 che queste ultime contenessero due colonne di cui i blocchi avrebbero costituito i plinti di fondazione. Successivamente le colonne vennero rimosse e le due incassature tamponate. La struttura \u00e8 riconducibile al primitivo monastero dei Benedettini neri di Sant'Ippolito: poche sono le fonti riguardanti la sua origine, ma sicuramente era gi\u00e0 esistente prima del Mille. \nSeconda Fase.\nAlla seconda fase appartengono l\u2019ambiente centrale, come gi\u00e0 detto, e l\u2019ambiente di sinistra. \nAmbiente Centrale.\nL\u2019ambiente al centro \u00e8 a due navate coperte da volte a crociera con diversi costoloni che poggiano sopra tre colonne centrali, semicolonne e lesene laterali. La copertura, nella parte absidale, \u00e8 ottenuta tramite voltine che convergono verso la terza colonna. L\u2019ambiente \u00e8 diviso in senso trasversale all\u2019altezza della seconda colonna da due gradini che innalzano la parte absidale dove si trova l\u2019altare di 36cm. Il vano era illuminato da un\u2019unica finestra al centro dell\u2019abside e pi\u00f9 tardi la finestra venne ingrandita nel corso dei lavori settecenteschi per la ricostruzione della chiesa soprastante. All\u2019ambiente si accedeva attraverso una porta ora tamponata, ma ancora visibile nel muro della navata sinistra. L\u2019attuale ingresso, costruito probabilmente sempre nel \u2018700, \u00e8 invece ottenuto tramite un\u2019apertura a breccia nella parete di destra. Elemento importante della cripta \u00e8 senza dubbio l\u2019impiego di materiale di recupero romano. Le tre colonne centrali sono formate da frammenti di colonne romane scanalate di recupero, mentre i capitelli sono stati sostituiti da tre basi, anch\u2019esse romane reimpiegate e capovolte. Viene utilizzata come plinto di fondazione della seconda colonna una lastra di calcare che reca una famosa iscrizione romana mutila della prima et\u00e0 imperiale: erto sagaris, in lettere capitali. L\u2019iscrizione latina allude all\u2019elogiata produzione tessile faentina artigianale citata da Plinio e fabbricante mantelli militari. \nAmbiente di sinistra.\nL\u2019ambiente di sinistra ha la stessa struttura del centrale, ma presenta dimensioni pi\u00f9 ridotte: \u00e8 diviso in due navate coperte da volte a crociera che poggiano su due colonne centrali e su semicolonne laterali. A questo si accede tramite un gradino dalla parete centrale della cripta rispetto alla quale si trova sopralzato di 15 cm. dal livello dell\u2019abside. Le due colonne centrali, di cui una di calcare veronese, sono composte da basi di recupero romane di dimensione maggiore del necessario. I capitelli, invece, sono state eseguiti appositamente e presentano una decorazione a foglie incise di esecuzione raffinata. In origine la luce filtrava in questo ambiente attraverso tre finestrelle a doppia strombatura situate nella parte absidale: di queste, la prima a sinistra meglio conservata \u00e8 stata oggi tamponata, la centrale \u00e8 aperta e la quella di destra \u00e8 interamente coperta dal muro settecentesco. Nella parte absidale compaiono scarse tracce di affreschi che testimoniano come l\u2019ambiente fosse adibito anche al culto. L\u2019ambiente presenta caratteri unitari ed omogenei nelle varie sue parti e venne sicuramente costruito in un unico periodo senz\u2019altro successivo a quello del vano centrale. \nTerza Fase.\nSi pu\u00f2 considerare come un ampliamento della struttura precedente. Alla terza fase appartengono l\u2019ambiente di destra, il locale soprastante e qualche parte adiacente al convento. \nAmbiente di destra.\nL\u2019ambiente di destra \u00e8 quello che fino ad oggi \u00e8 stato meno, o per nulla, analizzato, dato che il suo stato di conservazione non rende agevole gli studi. Per lungo tempo \u00e8 stato utilizzato come cantina e non \u00e8 stato oggetto di alcun restauro nonostante nel 1953 fu sistemata la restante parte della cripta per aprirla al culto. Oggi appare, quindi, in parte intonacato con resti di vecchie tinteggiature senza pavimento ed illuminazione. Ha pianta rettangolare, non del tutto regolare, coperto da un\u2019unica volta a botte poggiante su muri laterali. Il vano era illuminato da una finestrella abbastanza ampia a strombatura doppia che si trova al centro della parete frontale. Oggi tale finestra si affaccia su uno stretto cunicolo tamponato ma in origine prospettante verso l\u2019esterno. "}
{"id": "1976426", "revid": "84594080", "url": "https://it.wikipedia.org/wiki?curid=1976426", "title": "Maglia (elettrotecnica)", "text": "In elettrotecnica il termine maglia si usa per indicare, all'interno di un circuito elettrico, un percorso chiuso costituito dalla concatenazione di pi\u00f9 rami, utilizzati ciascuno una volta sola nell'ambito del percorso stesso.\nUn circuito a maglie \u00e8 composto da un insieme di nodi in numero superiore a due, tutti o parzialmente interconnessi tra di loro tramite rami. L'esempio pi\u00f9 semplice di maglia infatti \u00e8 costituito da un percorso composto da tre nodi interconnessi da tre rami (triangolo). \nAl crescere del numero dei nodi e dei rami di un circuito, \u00e8 possibile individuare al suo interno maglie sempre pi\u00f9 complesse. Il numero di maglie differenti individuabili in un circuito cresce in modo geometrico rispetto alle dimensioni (numero di nodi e di interconnessioni) del circuito stesso."}
{"id": "1976430", "revid": "24099", "url": "https://it.wikipedia.org/wiki?curid=1976430", "title": "Chiesa dei Santi Lorenzo e Barbara a Castelnuovo d'Elsa", "text": ""}
{"id": "1976431", "revid": "599013", "url": "https://it.wikipedia.org/wiki?curid=1976431", "title": "Marco Vicini", "text": "Carriera.\n\u00c8 cresciuto nel Gonzaga Milano come centrale; esord\u00ec in Serie A1 nella stagione 1992-93, anno in cui la squadra meneghina, sponsorizzata Misura, conquist\u00f2 la Coppa delle Coppe; vest\u00ec successivamente le maglie di Olio Venturi Spoleto, Colmark Brescia, Lamas Castellana Grotte e Sira Cucine Falconara. Con i lombardi ottenne una promozione in A1 al termine della stagione 1995-96, con i marchigiani vinse la Coppa Italia di A2 e i \"play-off\" per la promozione in massima serie nel 1997-98.\nTorn\u00f2 titolare in A1 nel 1998-99 con l'Iveco Palermo; fu con la squadra siciliana allenata da Ra\u00fal Lozano e vincitrice della Coppa CEV nel 1999, che venne schierato per la prima volta nel ruolo di libero, che mantenne anche nelle successive tappe della sua carriera, Montichiari, Padova, Taranto (con cui ottenne la promozione in A1 del 2005-06) e nuovamente Milano, con la Sparkling 2007-08. Ingaggiato dalla Framasil Pineto, esordiente in A1, per la stagione 2008-09 torn\u00f2 al termine dell'annata a Castellana Grotte, in A2, con la New Mater Volley."}
{"id": "1976435", "revid": "767487", "url": "https://it.wikipedia.org/wiki?curid=1976435", "title": "Aggelos Kor\u014dnios", "text": ""}
{"id": "1976438", "revid": "24099", "url": "https://it.wikipedia.org/wiki?curid=1976438", "title": "Chiesa di Santa Maria Assunta a Castelnuovo d'Elsa", "text": ""}
{"id": "1976439", "revid": "83531", "url": "https://it.wikipedia.org/wiki?curid=1976439", "title": "Fluorescent Adolescent", "text": "Fluorescent Adolescent \u00e8 una canzone della band britannica degli Arctic Monkeys.\nLa canzone \u00e8 stata scelta come secondo singolo estratto dal loro secondo album Favourite Worst Nightmare.\nPubblicata il 2 luglio in Giappone e il 9 in Europa la canzone \u00e8 arrivata alla posizione numero 5 della UK Singles Chart.\nTracce CD.\nCD RUG261CD\n7\" RUG261\n10\" RUG261T"}
{"id": "1976441", "revid": "101175", "url": "https://it.wikipedia.org/wiki?curid=1976441", "title": "Gran Premio motociclistico di Finlandia", "text": "Il Gran Premio motociclistico di Finlandia \u00e8 stato una delle prove del motomondiale.\nStoria.\nLa prima volta che venne utilizzata la denominazione di \"Gran Premio di Finlandia\" fu nel 1932, in occasione della \"Eil\u00e4intarhanajot\" (chiamata anche \"Djurg\u00e5rdsloppet\") che era una competizione sia automobilistica che motociclistica che si svolgeva su un circuito a Helsinki. Sempre la stessa corsa venne considerata ufficiosamente quale GP di Finlandia anche al termine della seconda guerra mondiale per le edizioni dal 1948 al 1960.\nDal 1961 il rango di GP di Finlandia pass\u00f2 ad un'altra corsa finnica, il \"Pyynikki TT\", che era anch'esso gi\u00e0 giunto alla ventiquattresima edizione.\nEbbe per la prima volta validit\u00e0 iridata nell'edizione del 1962 del mondiale, in sostituzione del GP di Svezia, e si disput\u00f2 su un circuito stradale a Tampere; dal 1964 si spost\u00f2 a Imatra (sempre su un circuito stradale), dove rimase sino all'ultima edizione. Dal 1971 form\u00f2 praticamente sempre un'accoppiata con la prova disputata a pochi giorni di distanza in Svezia.\nSede durante gli anni di vari incidenti, anche in seguito alla morte del sidecarista scozzese Jock Taylor avvenuta durante l'edizione del motomondiale 1982, dopo 21 edizioni con validit\u00e0 mondiale, il Gran Premio non venne pi\u00f9 disputato.\nIl suo ritorno in calendario \u00e8 previsto per la stagione 2020 dopo 38 anni di assenza, ma a causa dell\u2019emergenza sanitaria dovuta alla pandemia da Covid-19, il suo ritorno viene prima posticipato alla stagione 2021 e successivamente alla stagione 2022. Per la prima volta si correr\u00e0 sul nuovo circuito del Kymi Ring.\nIl pilota che ha ottenuto il maggior numero di successi \u00e8 Giacomo Agostini con 16 vittorie tra classe 350 e 500."}
{"id": "1976445", "revid": "767487", "url": "https://it.wikipedia.org/wiki?curid=1976445", "title": "Death Ramps", "text": "The Death Ramps \u00e8 un singolo pubblicato dagli Arctic Monkeys sotto lo pseudonimo Death Ramps. Le due tracce presenti nel singolo sono entrambe b-side di \"Teddy Picker\", estratto dal secondo album degli Arctic Monkeys \"Favourite Worst Nightmare\".\nIl singolo \u00e8 stato pubblicato in versione vinile in sole 250 copie."}
{"id": "1976446", "revid": "123201562", "url": "https://it.wikipedia.org/wiki?curid=1976446", "title": "K\u014dstas Vasileiad\u012bs", "text": "Carriera.\nHa giocato in Italia nella seconda parte della stagione 2008-09, contribuendo in maniera decisiva alla salvezza della Sutor Montegranaro."}
{"id": "1976450", "revid": "1005847", "url": "https://it.wikipedia.org/wiki?curid=1976450", "title": "Distretto di Midnapore", "text": "Il distretto di Midnapore fu un distretto del Bengala Occidentale (India), successivamente suddiviso fra:"}
{"id": "1976451", "revid": "1702319", "url": "https://it.wikipedia.org/wiki?curid=1976451", "title": "Chiesa di San Rocco (Faenza)", "text": "La chiesa di San Rocco, a Faenza, fu sede della omonima Confraternita dal 1519.\nStoria e descrizione.\nLa facciata, in laterizio, venne ricostruita rendendola pi\u00f9 semplice attorno al 1850. \nIn precedenza esisteva anche un porticato che arrivava fino alla piazzetta in cui sorge la Chiesa di Santa Maria ad Nives.\nAll'interno sono conservate interessanti opere d'arte, fra cui una statua di Carlo Sarti, realizzata nel 1758, di \"San Francesco di Paola\" e una pala di Giuseppe Orioli."}
{"id": "1976455", "revid": "599013", "url": "https://it.wikipedia.org/wiki?curid=1976455", "title": "Saggi", "text": ""}
{"id": "1976457", "revid": "125395865", "url": "https://it.wikipedia.org/wiki?curid=1976457", "title": "Grotta del Bandino", "text": "La Grotta del Bandino, chiamata anche Ninfeo Niccolini o Bandini o Ninfeo del Giovannozzi, \u00e8 una fontana monumentale coperta, situata in via del Paradiso 5 nell'antico borgo del Bandino a Gavinana, quartiere di Firenze. Si tratta di una grotta artificiale privata, elemento di spicco nell'antico giardino della villa del Bandino, di propriet\u00e0 dal 1942 della famiglia Masini, mentre in una parte, vi \u00e8 la sede della Biblioteca Comunale.\nStoria.\nLa villa venne costruita nel XII secolo e pi\u00f9 precisamente nel 1100 ed appartenne originariamente ai Baroncelli. Nel XV secolo pass\u00f2 poi ai Bandini, che diedero il nome all'intero borgo, e la tennero fino al 1624, quando con la morte dell'ultimo discendente, il senatore Giovanni Bandini, essa pass\u00f2, con tutti i numerosi possedimenti nella zona ai Del Bufalo e, dal 1685, ai Niccolini. Del giardino cinquecentesco dei Bandini non si conosce l'aspetto originario, ma esso doveva essere ricco di pezzi importanti, come la scultura di Battista di Domenico Lorenzi (allievo di Baccio Bandinelli), raffigurante \"Alfeo e Aretusa\" e un tempo al centro della vecchia grotta ideata dal Cavaliere Alamanno Bandini, oggi al Metropolitan Museum of Art di New York, venduta al museo nel 1940 dalla famiglia americana Fletcher che aveva vissuto in villa.\nI Marchesi Niccolini, fecero costruire nel vecchio giardino \"segreto\" (cio\u00e8 murato) dei Bandini, una nuova fontana a loggia o \"trogolone\" al posto di quella voluta negli anni precedenti da Alamanno Bandini. La nuova Grotta, venne dunque costruita nel 1745 da Giuseppe Menabuoi. La statua di \"Alfeo e Aretusa\" non fu riposizionata sul basamento all'interno della nuova Grotta ma fu spostata in giardino per far posto ad una nuova scultura di \"Venere e Adone,\" opera sparita o trafugata durante gli anni della Prima Guerra Mondiale. La statua di \"Alfeo e Aretusa\" era stata posta al termine di una fontana con il condotto di acqua sorgente, i cui diritti di sfruttamento erano stati acquistati in quegli anni dagli Alberti. Nel 1746 lo scultore e pittore Giuseppe Giovannozzi con il figlio ed un manovale la decorarono con varie conchiglie marine, mentre il soffitto venne affrescato da Gaspero Puccinelli nel 1791. Lo stemma al centro della facciata \u00e8 relativo a Lorenzo Niccolini.\nI Niccolini ne ebbero la propriet\u00e0 fino al 1830, quando vendettero la villa ormai disabitata a due famiglie: i Biagini e i Consiglio. Poco dopo, nel 1863, il Principe Andrea Corsini, vendette solo un quarto della villa al Comune di Bagno a Ripoli, il quale vi trasfer\u00ec una scuola educativa per fanciulli. Nel 1941, la Grotta e tutto il giardino segreto venne acquistato dalla famiglia di giardinieri e fiorai Masini, tutt'oggi ancora proprietari del resto della villa. Durante la Seconda Guerra Mondiale, la Grotta sub\u00ec vari bombardamenti al tetto. Solo un quarto dell'enorme casale oggi fa parte della Biblioteca Comunale del Quartiere 3 di Firenze.\nDescrizione.\nSi accede alla Grotta e a quello che resta del giardino da un vialetto, tramite un cancello su via del Paradiso, ornato da due obelischi, vasi in terracotta e due leoni in pietra. Se il giardino (a causa della costruzione di altri edifici ad opera degli ormai \"storici\" e attuali proprietari, i Masini) \u00e8 stato ridotto, la Grotta \u00e8 ancora esistente ed \u00e8 stata fatta oggetto, nel 1998, di un minuzioso restauro, sebbene si sia perduto abbastanza il rapporto paesaggistico con la zona circostante.\nLa Grotta si ispira alla moda manierista-barocca dei ninfei, iniziata dalla Grotta del Buontalenti a Boboli. Attraverso una facciata a loggia ornata di mosaici colorati, si accede all'interno tramite una triplice apertura ad arco, di grande effetto teatrale. Il grande vano interno ha la volta completamente affrescata con un finto cielo attraversato da vari uccellini, che si staglia su fronde a imitazione degli alberi che un tempo si dovevano trovare tutt'intorno. L'illuminazione \u00e8 garantita, oltre che dalle aperture d'ingresso, da un ampio oculo al centro della parete posteriore.\nAl di sopra di un ampio vascone si erge un nicchione fastosamente decorato, con numerose specchiature lungo le pareti riempite di effetti a decorazione \"rustica\" e figure grottesche. Tra i numerosi \"tartari\" (le spugne rocciose facilmente trovabili in natura, fissate con ganci metallici) si nascondevano i condotti per l'acqua, che ricreavano l'effetto di numerose goccioline d'acqua come in una vera grotta. Con lo stucco sono stati imprigionati sulle superfici coralli, conchiglie di vario tipo, scorie di ferro, gocce di paste vitree o ceramiche, pietre di svariati colori, e ciottoli di fiume, chiamati anticamente \"frombole\".\nTra i soggetti rappresentati ci sono un drago tenuto in una grotta da un satiro, al quale un cane sta mordendo la zampa caprina; a sinistra un drago \u00e8 accompagnato da un pastore, che gli indica qualcosa situato in alto. Nella nicchia centrale si trovava una statua di \"Venere e Adone\", sparita durante la prima guerra mondiale e mai pi\u00f9 ritrovata. Nelle pareti laterali le paraste creano tre grandi campiture, sormontate da un fregio con aquile a tutto tondo e mascheroni colorati che richiamano le maschere della commedia classica. Quattro panche corrono lungo le pareti, pure decorate fantasiosamente. Due getti d'acqua si trovano nel pavimento, i tipici \"scherzi d'acqua\" che divertivano i visitatori e sorprendevano i curiosi.\nDal 1942, quando i giardinieri e fiorai Masini acquistarono l'intera propriet\u00e0, la Grotta venne utilizzata inizialmente come sede-laboratorio per la lavorazione dei fiori e la costruzione di corone decorate, mentre successivamente (riprendendo il suo antico bisogno per cui era stata costruita e sempre privatamente) venne trasformata come sala-cucina per feste, compleanni, ricorrenze tradizionali, matrimoni, pranzi e cene di famiglia."}
{"id": "1976459", "revid": "1564499", "url": "https://it.wikipedia.org/wiki?curid=1976459", "title": "Agata delle Noci", "text": "Agata delle Noci (\"Agata la Noce\" in dialetto locale) \u00e8, con circa 50 abitanti, l'unica frazione di Accadia, da cui dista circa 4 chilometri. La localit\u00e0 \u00e8 ubicata lungo la strada provinciale che da Accadia conduce a Bovino, nei monti della Daunia.\nLa borgata \u00e8 abitata da poche famiglie con presenza di aziende agricole o casearie a conduzione familiare.\nNel borgo sono presenti una cappella dedicata alla Madonna del Carmine e un'antica scuola rurale."}
{"id": "1976465", "revid": "599013", "url": "https://it.wikipedia.org/wiki?curid=1976465", "title": "Frank W\u00f6rndl", "text": "Biografia.\nCarriera sciistica.\nSpecialista delle prove tecniche, Frank W\u00f6rndl ottenne il primo risultato in carriera il 5 febbraio 1978 ai Mondiali di Garmisch-Partenkirchen, giungendo 12\u00ba in slalom speciale. Il 21 dicembre dello stesso anno colse a Kranjska Gora nella medesima specialit\u00e0 il suo primo piazzamento in Coppa del Mondo (8\u00ba), mentre ai XIII Giochi olimpici invernali di , suo esordio olimpico, fu 17\u00ba nello slalom gigante e 10\u00ba nello slalom speciale.\nDopo aver disputato diverse stagioni in Coppa del Mondo ottenendo come migliori risultati alcuni piazzamenti tra i primi dieci, nel 1987 ai Mondiali di Crans-Montana vinse la medaglia d'oro nello slalom speciale e si piazz\u00f2 7\u00ba nello slalom gigante. L'anno successivo venne convocato per i XV Giochi olimpici invernali di e onor\u00f2 la partecipazione conquistando la medaglia d'argento nello slalom speciale, chiudendo alle spalle dell'italiano Alberto Tomba. In quella sua ultima presenza olimpica si piazz\u00f2 inoltre 8\u00ba nello slalom gigante, mentre non concluse il supergigante.\nIl 19 marzo 1988 colse a \u00c5re il suo miglior risultato di carriera in Coppa del Mondo, classificandosi 4\u00ba in slalom speciale, mentre il suo ultimo piazzamento fu il 12\u00ba posto ottenuto nello slalom speciale disputato a Sankt Anton am Arlberg il 21 dicembre dello stesso anno.\nAltre attivit\u00e0.\nDopo il ritiro \u00e8 diventato commentatore sportivo per le televisioni ZDF ed Eurosport."}
{"id": "1976467", "revid": "1573940", "url": "https://it.wikipedia.org/wiki?curid=1976467", "title": "Callicebus baptista", "text": "Il callicebo del lago Baptista (\"Callicebus baptista\" ) \u00e8 un primate platirrino della famiglia dei Pitecidi.\nVeniva un tempo considerato una sottospecie di \"Callicebus hoffmannsi\" (\"Callicebus hoffmannsi baptista\"): al giorno d'oggi, tuttavia, la maggior parte degli studiosi \u00e8 pi\u00f9 propensa a considerare questi animali come facenti parte di una specie a s\u00e9 stante.\nLa specie \u00e8 endemica di una stretta fascia di foresta amazzonica del Brasile centrale, sulla sponda orientale del Rio Purus, lungo la parte terminale del suo corso, fino all'immissione del fiume nel Rio delle Amazzoni ed alla citt\u00e0 di Manaus.\nSi tratta di animali diurni, che vivono in gruppi familiari capitanati da una coppia riproduttrice, mentre gli altri membri sono solitamente figli di vari parti della coppia: siccome la femmina partorisce un solo cucciolo l'anno ed attorno ai tre anni i cuccioli raggiungono la piena maturit\u00e0 e tendono a lasciare il gruppo nat\u00eco per tentare di costruirsene uno proprio, pu\u00f2 essere facilmente intuito che i gruppi di questi animali raramente hanno una consistenza superiore alle cinque unit\u00e0.\nCiascun gruppo delimita un proprio territorio, nel difendere il quale si dimostra molto accanito, anche se sono assai rari episodi di scontri violenti, per arrivare ai quali si deve prima passare attraverso una serie di vocalizzazioni territoriali e di combattimenti mimati.\nQuesti animali hanno dieta onnivora, nella quale \u00e8 tuttavia preponderante la componente frugivora: preferiscono in particolare frutti di piccole dimensioni, ben maturi e non eccessivamente coriacei. Non disdegnano tuttavia di mangiare insetti, uova e piccoli vertebrati, qualora se ne presenti l'occasione.\nCome ricordato in precedenza, la femmina partorisce una sola volta l'anno, dando alla luce un unico cucciolo, il quale viene accudito per la maggior parte del tempo dal maschio: quest'ultimo lascia il cucciolo alla femmina solo per la poppata, ed a causa delle grosse dimensioni della progenie, non \u00e8 raro che rimanga indietro durante gli spostamenti del gruppo."}
{"id": "1976473", "revid": "287204", "url": "https://it.wikipedia.org/wiki?curid=1976473", "title": "Frank Worndl", "text": ""}
{"id": "1976476", "revid": "175558", "url": "https://it.wikipedia.org/wiki?curid=1976476", "title": "Istammina N-metiltransferasi", "text": ""}
{"id": "1976482", "revid": "757396", "url": "https://it.wikipedia.org/wiki?curid=1976482", "title": "Peristeri BC Atene", "text": "Il Peristeri BC Atene \u00e8 una societ\u00e0 cestistica avente sede a Peristeri, comune della prefettura di Atene, in Grecia. Fondata nel 1971, gioca nel campionato greco.\nDisputa le partite interne nella Peristeri Indoor Hall, che ha una capacit\u00e0 di 4.000 spettatori.\nRoster 2021-2022.\n\"Aggiornato al 25 agosto 2021.\""}
{"id": "1976486", "revid": "599013", "url": "https://it.wikipedia.org/wiki?curid=1976486", "title": "\u00c1ngel Dennis", "text": "Gioca nel ruolo di schiacciatore e opposto nello Sporting Lisbona."}
{"id": "1976487", "revid": "599013", "url": "https://it.wikipedia.org/wiki?curid=1976487", "title": "Vaggel\u012bs Sklavos", "text": "Carriera.\nSklavos gioca nel ruolo di ala grande, ed \u00e8 dotato di buona tecnica. Ha giocato in grecia i primi anni della sua carriera professionista partecipando anche a due edizioni di Eurolega con la maglia dell'Olympiakos.\nLasciato l'Olympiakos, vive due esperienze all'estero, in Spagna (a Valencia) ed in Russia (al Lokomotiv Rostov), per poi tornare in patria al Panellinios.\nNella stagione 2008-09 ha giocato con la Nuova Sebastiani.\nPer la stagione 2009-10 ha siglato un accordo con il Gruppo Triboldi Basket."}
{"id": "1976488", "revid": "4711", "url": "https://it.wikipedia.org/wiki?curid=1976488", "title": "Peristeri BC", "text": ""}
{"id": "1976489", "revid": "305108", "url": "https://it.wikipedia.org/wiki?curid=1976489", "title": "Tirino", "text": "Il Tirino \u00e8 un fiume dell'Abruzzo, affluente di sinistra del Aterno-Pescara. \nOriginato da un lungo corso sotterraneo che culmina in tre sorgenti, attraversa i territori di Capestrano e Bussi sul Tirino, a cavallo tra le province dell'Aquila e di Pescara. Si distingue per la pulizia e limpidezza delle sue acque, in buona parte navigabili. \nOrigini del nome.\nIl toponimo Tirino deriva dal termine d'origine greca \"Tritano\" (\u00abtriplice sorgente\u00bb); la valle del Tirino \u00e8 infatti anche detta valle Tritana.\nDescrizione.\nIl Tirino nasce dal sistema acquifero di Campo Imperatore, nel massiccio del Gran Sasso d'Italia, avendo origine dai piccoli bacini lacustri dell'altopiano (tra cui il lago di Pietranzoni) che, tramite inghiottitoi e gallerie di natura carsica, scendono a valle. Il corso sotterraneo, di lunghezza pari a circa 25\u00a0km, fuoriesce in superficie in tre differenti punti \u2014 tutti ricadenti nel territorio del comune di Capestrano \u2014 che costituiscono le sorgenti del Tirino:\nGrazie alla natura delle sue sorgenti, il Tirino mantiene una temperatura costante durante tutto l'anno di circa 11 \u00b0C.\nDa Capodacqua si origina il ramo di sinistra del fiume che sfocia nel lago di Capodacqua per poi continuare il suo corso in direzione sud. Dal lago di Capestrano, invece, si origina il ramo di destra che procede in direzione sud-est, unendosi al breve ramo originato dalla sorgente di Presciano. I due rami si riuniscono nel punto denominato \"Ranocchiara\".\nIl fiume prosegue il suo corso in direzione sud, lambendo campi coltivati che prendono il nome di \u00abCanapine\u00bb. Dopo alcuni chilometri entra nella provincia di Pescara, attraversando l'abitato di Bussi sul Tirino e sfociando infine nel Aterno-Pescara nell'omonima valle, all'imbocco delle gole di Popoli."}
{"id": "1976490", "revid": "4711", "url": "https://it.wikipedia.org/wiki?curid=1976490", "title": "Peristeri B.C.", "text": ""}
{"id": "1976491", "revid": "2128988", "url": "https://it.wikipedia.org/wiki?curid=1976491", "title": "\u00c8 stato un piacere", "text": "\u00c8 stato un piacere \u00e8 il sesto album in studio del cantautore italiano Gigi D'Alessio, pubblicato il 20 marzo 1998 dalla Zeus Record."}
{"id": "1976494", "revid": "112197967", "url": "https://it.wikipedia.org/wiki?curid=1976494", "title": "SLiM", "text": "SLiM (Simple Login Manager) \u00e8 un login manager grafico desktop-independent per X Window System. SLiM punta ad essere leggero, completamente configurabile e adatto per tutte quelle macchine che non necessitano alcuna funzionalit\u00e0 di accesso remoto.\nCaratteristiche.\nLe caratteristiche di SLiM:\nRequisiti.\nRequisiti per SLiM:"}
{"id": "1976497", "revid": "122246", "url": "https://it.wikipedia.org/wiki?curid=1976497", "title": "Nazionale di pallavolo femminile della Corea del Sud", "text": "La nazionale di pallavolo femminile della Corea del Sud \u00e8 una squadra asiatica ed oceaniana composta dalle migliori giocatrici di pallavolo della Corea del Sud ed \u00e8 posta sotto l'egida della Federazione pallavolistica della Corea del Sud.\nRosa.\nSegue la rosa delle giocatrici convocate per i Giochi della XXXII Olimpiade."}
{"id": "1976499", "revid": "401052", "url": "https://it.wikipedia.org/wiki?curid=1976499", "title": "Gumtow", "text": "Gumtow \u00e8 un comune del Brandeburgo, in Germania.\nAppartiene al circondario (\"Landkreis\") del Prignitz (targa PR).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 16 zone (\"Ortsteil\"):"}
{"id": "1976500", "revid": "4711", "url": "https://it.wikipedia.org/wiki?curid=1976500", "title": "Peristeri Atene", "text": ""}
{"id": "1976502", "revid": "4711", "url": "https://it.wikipedia.org/wiki?curid=1976502", "title": "Peristeri Athens", "text": ""}
{"id": "1976503", "revid": "92723", "url": "https://it.wikipedia.org/wiki?curid=1976503", "title": "Piano di campionamento", "text": "L'elaborazione di piani di campionamento (entit\u00e0 della campionatura) \u00e8 uno dei primi problemi che si presentano al controllo qualit\u00e0 di un'azienda che opera nella produzione industriale chiamato a verificare determinate caratteristiche della qualit\u00e0 di una partita di merce acquistata (materia prima) o realizzata (prodotto finito), tramite l'ispezione o l'analisi di una porzione molto limitata, detta appunto campione, dell'insieme (per gli statistici \"popolazione\").\n\u00c8 facilmente comprensibile quanto importante possa essere la procedura per arrivare ad estrarre, e sottoporre al controllo, campioni che soddisfino due esigenze tra loro contrastanti come la \"massima accuratezza\" ed il \"minimo costo\".\nL'utilizzo di strumenti statistici adeguati \u00e8 un mezzo insostituibile per valutare preventivamente la significativit\u00e0 di ogni ipotetico piano di campionamento al fine di poter selezionare la metodologia pi\u00f9 opportuna.\nStrumenti statistici.\nLa statistica inferenziale utilizza espressioni matematiche derivate dalla teoria della probabilit\u00e0, per estrapolare, partendo da dati sperimentali limitati, affermazioni generali di natura \"probabilistica\", cio\u00e8 basate sulla probabilit\u00e0 che ci\u00f2 che si afferma sia vero.\nPer lo studio di piani di campionamento si possono usare alcune di queste funzioni, dette comunemente variabili casuali.\nVariabile Casuale Ipergeometrica.\nNota: N incide relativamente poco su P e comunque, per valori molto grandi di N, la funzione diventa equivalente alla corrispondente Variabile Casuale Binomiale.\nVariabile Casuale Binomiale.\nNota: se n \u00e8 grande (orientativamente &gt;50) e p molto piccolo, tale che np sia minore di 10 e p(1-p) quasi uguale a p, allora la Binomiale pu\u00f2 essere approssimata con una Variabile Casuale Poissoniana dove \u03bb = np.\nVariabile Casuale Poissoniana.\nNote:\nVariabile Casuale Normale (o Gaussiana).\nNote\nCome approssimazione della Poissoniana diventa:\nNota: in questa forma \u00e8 una variabile discreta dove k assume solo valori interi non negativi.\nControllo per attributi.\nCon ciascuna delle funzioni (1), (2), (3) e (5) si pu\u00f2 determinare, fissati gli altri parametri (N, n, p, r, secondo i casi), la probabilit\u00e0 di ottenere k occorrenze (campioni non conformi) su n prove (campioni totali).\n\u00c8 spesso pi\u00f9 interessante ci\u00f2 che si ottiene cumulando i valori di probabilit\u00e0 relativi a determinati numeri di occorrenze, tabulando cio\u00e8, oltre a formula_9, i vari formula_10, formula_11, formula_12, formula_13, ecc. e mettendo in relazione le probabilit\u00e0 cos\u00ec ottenute con i valori assunti dalla difettosit\u00e0 (come p% ad esempio). Si realizzano in tal modo le cosiddette \"Curve Operative\" con tabelle o grafici che consentono, fissato un piano di campionamento (sostanzialmente con n e k, vista la scarsa importanza di N limitatamente al calcolo), di apprezzare la probabilit\u00e0 formula_14 di accettare una partita con difettosit\u00e0 p% con quel determinato piano.\nA questo punto, avendo a disposizione qualsiasi coppia di valori formula_14 e p%, sar\u00e0 agevole fare considerazioni sul rischio del venditore (probabilit\u00e0 di rifiuto di una partita conforme) e rischio dell'acquirente (probabilit\u00e0 di accettazione di una partita non conforme) e, sulla base di queste, rimodulare coerentemente il piano.\nEsempi di applicazione della \"Poisson\".\nAnalisi microbiologica di derrate alimentari.\nSi supponga che la specifica reciti \"Salmonella Assente in 25 grammi\" e che il metodo di controllo indichi che la verifica va effettuata in tre flaconi di idoneo brodo di coltura con 25 g di prodotto cadauno, per un totale quindi di 75 g.\nSi consideri un grammo l'unit\u00e0 costituente la partita, e difettoso quel grammo che risulti contenere la Salmonella (presumibilmente una Salmonella, se il materiale \u00e8 abbastanza omogeneo).\nSi ha k = 0 e n = 75: il piano prevede che su 75 unit\u00e0 di prodotto il numero delle occorrenze (unit\u00e0 non conformi) sia zero.\nPer k = 0 la Poisson si riduce a formula_16, da cui formula_17\nSi pu\u00f2 ora tabulare una serie di valori di p (o p%) corrispondenti a determinati valori di formula_9:\n \nL'aumento della quantit\u00e0 campionata (ad esempio 6 campioni da 25 g per un totale di 150 g) sarebbe meno favorevole per il venditore, mentre darebbe pi\u00f9 garanzie all'acquirente come segue:\nControllo difettosit\u00e0 pezzi.\nSi simuli di avere a che fare con una partita costituita da numerosi oggetti che possono presentare un difetto accettabile entro certi limiti. Si ipotizzi di campionarne un determinato numero (es. 300) da sottoporre all'esame ispettivo per decretare l'accettabilit\u00e0 della partita in base a un certo numero massimo di occorrenze, o campioni che presentano quel difetto, che, per ora, si considera variabile tra zero e dieci.\nCon Poisson si costruisce la tabella seguente con i valori cumulativi della probabilit\u00e0 per numero di occorrenze e difettosit\u00e0:\nSe per esempio si decidesse di accettare la partita secondo il criterio n = 300 e k = 4, in circa 2 casi su 100 (vedi casella verde) verrebbe respinta una partita con lo 0,5% di unit\u00e0 non conformi, mentre circa 13 volte su 100 (vedi casella gialla) verrebbe accettata una partita con il 2,5% di non conformi.\nI grafici risultanti dai valori di probabilit\u00e0 visti sopra, relativi ai diversi valori di k per un determinato numero di campioni (in questo esempio n = 300 ), si chiamano \"Curve Operative\", caratteristiche per ciascun piano di campionamento si voglia ipotizzare.\nControllo per variabili.\nUna distribuzione di dati \"normale\" (o Gaussiana), \u00e8 caratterizzata da un valore atteso corrispondente alla media aritmetica dei dati, da un'assoluta simmetricit\u00e0 intorno alla media (valore centrale), dalla forma caratteristica \"a campana\" della curva che rappresenta la funzione di densit\u00e0 di probabilit\u00e0, ed infine da un importantissimo parametro legato alla dispersione dei dati intorno al valore centrale, la deviazione standard, che per la Gaussiana corrisponde allo scostamento quadratico medio cio\u00e8\nIl calcolo pu\u00f2 essere semplificato usando la formula equivalente\ncio\u00e8 estraendo la radice quadrata della differenza tra la \"media dei quadrati\" e il \"quadrato della media\".\nL'area sottesa alla curva di Gauss ha valore 1 in quanto, come somma di tutti i valori di probabilit\u00e0 particolari, raggiunge il 100% cio\u00e8 la certezza. C'\u00e8 una precisa relazione tra quest'area ed il valore della deviazione standard, tant'\u00e8 che spesso si mette in evidenza che, in qualsiasi Gaussiana, circa il 68% dei dati cade tra (formula_23) e (formula_24), circa il 95% tra (formula_25) e (formula_26) , e pi\u00f9 del 99% tra (formula_27) e (formula_28) . Questi sono solo tre esempi utilizzati per fare ragionamenti grossolani, ma, per qualsiasi calcolo particolare, \u00e8 possibile utilizzare il \"moltiplicatore della deviazione standard\" (z) per ottenere il valore, in termini di probabilit\u00e0, di una determinata porzione dell'area di Gauss.\nPrima di affrontare la definizione di un piano di campionamento specifico, conviene studiare la variabilit\u00e0 nel prodotto del parametro da controllare: ci\u00f2 si ottiene semplicemente effettuando serie di analisi su un certo numero di partite ed infine mediando i valori di deviazione standard di ciascuna serie (pi\u00f9 ripetitivo \u00e8 il dato, minore \u00e8 il numero di ripetizioni necessarie). Questa \u00e8 una fase preliminare da non sottovalutare in quanto solo una buona quantit\u00e0 di determinazioni consente di fare avvicinare i valori sperimentali necessariamente approssimati (campione) ai valori veri (popolazione) normalmente sconosciuti.\nIn secondo luogo si deve focalizzare la finalit\u00e0 del controllo, che pu\u00f2 essere\nIn entrambi i casi si tratta di dare un significati statistico al valore medio che emerger\u00e0 dal controllo di n campioni: la formula che consente di affrontare il problema \u00e8\ndove \u03c3 / \u221an \u00e8 la deviazione standard della distribuzione delle medie di n osservazioni.\nPotremo avere allora due casi:\n1) Se, per una qualsiasi finalit\u00e0 (es. il pagamento della merce sulla base di un indice qualitativo), si decide che il valore sperimentale non debba scostarsi dal valore vero di una quantit\u00e0 maggiore di E con una probabilit\u00e0 P, si user\u00e0 il valore di z corrispondente a P/2 per ricavare n = ( z \u03c3 / E )formula_29. 100P volte su 100 il valore vero sar\u00e0 compreso tra formula_30 e formula_31.\n2) Se, acquistando una partita, si vuole avere una probabilit\u00e0 P di accettarla se il valore di una determinata caratteristica non \u00e8 inferiore a formula_32, a meno di un errore massimo pari a E, si user\u00e0 il valore di z corrispondente a P - 0,5 per ricavare n = ( z \u03c3 / E )formula_29. 100P volte su 100 il valore vero non sar\u00e0 inferiore a formula_30. Il procedimento \u00e8 lo stesso spostandosi simmetricamente a destra della media per i casi di \"non superiore a ...\".\nTenendo poi conto che il venditore risulta avere ben 50 probabilit\u00e0 su 100 di vedersi rifiutare una partita con il valore vero uguale a formula_35, all'eventuale esigenza di diminuire il rischio del venditore si deve far fronte facendo riferimento ad un valore centrale meno lontano dal limite di riferimento, cio\u00e8 ad un valore di E inferiore (maggior precisione), con la conseguenza di dover aumentare n secondo l'equazione di cui sopra."}
{"id": "1976506", "revid": "1124164", "url": "https://it.wikipedia.org/wiki?curid=1976506", "title": "Chiesa di Santa Maria ad Nives (Faenza)", "text": "La chiesa di Santa Maria ad Nives \u00e8 un luogo di culto di Faenza.\nSituata fuori dalle mura manfrediane, che la inglober\u00e0 dopo il 1450, la chiesa aveva il nome di \"Santa Maria Foris Portam\"; poi venne soprannominata anche \"Santa Maria Vecchia\" per distinguerla dalla Nuova o chiesa di Santa Maria dell'Angelo.\nStoria.\nLe prime fonti sulla chiesa sono riportate dal Maestro Tolosano (+1226), dove riferisce che la chiesa era la cattedrale e che da qui fu trasferita nella pieve di San Pietro in seguito ad una strage operata dal re longobardo Liutprando nel 740 durante la funzione del sabato di Pasqua.\nLa teoria di Tolosano \u00e8 suffragata anche da un'altra teoria, che propone appunto questa chiese come sede vescovile dopo che un incendio distrusse l'allora cattedrale della pieve di san Pietro \"intra moenia\" come alcuni scavi recenti hanno documentanto. Ed inoltre, negli studi del Giovanni Maria Bertucci senior, presenta un edificio circolare, che a molti sembra un battistero.\nAltri studiosi sostengono invece che la chiesa era una chiesa cimiteriale.\nLa storia della Chiesa legata agl'ordini religiosi\nDall'anno 740 vi si insediarono i monaci benedettini provenienti da Santa Maria in Afri (Tredozio, comune della provincia di Forl\u00ec-Cesena), detti anche \"benedettini neri\", che nel 1168 cedettero la chiesa ai monaci di fonte Avellana. Questi restarono sino al 1515 venne ceduta ai Cistercensi. I monaci di Citeaux rimasero per ultimi sino al 1778, quando si trasferirono presso la chiesa attualmente di Santa Maria nuova, portandosi dietro i resti di san Pier Damiani, le suppellettili e il quadro con l'immagine della Madonna (che approfondiremo in seguito).\nDescrizione.\nIn origine era orientata come tutte le chiese paleocristiane con l'abside rivolta ad est e si pensa anche che fosse la prima cattedrale della citt\u00e0 di Faenza. Di quel periodo rimangono la parte superiore delle fiancate con arcate cieche attorno alle grandi finestre tipiche delle basiliche ravennate e le due colonne interne di breccia africana con capitelli in marmo finissimamente scolpiti, collocate ai lati dell'ingresso della chiesa, che, una tradizione devozionale vuole che, toccandola con mani e capo, si ottenga la protezione di San Pier Damiani.\nL'interno odierno venne costruito nel 1655 da Bartolomeo Sauli, che invert\u00ec l'orientamento della chiesa preesistente, ampli\u00f2 molto gli spazi e cre\u00f2, dove c'era l'abside della vecchia chiesa, un nuovo ingresso preceduto da un portico.\nOggi l'interno stupisce per l'ariosit\u00e0 e la maestosit\u00e0. \nIl campanile.\nCostruito tra il IX e il X secolo, il campanile a pianta ottagonale, con anima cilindrica e rampa tra le due strutture, ha due celle: la prima alla quale si accede salendo per prima, che fu costruita intorno all'anno 1000, su 6 colonnette, con una bellissima volta stellare, mentre la seconda \u00e8 la cella campanaria. La croce posta in cima al campanile \u00e8 a 40 metri dal suolo.\nSub\u00ec numerosi rimaneggiamenti e restauri: nel XV secolo si chiusero le trifore per quattro degl'otto lati per dargli maggiore stabilit\u00e0, mentre nel primo novecento vi era cresciuto sulla cima un albero di fico, probabilmente il seme portato dagli uccelli. Evento culmine fu il secondo conflitto mondiale: bersaglio delle artiglierie inglesi fu praticamente distrutto. Le foto conservate presso l'ingresso della chiesa documentano lo stato del campanile dopo la fine della guerra. Nella fase di ricostruzione si decise di tornare all'ipotetica forma originaria e al tetto piatto. Da base squadrata, su speroni, si sviluppa l'ottagono, circondato da monofore, oculi, feritoie, sino ad arrivare alle bellissime trifore (alcune originali) in due ordini sovrapposti nella cella campanaria.\nNella cella campanaria sono presenti 5 campane. Una, fabbricata nel 1331, di forma oblunga, fu spezzata il 4 dicembre 1944 ed era irrimediabilmente danneggiata, mentre le altre erano state asportate per fonderle ad uso bellico. Le nuove 5 campane furono issate nel 1952 dedicate: Angelo Custode (147 kg), San Pier Damiani (204 kg), San Severo (355 kg), Madonna della Neve (500 kg) e l'ultima da 695 kg. Volute fortemente dall'allora parroco Luigi Tellarini, che non riusc\u00ec a udire il loro suono. Difatti, il primo concerto delle nuove campane, fu suonato in occasione della sua scomparsa avvenuta nel 1952."}
{"id": "1976510", "revid": "889336", "url": "https://it.wikipedia.org/wiki?curid=1976510", "title": "Baseball per ciechi", "text": "Il baseball per ciechi \u00e8 uno sport simile al baseball strutturato in modo tale da consentire a persone non vedenti, tramite sistemi sonori presenti sulla palla, di poter praticare il baseball.\nRegole.\nRequisiti e attrezzature.\nPossono praticare il baseball per ciechi sia giocatori ciechi che ipovedenti; tutti, indistintamente, giocheranno con una benda sugli occhi (dalla stagione 2018 \u00e8 stata introdotta ed omologata una mascherina opportunamente oscurata). L'attrezzatura consiste in una normale mazza da baseball, una palla da baseball al cui interno sono inseriti dei sonagli per fare in modo che gli atleti ciechi possano udire e quindi capire la posizione della palla, e un normalissimo guanto da baseball, utilizzato dai giocatori per raccogliere la pallina sonora.\nLa partita.\nOgni partita \u00e8 fatta di cinque o sette innings, a seconda delle competizioni, e ogni inning \u00e8 suddiviso in una fase di attacco e una di difesa. Le squadre in campo schierano cinque giocatori ciechi e un assistente di seconda base vedente, e le due squadre si alternano all'interno di un inning nella fase di attacco e in quella di difesa. Obiettivo di una squadra \u00e8 ovviamente quello di fare pi\u00f9 punti della squadra avversaria. \nI giocatori della squadra di attacco vengono schierati, a turno, su casa base e dovranno produrre una battuta valida che superi una linea immaginaria che va da seconda a terza base per correre poi alla conquista delle quattro basi, guadagnando un punto al completamento dell'intero giro e rientrando a casa base.\nObiettivo della difesa \u00e8 quello di bloccare la pallina colpita dal battitore di turno e lanciarla in seconda base dove sar\u00e0 presente un assistente difensore vedente che raccoglier\u00e0 la pallina; se la pallina arriver\u00e0 a lui prima che il battitore-corridore abbia raggiunta la base, coadiuvato da un assistente attaccante vedente, questi verr\u00e0 eliminato, altrimenti avr\u00e0 conquistato la base e potr\u00e0 continuare nel gioco di attacco, verso terza base e successivamente casa base, per la conquista del punto.\nCampionato italiano.\nIl primo campionato italiano per ciechi \u00e8 stato organizzato dalla \"AIBXC Onlus\" in collaborazione con la FIBS nel 1997 anche se si giocava in forma amatoriale a partire dal 1994. Da allora il campionato comprende una stagione regolare, una Coppa Italia e un torneo di fine stagione. Dal 2019, frutto del sodalizio fra AIBxC e FIBS, sar\u00e0 organizzata la prima lega di baseball per ciechi e ipovedenti (LIBCI) con 11 squadre partecipanti."}
{"id": "1976511", "revid": "177744", "url": "https://it.wikipedia.org/wiki?curid=1976511", "title": "Canmore (hardware)", "text": "Canmore \u00e8 il nome in codice di un particolare chip sviluppato da Intel appositamente per il settore Consumer Electronics (spesso abbreviato in \"CE\"), ovvero il settore che raggruppa tutti i dispositivi di elettronica di consumo, come ad esempio televisori di nuova generazione, lettori di supporti ottici, ecc. \u00c8 stato presentato durante il tradizionale evento Intel Developer Forum (IDF) avvenuto ad agosto 2008 e verr\u00e0 integrato nei dispositivi utilizzando il nome commerciale di Intel Media Processor CE3100.\nCanmore va a succedere al chip \"Intel Media Processor 2110\", presentato nel corso del 2007, e lo scopo che Intel si prefigge di raggiungere mediante l'integrazione di questo chip nel pi\u00f9 alto numero possibile di dispositivi \u00e8 quello di semplificare, e quindi velocizzare, la convergenza tra i tradizionali prodotti di elettronica di consumo e quelli pensati per offrire la connettivit\u00e0 Internet, in modo da consentire anche la gestione dei contenuti online per i flussi video ad alta definizione; tra i primi produttori che hanno dimostrato il proprio interesse verso il nuovo chip Intel, si pu\u00f2 citare Samsung.\nCaratteristiche tecniche.\nProcesso produttivo.\nA differenza del predecessore che era basato sull'architettura ARM, Canmore \u00e8 un chip x86, in grado quindi di poter eseguire (almeno in linea teorica) qualsiasi applicazione sviluppata nel settore PC.\nCanmore \u00e8 una CPU del tipo System on a Chip (SoC) e tale caratteristica contribuisce ad un deciso deciso passo avanti nell'ottimizzazione generale dell'efficienza dei sistemi nei quali verr\u00e0 integrato. Essendo un SoC, integra anche tutti gli altri sistemi, come il chipset, il sottosistema grafico e il controller di memoria RAM, in un unico chip a 90 nm da 150 milioni di transistor.\nPi\u00f9 precisamente, il core di processore integrato in Canmore \u00e8 una particolare versione di Pentium M Dothan funzionante, a seconda delle versioni, tra gli 800\u00a0MHz e 1,2\u00a0GHz, e dotato di una cache L2 di 512\u00a0kB a 2 vie di tipo associativo. Il bus \u00e8 a 100/133\u00a0MHz mentre il controller della memoria RAM integrato \u00e8 in grado di supportare 3 canali di DDR2 a 32 bit. Il sottocomparto grafico \u00e8 il GMA 500, in grado di gestire flussi HDTV in formato MPEG-2, H.264 e VC-1 oltre a gestire porte HDMI (nella versione 1.3) con HDCP, come richiesto dallo standard Blu-ray; infine anche la decodifica audio pu\u00f2 venire gestita da Canmore grazie al supporto dell'audio multicanale 7.1. Oltre alla capacit\u00e0 di gestione dei flussi video, il GMA 500 offre anche supporto alle librerie OpenGL ES 1.1, OpenGL ES 2.0 e OpenVG 1.0.\nPer quanto riguarda la connettivit\u00e0 I/O, vengono supportati gli standard USB 2.0 e PCI Express, e il consumo dell'intero chip dovrebbe variare tra gli 11\u00a0W e i 21\u00a0W a seconda delle versioni.\nTecnologie implementate.\nDerivando dal core Dothan, certamente Canmore integra le istruzioni MMX, SSE e SSE2, ma non \u00e8 stato sapere se Intel ha rivisto il progetto in modo da integrare anche altri set d'istruzioni sviluppati successivamente a Dothan, vale a dire SSE3, SSE4 e EM64T.\nIn ogni caso, Canmore integra all'interno del proprio comparto grafico, la tecnologia Intel Media Play il cui \u00e8 scopo \u00e8 quello di unire la decodifica hardware del flusso video proveniente dalle tradizionali sorgenti televisive via etere o dai supporti ottici, alla decodifica software dei flussi video provenienti dalla rete.\nCanmore anche per il settore embedded?\nSembra che Intel abbia intenzione di utilizzare il chip Canmore anche nel settore embedded, dove nel 2007 aveva presentato il suo primo SoC, Tolapai. La versione di Canmore pensata per questo settore sar\u00e0 dotata anche della tecnologia Intel QuickAssist, pensata per l'accelerazione dei software pensati per la sicurezza e il VoIP, ovvero quegli ambiti di utilizzo nei quali le caratteristiche di alta efficienza e ridotte dimensioni dei SoC possono rappresentare efficaci soluzioni di riferimento.\nIl successore.\nAl momento della presentazione di Canmore, Intel ha dichiarato di essere impegnata nello sviluppo di ben 15 progetti SoC, destinati a diversi settori di mercato (tra questi si possono ricordare i futuri Atom Lincroft e Pineview). In effetti, l'alta efficienza energetica d questi prodotti, unita alle ridotte dimensioni fisiche, consente di integrare tali chip in un alto numero di dispositivi che spaziano tra tutti i settori di mercato.\nPer quanto riguarda il successore di Canmore, esso dovrebbe essere Sodaville (ma \u00e8 stato menzionato anche il nome San Onofre, e non \u00e8 dato sapere se si tratti dello stesso progetto, rinominato, oppure di un prodotto diverso) atteso per il 2009, ma non se ne conoscono ancora le caratteristiche tecniche, tranne il processo produttivo che dovrebbe essere quello a 45 nm."}
{"id": "1976512", "revid": "125755847", "url": "https://it.wikipedia.org/wiki?curid=1976512", "title": "Alberto Vittorio, duca di Clarence e Avondale", "text": "Era conosciuto in famiglia come \"Eddy\" e molti suoi biografi si sono riferiti a lui con questo nomignolo. Da ragazzo viaggi\u00f2 molto come cadetto della marina. Da adulto entr\u00f2 nell'esercito, ma non esplet\u00f2 alcun servizio militare attivo. Dopo due tentativi senza successo di fidanzamento, gli venne promessa in sposa Mary di Teck nel tardo 1891.\nPoche settimane dopo il principe mor\u00ec in una pandemia influenzale.\nMary in seguito ne spos\u00f2 il fratello minore, Giorgio, che divenne re Giorgio V nel 1910.\nL'intelletto, la sessualit\u00e0 e la sanit\u00e0 mentale di Alberto Vittorio sono stati oggetto di molte speculazioni; pettegolezzi lo volevano collegato ad uno scandalo riguardante un bordello per omosessuali, bench\u00e9 non esistano chiare prove che lui lo frequentasse o che fosse omosessuale. Alcuni studiosi hanno affermato che fosse lui il \"serial killer\" conosciuto con il nome di Jack lo squartatore: documenti dell'epoca indicano per\u00f2 che non poteva essere stato a Londra al momento degli omicidi e quindi l'accusa \u00e8 ampiamente infondata.\nInfanzia.\nNacque prematuro di due mesi, l'8 gennaio 1864 a Frogmore House, Windsor, Berkshire, primo figlio di Alberto Edoardo, principe di Galles, e della moglie Alessandra (nata Alessandra di Danimarca). Secondo il volere della nonna, la regina Vittoria venne chiamato Alberto Vittorio, ma era conosciuto informalmente come Eddy. In quanto nipote del monarca britannico regnante nella linea di discendenza maschile, esso venne insignito sin dalla nascita del titolo di \"sua altezza reale, principe Alberto Vittorio di Galles\".\nVenne battezzato nella cappella privata di Buckingham Palace il 10 marzo 1864 dall'arcivescovo di Canterbury, Charles Thomas Longley. Suoi padrini furono:\nEducazione.\nQuando aveva poco pi\u00f9 di diciassette mesi, il 3 giugno 1865 nacque il fratello, il principe Giorgio; data la vicinanza di et\u00e0 i due fratellini reali vennero educati assieme. Nel 1871 la regina Vittoria nomin\u00f2 loro tutore John Neale Dalton. I due principi vennero sottoposti ad un rigido programma di studi, che prevedeva giochi e addestramenti militari, ma anche materie accademiche. Dalton si lamentava che la mente di Alberto Vittorio era \u00abanormalmente dormiente\u00bb e bench\u00e9 avesse imparato a parlare danese, i progressi nelle altre lingue e materie sembra fossero lenti: il principe non eccelse mai intellettualmente. Lady Geraldine Somerset riteneva Dalton responsabile per la scarsa educazione del principe, ma la sua scarsa attenzione ed indolenza in classe potrebbe avere una possibile spiegazione nella sua nascita prematura, che pot\u00e9 essere associata a difficolt\u00e0 nell'apprendimento, o nel \"piccolo male epilettico\", una leggera forma di epilessia che si manifesta nell'infanzia nella forma di periodi di vacuit\u00e0 mentale. Sir Henry Ponsony pensava che potesse aver ereditato la sordit\u00e0 della madre.\nFu considerata la possibilit\u00e0 di separare i due fratelli per il resto della loro educazione, ma Dalton consigli\u00f2 il principe di Galles di evitare di dividerli visto che \u00abil principe Alberto Vittorio necessitava degli stimoli della compagnia del principe Giorgio per indurlo a lavorare.\u00bb Nel 1877 i due ragazzi vennero mandati sulla nave di addestramento della \"Royal Navy\", \"HMS Britannia\". Iniziarono i loro studi due mesi dopo gli altri cadetti visto che Alberto Vittorio contrasse una febbre tifoide, per la quale venne curato da sir William Gull. Dalton li accompagn\u00f2 come cappellano della nave. Nel 1879, dopo molte discussioni tra la regina, il principe di Galles, gli altri famigliari ed il governo, i due fratelli reali vennero mandati come cadetti di marina in un \"tour\" attorno al mondo di tre anni a bordo della \"HMS Bacchante\". Alberto Vittorio venne nominato \"midshipman\" (che in italiano pu\u00f2 essere tradotto con sotto-luogotenente) il giorno del suo sedicesimo compleanno. Viaggiarono nell'Impero britannico, accompagnati da Dalton, visitando le Americhe, le isole Falkland, il Sudafrica, l'Australia, le Figi, l'Estremo Oriente, Singapore, Ceylon, Aden, l'Egitto, la Terra Santa e la Grecia. Si fecero anche dei tatuaggi in Giappone. Quando ritornarono nel Regno Unito, Alberto Vittorio era diciottenne.\nI fratelli vennero divisi nel 1883; Giorgio rimase nella marina mentre Alberto Vittorio frequent\u00f2 il Trinity College, a Cambridge. Fu nominato suo tutore James Kenneth Stephen, che visse a Sandringham durante il suo periodo di tutoraggio, assieme a Dalton, il quale stava sia a Sandringham che a Trinity. Stephen era una persona misogina e probabilmente poteva sentirsi emotivamente vicino ad Alberto Vittorio, ma, che questo fosse vero o meno, \u00e8 ancora da definire la questione se i suoi sentimenti fossero apertamente omosessuali o meno. Non si conoscono dettagli della sua vita sessuale a Cambridge e nemmeno si sa se ne avesse una, ma d'altronde partner di entrambi i sessi sarebbero stati disponibili. Il principe dimostr\u00f2 poco interesse per l'atmosfera intellettuale e venne dispensato dal sostenere esami, bench\u00e9 venisse coinvolto nella vita di studente universitario. Nell'agosto del 1884 pass\u00f2 un po' di tempo studiando tedesco all'Universit\u00e0 di Heidelberg. Lasci\u00f2 Cambridge nel 1885, dove aveva servito come cadetto nel secondo battaglione dell'Universit\u00e0 di Cambridge, e venne nominato ufficiale nel decimo ussari.\nUno dei suoi insegnanti disse che imparava soprattutto ascoltando, piuttosto che leggendo o scrivendo e che non aveva difficolt\u00e0 a ricordare informazioni, ma lo zio, principe Giorgio, duca di Cambridge, aveva un'opinione di lui meno favorevole, chiamandolo \u00abun inveterato ed incurabile perditempo\u00bb. Molto del suo tempo mentre era di stanza ad Aldershot, lo spendeva addestrandosi, cosa che non gli piaceva, anche se amava molto giocare a polo. Super\u00f2 i suoi esami e nel marzo 1887 venne trasferito ad Hounslow, dove venne promosso a capitano. Gli vennero affidati pi\u00f9 incarichi pubblici, visit\u00f2 l'Irlanda e Gibilterra ed inaugur\u00f2 il ponte sospeso di Hammersmith. Della sua vita privata, un suo amico d'infanzia in seguito ricord\u00f2 come fosse tranquillo: \u00abi suoi fratelli ufficiali dissero che volevano farne un uomo di mondo. Ma in quel mondo egli rifiut\u00f2 di essere iniziato.\u00bb\nLo scandalo di Cleveland Street.\nNel luglio 1889, la polizia metropolitana scopr\u00ec un bordello maschile in Cleveland Street a Londra. Durante l'interrogatorio i ragazzi che vi lavoravano ed i ruffiani rivelarono i nomi dei loro clienti, incluso quello di lord Arthur Somerset, membro del seguito del principe di Galles (il suo \"Extra Equerry\"). All'epoca tutti gli atti omosessuali compiuti tra uomini erano illegali, ed i clienti dovettero affrontare l'ostracismo sociale, processi giudiziari e, nella peggiore delle ipotesi, due anni di prigionia ai lavori forzati. Quello che venne definito lo scandalo di Cleveland Street coinvolse altre figure di alto rango della societ\u00e0 britannica; nella Londra delle classi pi\u00f9 elevate si diffusero dei pettegolezzi circa il coinvolgimento di un membro della famiglia reale: il principe Alberto Vittorio. I prostituti non avevano nominato il principe e si dice che l'avvocato di Somerset, Arthur Newton, ide\u00f2 e diffuse i pettegolezzi per sviare l'attenzione dal suo cliente. Delle lettere che vennero scambiate tra l'avvocato del tesoro, sir Augustus Stephenson, ed il suo assistente, l'onorevole Hamilton Cuffe, facevano riferimento, in codice, alle minacce di Newton di implicare Alberto Vittorio. Il principe di Galles intervenne durante le indagini: nessuno dei clienti del bordello venne mai processato e nessuna accusa contro Alberto Vittorio venne provata. Bench\u00e9 non esistano prove conclusive del suo coinvolgimento o del fatto che egli abbia mai visitato un club o un bordello omosessuale, le dicerie condussero alcuni biografi a supporre che egli avesse visitato Cleveland Street, e che fosse \u00abpossibilmente bisessuale, probabilmente omosessuale\u00bb. Questo \u00e8 per\u00f2 fortemente negato da altri che si riferiscono al principe come \u00abardentemente eterosessuale\u00bb e al suo coinvolgimento nei pettegolezzi come a \u00abqualcosa di ingiusto\u00bb. Lo storico dell'omosessualit\u00e0, H. Montgomery Hyde scrisse, \u00abNon c'\u00e8 nessuna prova che egli fosse omosessuale, o anche solo bisessuale.\u00bb\nLa sorella di Somerset, lady Waterford, neg\u00f2 che il fratello sapesse qualcosa a proposito di Alberto Vittorio, \u00abSono sicura che il ragazzo sia retto come una linea [...] Arthur non ha la bench\u00e9 minima idea su dove il giovanotto spenda il suo tempo [...] egli crede che il ragazzo sia perfettamente innocente\u00bb, scrisse. In alcune lettere di Somerset dirette all'amico lord Esher, Somerset disse che egli non sapeva niente di Alberto Vittorio, ma conferm\u00f2 che aveva sentito i pettegolezzi e che sperava che questo aiutasse ad annullare ogni processo. Scrisse, \u00abPosso capire che il principe di Galles sia piuttosto infastidito dal fatto che il nome del figlio sia menzionato in questa faccenda, ma la questione era questa [...] Entrambi eravamo accusati di recarci in quel luogo, ma non assieme [...] Finiranno per far sapere a tutti esattamente quello che loro stavano cercando di mantenere sotto silenzio. Mi chiedo se sia veramente un fatto oppure solo un'invenzione.\u00bb Continua poi, \u00abNon ho mai menzionato il nome del ragazzo eccetto che a Probyn, Montagu e Knollys quando agivano in giudizio per mio conto e io ritenni che dovessero saperlo. Se fossero stati saggi, ascoltando quello che io sapevo e che quindi anche altri conoscevano, avrebbero dovuto mettere a tacere il tutto, invece di infiammare la questione come fecero, insieme a tutte le autorit\u00e0.\u00bb\nI pettegolezzi non morirono mai del tutto; sessanta anni dopo al biografo ufficiale di re Giorgio V, Harold Nicolson, venne raccontato da lord Goddard, che era uno studente dodicenne all'epoca dello scandalo, che Alberto Vittorio \u00abera stato coinvolto in un incidente in un bordello maschile, e che un avvocato dovette commettere spergiuro per discolparlo. L'avvocato venne licenziato all'istante per il reato, ma venne in seguito reintegrato nel ruolo.\u00bb Nessuno degli uomini di legge del caso venne condannato per spergiuro o radiato durante lo scandalo, ma l'avvocato di Somerset, Arthur Newton, venne condannato per ostacolo alla giustizia, avendo aiutato il cliente a fuggire all'estero, e venne quindi sottoposto a sei settimane di carcere. Pi\u00f9 di venti anni dopo, nel 1910, Newton venne sospeso per dodici mesi per condotta non professionale dopo avere falsificato delle lettere di un altro suo cliente \u2013 il famoso omicida Harvey Crippen. Nel 1913 venne sospeso indefinitamente e condannato a tre anni di prigione per avere preteso soldi indebitamente.\nIl \"tour\" dell'India.\nLa stampa estera sugger\u00ec che il principe fosse stato inviato a fare un tour di sette mesi a partire dall'ottobre 1889 nell'India britannica per evitare i pettegolezzi che stavano serpeggiando nella societ\u00e0 londinese all'inizio dello scandalo. Questa non \u00e8 per\u00f2 la verit\u00e0: il viaggio era stato infatti gi\u00e0 progettato sin dalla primavera.\nPassando da Atene, Porto Said, Il Cairo ed Aden, il principe giunse a Bombay il 9 novembre 1889 e venne intrattenuto sontuosamente a Hyderabad dal nizam ed ovunque da molti altri maharaja. Pass\u00f2 il Natale a Mandalay e festeggi\u00f2 Capodanno a Calcutta. La maggior parte dei tragitti pi\u00f9 lunghi venne effettuata in treno, sebbene il principe fosse trasportato anche a dorso di elefante durante le cerimonie ufficiali. Secondo l'uso dell'epoca un gran numero di animali vennero uccisi durante le battute di caccia.\nDurante il viaggio, il principe incontr\u00f2 Margery Haddon, la moglie di un ingegnere civile, Henry Haddon. In seguito, dopo diversi matrimoni falliti e dopo la morte di Alberto Vittorio, la donna sarebbe ritornata in Inghilterra, dichiarando che il principe fosse il padre del figlio, Clarence Haddon. Non esistevano prove e le sue pretese vennero accantonate, poich\u00e9 la donna era diventata un'alcolista e sembrava una squilibrata. Le accuse vennero riportate a Buckingham Palace ed il capo dell'unit\u00e0 speciale della polizia investig\u00f2 sul caso: documenti presenti nell'archivio nazionale britannico mostrano che n\u00e9 i cortigiani n\u00e9 Margery avevano alcuna prova dell'accusa. In una deposizione alla polizia, l'avvocato del principe ammise che c'erano stati \u00abdei rapporti\u00bb tra di lui e la signora Haddon, ma contemporaneamente neg\u00f2 le pretese di paternit\u00e0.\nNegli anni 1920 il presunto figlio del principe, Clarence, ripet\u00e9 la storia e pubblic\u00f2 un libro negli Stati Uniti intitolato \"My Uncle George V\" (\"Mio zio Giorgio V\"), nel quale affermava di essere nato a Londra nel settembre del 1890, circa nove mesi dopo l'incontro di Alberto Vittorio con la signora Haddon. Nel 1933 venne accusato di aver richiesto denaro con minacce e di tentata estorsione, dopo aver scritto al re per ottenere denaro in cambio del silenzio. Al suo processo nel gennaio seguente, il procuratore produsse dei documenti che mostravano come le liste di arruolamento, il certificato di matrimonio, le lettere di incarico, il foglio di congedo e le registrazioni dei suoi incarichi lavorativi indicavano tutte che egli era nato nel 1887, o precedentemente, almeno due anni prima che Alberto Vittorio incontrasse la signora Haddon. Clarence Haddon venne ritenuto colpevole ed il giudice, credendo nella sua sofferenza per la delusione patita, non lo condann\u00f2 alla prigione ma lo confin\u00f2 per tre anni, alla condizione che non reiterasse la pretesa di essere figlio del principe di Galles. Haddon viol\u00f2 gli accordi e venne incarcerato per un anno; al momento del rilascio era una persona piuttosto eccentrica, e alla sua morte era ormai un uomo finito. Si noti che, anche nel caso in cui le pretese di Haddon fossero state vere, come era stato nel caso di altri figli illegittimi reali, non si sarebbero prodotti effetti sulla linea di successione al trono.\nAl suo ritorno dall'India, il 24 maggio 1890, Alberto Vittorio venne nominato duca di Clarence e Avondale e conte di Athlone. Ci si riferiva a lui, quindi, con il predicato nobiliare di \"sua altezza reale\", il duca di Clarence e Avondale.\nPossibili consorti reali.\nNumerose donne vennero valutate come possibili mogli per Alberto Vittorio. La prima, nel 1889, fu presa in considerazione Alessandra d'Assia-Darmstadt, principessa d'Assia e del Reno, ma l'offerta di fidanzamento fu rifiutata. (nel 1894 avrebbe sposato lo zar Nicola II di Russia).\nNel 1890 si tent\u00f2 un fidanzamento con la principessa Elena d'Orl\u00e9ans, figlia di Luigi Filippo Alberto d'Orl\u00e9ans, conte di Parigi, e bisnipote dell'ultimo re Borbone di Francia. Inizialmente la regina Vittoria si oppose alla promessa di matrimonio a causa del fatto che la promessa sposa era cattolica e scrisse ad Alberto Vittorio per suggerirgli come alternativa un'altra delle sue nipoti, la principessa Margherita di Prussia; il suo consiglio, per\u00f2 non venne ascoltato e in seguito la regina cedette e acconsent\u00ec al matrimonio. Elena propose di convertirsi, mentre Alberto Vittorio offr\u00ec di abdicare ai suoi diritti successori per sposarla. Con grande disappunto della coppia, il padre della sposa, il conte di Parigi, rifiut\u00f2 tuttavia di approvare l'unione e parallelamente fu chiaro che la conversione era impossibile. Elena si rec\u00f2 personalmente ad intercedere presso il papa Leone XIII, che tuttavia conferm\u00f2 la decisione del padre. La relazione quindi termin\u00f2 e in seguito Elena divenne duchessa d'Aosta.\nVerso la met\u00e0 del 1890 il principe si ammal\u00f2 e venne visitato da numerosi dottori: nella corrispondenza ci si riferiva alla sua malattia semplicemente come a febbre o gotta. Molti biografi hanno ipotizzato che in realt\u00e0 stesse soffrendo di una \u00abforma di malattia venerea\u00bb, forse gonorrea, ma non ci sono fonti conosciute che possano confermarlo. Si dice che nel 1891 Alberto Vittorio fosse stato ricattato da due prostitute alle quali egli aveva scritto delle lettere compromettenti. Le lettere che presumibilmente facevano riferimento al caso vennero vendute alla casa d'aste Bonham's di Londra nel 2002. A causa delle discrepanze nelle date e nell'ortografia, le lettere sono sospettate essere comunque dei falsi.\nNel 1891 Alberto Vittorio scrisse a lady Sybil St Clair Eskine che si era innamorato nuovamente, ma non dice di chi;. Nel frattempo si stava per\u00f2 considerando un'altra potenziale moglie, la principessa Mary di Teck (conosciuta come principessa May), figlia della prima cugina della regina Vittoria, la principessa Maria Adelaide di Hannover, duchessa di Teck. La regina Vittoria diede il proprio appoggio all'unione, considerando May affascinante, assennata e graziosa. Il 3 dicembre 1891 Alberto Vittorio, con grande sorpresa della principessa, le si dichiar\u00f2 a Luton Hoo, la residenza di campagna dell'ambasciatore danese in Gran Bretagna. Il matrimonio venne fissato per il 27 febbraio 1892.\nMorte.\nProprio mentre i piani per il matrimonio con Mary di Teck e per la sua nomina a Vicer\u00e9 d'Irlanda erano in fase di discussione, il principe si ammal\u00f2 di influenza nella grande pandemia influenzale del 1889-1892. Contrasse la polmonite e mor\u00ec a Sandringham House nel Norfolk il 14 gennaio 1892, meno di una settimana dopo il suo ventottesimo compleanno.\nLa nazione ne rimase sconvolta e i negozi chiusero i battenti. Il principe di Galles, suo padre, scrisse alla regina Vittoria: \u00abAvrei dato la mia vita per la sua\u00bb. e la principessa Mary scrisse alla regina Vittoria della principessa di Galles, \u00abl'espressione disperata sul suo volto \u00e8 la cosa pi\u00f9 straziante che abbia mai visto.\u00bb Il fratello minore, il principe Giorgio, scrisse, \u00abquanto profondamente lo amavo; e ricordo con dolore quasi ogni parola dura e piccolo litigio tra di noi e aspetto solo di chiedere il suo perdono, ma, purtroppo, ora \u00e8 troppo tardi!\u00bb Giorgio prese il posto di Alberto Vittorio nella linea di successione, ed infine sarebbe asceso al trono come re Giorgio V nel 1910. Avvicinatisi durante il loro periodo di lutto condiviso, il principe Giorgio e la principessa Mary in seguito si sposarono.\nLe teorie cospirazionali che circondavano la morte di Alberto Vittorio \u2013 che fosse morto di sifilide o avvelenato, che fosse stato spinto gi\u00f9 da una scogliera su istruzione di lord Randolph Churchill o che la sua morte fosse stata simulata per eliminarlo dalla linea di successione \u2013 sono tutte invenzioni. Secondo la versione di sir Dighton Probyn, il principe e la principessa di Galles, la principessa Maud e Vittoria, il principe Giorgio, la principessa May, il duca e la duchessa di Teck, tre dottori (Manby, Laking e Broadbent) e tre infermiere erano presenti alla sua morte. Il cappellano del principe di Galles, Canon Frederick Hervey, stava accanto ad Alberto Vittorio leggendo delle preghiere per il morente.\nLa madre di Alberto Vittorio, la principessa Alessandra, non si riprese mai del tutto dal trauma della morte del figlio e tenne la stanza in cui era morto come uno scrigno. Con una scena commovente, al funerale la principessa Mary depose la sua corona nuziale di fiori d'arancio sulla bara. James Kenneth Stephen, l'ex tutore di Alberto Vittorio, si sarebbe rifiutato di nutrirsi dal giorno della morte del pupillo e mor\u00ec venti giorni pi\u00f9 tardi; infatti nel 1886 si era ferito alla testa e questo gli avrebbe provocato una psicosi.\nIl principe venne sepolto nella \"Albert Memorial Chapel\" accanto alla \"St George's Chapel\", al castello di Windsor. La sua tomba, realizzata da Alfred Gilbert, \u00e8 un esempio di scultura della \"Art Nouveau\" in Gran Bretagna. Una figura del principe a cavallo in uniforme da ussaro si trova sulla sua tomba ed inginocchiato sopra di lui vi \u00e8 un angelo che regge una corona divina; la tomba \u00e8 inoltre circondata da un'elaborata ringhiera con immagini di santi.\nMassone, fu membro della Gran Loggia Unita d'Inghilterra.\nEredit\u00e0.\nDurante la sua vita, la maggioranza della stampa britannica aveva trattato Alberto Vittorio con molto rispetto ed i messaggi di cordoglio che seguirono la sua morte furono pieni di lodi. Il politico radicale Henry Broadhurst, che aveva conosciuto sia Alberto Vittorio che il fratello Giorgio, afferm\u00f2 che in loro \u00abera assente ogni forma di affettazione e alterigia\u00bb. Il giorno della morte di Alberto Vittorio, il leader del partito liberale, William Ewart Gladstone, scrisse nel suo diario personale \u00abuna grande perdita per il nostro partito\u00bb. In ogni caso, la regina Vittoria fece riferimenti alla \u00abvita dissipata\u00bb di Alberto Vittorio in alcune lettere private alla figlia maggiore Vittoria, che vennero poi pubblicate e, verso la met\u00e0 del XX secolo, i biografi ufficiali della regina Maria e di Giorgio V, rispettivamente James Pope-Hennessy e Harold Nicolson, diffusero delle valutazioni ostili sulla vita di Alberto Vittorio, dipingendolo come pigro, maleducato e fisicamente debole. L'esatta natura della sua \u00abdissipatezza\u00bb non \u00e8 chiara, ma nel 1994 Theo Aronson avanz\u00f2 una teoria su \u00abprove indiziarie\u00bb che \u00able non specificate dissipatezze fossero prevalentemente omosessuali\u00bb. Il giudizio di Aronson era basato sull'adorazione che il principe aveva nei confronti dell'elegante e possessiva madre; sulla sua mancanza di virilit\u00e0; il suo ritrarsi da giochi rudi; la sua natura dolce, gentile, quieta ed affascinante; si basava inoltre sui pettegolezzi legati a Cleveland Street e sulla sua opinione che \u00abc'\u00e8 una certa dose di omosessualit\u00e0 in ogni uomo\u00bb. Ammise comunque che \u00able accuse di omosessualit\u00e0 al principe Eddy devono essere trattate con cautela.\u00bb\nLa stampa menzion\u00f2 per la prima volta nel 1962 la possibilit\u00e0 che il principe Alberto Vittorio potesse aver commissionato gli omicidi attribuiti a Jack lo squartatore, o che comunque ne fosse responsabile. In seguito si \u00e8 presunto che Alberto Vittorio avesse avuto un figlio con una donna del distretto di Whitechapel di Londra, e lui o altri uomini di rango elevato, commissionarono gli omicidi per coprire la sua scappatella. Bench\u00e9 queste accuse siano state spesso ripetute, gli studiosi le hanno sempre respinte come semplici leggende metropolitane senza alcun fondamento, facendo piuttosto riferimento alle indiscutibili prove dell'innocenza del principe: ad esempio, il 30 settembre 1888, quando Elizabeth Stride e Catherine Eddowes furono assassinate, Alberto Vittorio si trovava a Balmoral, la residenza reale in Scozia, alla presenza della regina Vittoria, di altri membri della famiglia, di alcuni nobili tedeschi in visita e di un buon numero di persone di servizio. Secondo le circolari di corte, che pubblicavano tutti gli impegni e spostamenti dei reali, secondo i diari e le lettere personali, secondo gli articoli di giornali ed altre fonti, in diverse occasioni non avrebbe potuto essere nei pressi dei luoghi ove avvennero gli omicidi. Questi documenti provano categoricamente che Alberto Vittorio non ha materialmente eseguito i delitti, tuttavia non escludono che possa averli commissionati ad altri.\nLa reputazione di Alberto Vittorio era a tal punto peggiorata che, nel 1964, Philip Magnus indic\u00f2 la sua morte come \u00abun misericordioso atto della provvidenza\u00bb, avallando la teoria che essa avesse eliminato un erede al trono inadatto, rimpiazzandolo con l'affidabile e sobrio Giorgio V.\nNel 1972, Michael Harrison fu il primo autore moderno a rivalutare la figura di Alberto Vittorio ed a dipingerlo in una luce pi\u00f9 favorevole. In anni recenti, Andrew Cook prosegu\u00ec il tentativo di riabilitare la sua reputazione, sostenendo che la sua mancanza di progressi accademici era parzialmente legata all'incompetenza del suo tutore, Dalton; che il principe era un uomo espansivo ed affascinante; che non esiste nessuna prova tangibile che fosse omosessuale o bisessuale; che aveva idee liberali, particolarmente per quanto riguarda il governo dell'Irlanda; e che la sua reputazione era stata infangata da biografi ansiosi di migliorare l'immagine del fratello Giorgio.\nLa figura di Alberto Vittorio al cinema.\nLe teorie cospirazionali che circondavano il principe Alberto Vittorio hanno dato origine a film che lo raffiguravano come responsabile degli omicidi di Jack lo squartatore, o comunque coinvolto in essi:\nDue romanzi di storia alternativa, scritti da Peter Dickinson, immaginano un mondo in cui Alberto Vittorio sopravvive e regna con il nome di Vittorio I. Nell'universo parallelo del racconto breve su Sherlock Holmes di Gary Lovisi, \"The Adventure of the Missing Detective\", il principe \u00e8 ritratto come un re tirannico, che governa dopo la morte (in circostanze sospette) della nonna e del padre. Alberto Vittorio appare anche come la vittima dell'omicida del romanzo giallo \"Goodnight Sweet Prince\", in cui appare per la prima volta il detective lord Francis Powerscourt; Alberto Vittorio \u00e8 anche un vampiro nel romanzo \"I, Vampire\" di Michael Romkey.\nTitoli nobiliari e stemma.\nDurante la sua vita Alberto Vittorio ebbe i seguenti titoli nobiliari:\nAlla morte, la sua titolatura completa era: \"Maggiore Sua Altezza Reale il principe Alberto Vittorio Cristiano Edoardo, Duca di Clarence e Avondale, Conte di Athlone, Cavaliere Reale del Nobilissimo Ordine della Giarrettiera, Cavaliere dell'Illustrissimo Ordine di San Patrizio, Aiutante di campo personale della Regina\".\nAssieme al ducato, ad Alberto Vittorio venne conferito anche uno stemma, uguale a quello del regno, differente da questo per un lambello d'argento a tre punte, la centrale recante una croce rossa."}
{"id": "1976520", "revid": "287204", "url": "https://it.wikipedia.org/wiki?curid=1976520", "title": "NGC 6", "text": "NGC 6 (o NGC 20) \u00e8 una galassia ellittica di magnitudine 13,1 situata nella costellazione di Andromeda.\nFu scoperta il 18 settembre 1857 da William Parsons."}
{"id": "1976524", "revid": "149727", "url": "https://it.wikipedia.org/wiki?curid=1976524", "title": "Barenthin", "text": ""}
{"id": "1976525", "revid": "599013", "url": "https://it.wikipedia.org/wiki?curid=1976525", "title": "Dannenwalde", "text": ""}
{"id": "1976527", "revid": "149727", "url": "https://it.wikipedia.org/wiki?curid=1976527", "title": "Demerthin", "text": ""}
{"id": "1976528", "revid": "149727", "url": "https://it.wikipedia.org/wiki?curid=1976528", "title": "D\u00f6llen", "text": ""}
{"id": "1976532", "revid": "149727", "url": "https://it.wikipedia.org/wiki?curid=1976532", "title": "G\u00f6rike", "text": ""}
{"id": "1976533", "revid": "1305772", "url": "https://it.wikipedia.org/wiki?curid=1976533", "title": "Thomas Savery", "text": "Nel 1698 Thomas Savery deposita un brevetto su una pompa per l'aspirazione dell'acqua dal fondo delle miniere, che opera con vapore. In questa idea venne direttamente ispirato dal lavoro di Edward Somerset e dalla pentola a pressione di Denis Papin. \u00c8 la prima macchina a vapore effettivamente funzionante. \nIl principio \u00e8 semplice e si basa su un contenitore con due valvole. Il vapore spinge l'acqua contenuta nel serbatoio verso l'alto, quindi il vuoto istituito dalla condensazione provoca una depressione che aspira l'acqua che proviene dal basso. Si tratta di una macchina senza pistone destinata ad un unico uso: lo svuotamento delle acque dal fondo delle miniere. \u00c8 probabilmente dopo aver visto questa macchina che Denis Papin nel 1707, aveva ripreso le sue idee e introdotto lo stantuffo. \nQuesta macchina venne utilizzata per il pompaggio delle miniere in Cornovaglia. Anche se semplice ed assai avida di carbone, \u00e8 stata la salvezza di molte miniere in rovina e ha aperto la strada a Denis Papin e, in particolare, Thomas Newcomen per una pi\u00f9 efficiente macchina. "}
{"id": "1976534", "revid": "149727", "url": "https://it.wikipedia.org/wiki?curid=1976534", "title": "Granzow", "text": ""}
{"id": "1976535", "revid": "149727", "url": "https://it.wikipedia.org/wiki?curid=1976535", "title": "Kolrep", "text": ""}
{"id": "1976536", "revid": "486946", "url": "https://it.wikipedia.org/wiki?curid=1976536", "title": "Chiesa di San Martino a Pastine", "text": ""}
{"id": "1976538", "revid": "149727", "url": "https://it.wikipedia.org/wiki?curid=1976538", "title": "Schrepkow", "text": ""}
{"id": "1976539", "revid": "24099", "url": "https://it.wikipedia.org/wiki?curid=1976539", "title": "Chiesa di San Pietro a Petrognano", "text": ""}
{"id": "1976540", "revid": "1305772", "url": "https://it.wikipedia.org/wiki?curid=1976540", "title": "Ultime lettere da Stalingrado", "text": ""}
{"id": "1976543", "revid": "1573940", "url": "https://it.wikipedia.org/wiki?curid=1976543", "title": "Chiesa di Santa Maria dell'Angelo", "text": "La chiesa di Santa Maria dell'Angelo \u00e8 un luogo di culto di Faenza.\nStoria e descrizione.\nVenne fondata dai Gesuiti (in particolare la prima pietra fu posta il 21 aprile) nel 1621 incorporando la chiesa di S. Cassiano. Viene chiamata anche Santa Maria Nuova per distinguerla dalla chiesa di Santa Maria ad Nives.\nLa costruzione della chiesa \u00e8 stata lunga e difficoltosa soprattutto per quanto riguarda la facciata, rimasta incompiuta nelle due parti tuttora di mattoni grezzi dentati (che avrebbero dovuto essere ornate rispettivamente da un timpano sommitale ed uno sovraporta), e la cupola, per la quale, nel 1646, fu interpellato l'architetto Ercole Fichi, che prese il posto dell'architetto romano Girolamo Rainaldi.\nL'interno presenta un ambiente di stampo gesuitico, dotato di un'unica navata con volte a botte. Sono presenti cappelle laterali ed un transetto sormontato da una cupola. Di grande interesse il fatto che la chiesa contenga opere d'arte quali gli obelischi posti ai lati dell'altare maggiore e la pala del '500 che da il nome alla chiesa (di attribuzione ignota). L'altare \u00e8 stato realizzato su disegno di Padre Virgilio Spada unitamente al Borromini. Vi sono, fra le altre, le tombe della famiglia Spada, dei Conti Pasi, dei Conti Milzetti e dei Conti Mazzolani.\nOpere.\nLa chiesa contiene varie opere, fra cui la pala di Giampietro Zanotti Cavazzoni intitolata \"San Francesco Regis e San Giuseppe\". L'artista, conosciuto per essere teorico e storiografo dell'arte bolognese, afferma che gli fu commissionata da padre Gregorio Maria Gabelotti. Un'altra pala che si trova nella cappella sinistra \u00e8 l\"Apparizione della Madonna a Sant'Ignazio di Loyola\" fatta da Tommaso Missiroli. Nell'opera, dal tono molto luminoso, viene raffigurata la Madonna che \u00e8 rivolta al Santo che sorregge tra le braccia Ges\u00f9 bambino. Presso l'altare maggiore \u00e8 presente la \"Madonna dell'Angelo\" ad opera di Sigismondo Foschi. L'opera \u00e8 una copia di quella che era presente nella chiesa di Santa Maria Vecchia. Fu portata qui il 20 febbraio 1778. Rispetto al suo stile presenta un maggiore arcaismo, forse spiegabile per il fatto che si rif\u00e0 ad un'opera pi\u00f9 antica; lo sfumato appare meno pastoso, i panneggi delle vesti sono pi\u00f9 rigide e le fisionomie dei personaggi appaiono differenti rispetto a quelle classiche del pittore. Nella cappella destra \u00e8 presente \"San Francesco Saverio predica alle folle\". L'opera risulta molto interessante per la luminosit\u00e0 della gamma cromatica."}
{"id": "1976544", "revid": "2110845", "url": "https://it.wikipedia.org/wiki?curid=1976544", "title": "G\u00e9rard Ducarouge", "text": "Biografia.\nAlle scuole superiori, decise di basare i suoi studi su indirizzi tecnici e matematici.\nSuccessivamente consegu\u00ec la laurea in ingegneria aeronautica, presso l'\u00c9cole National Technique d'A\u00e9ronautique.\nIl suo primo impiego (1964), fu presso la Nord Aviation, una societ\u00e0 francese che si occupava di progettazione e costruzione di aeromobili, prevalentemente destinati al campo militare.\nPerlopi\u00f9, si occup\u00f2 di sviluppare progetti missilistici.\nIn seguito lavor\u00f2 anche allo sviluppo di auto di Formula 3, Formula 2 e prototipi da alte prestazioni.\nTuttavia, \u00e8 diventato noto, come progettista di automobili da corsa, soprattutto di Formula 1.\nMatra (1966 - 1974).\nNel 1966 venne assunto nella squadra corse della Matra dove inizi\u00f2 a lavorare su vari telai da competizione.\nIl 1968 \u00e8 l'anno del debutto in Formula 1 con i telai MS 10 forniti alla scuderia Tyrrell e con la Matra MS 11 progettata in coppia con Bernard Boyer che, avvalendosi dello scozzese Jackie Stewart come prima guida, riuscir\u00e0 a collezionare 3 vittorie, il secondo posto nella classifica piloti ed il terzo assoluto in quella costruttori.\nIl 1969 \u00e8 l'anno del trionfo nel mondiale Formula 1, il progetto Matra MS80 motorizzata Ford e nata, come la vettura precedente, in collaborazione con Boyer, si aggiudicher\u00e0 sia il titolo costruttori sia il titolo piloti proprio con Jackie Stewart che si imporr\u00e0 con sei successi stagionali, dimostrando in alcuni GP una superiorit\u00e0 tecnica netta nei confronti degli avversari di turno.\nDopo i successi del 1969 la Matra inizi\u00f2 una fase di declino che termin\u00f2 con il ritiro dalla Formula 1 nel 1972 dopo un'altra stagione deludente con un ottavo posto finale in classifica costruttori.\n\u00c8 proprio in questo periodo che Matra decide di concentrare le proprie risorse nel Campionato Sport Prototipi ed \u00e8 il 1972 quando la Matra-Simca con il telaio MS670s sviluppato da Ducarouge riesce ad aggiudicarsi la 24 ore di Le Mans con la coppia Graham Hill-Henri Pescarolo.\nI due anni seguenti saranno ricchi di successi per le vetture dell'ingegnere francese, il 1973 si conclude con la vittoria della Matra-Simca sia nella 24 ore di Le Mans (Pescarolo-Larrousse) sia nella classifica finale del Mondiale Costruttori, il 1974 riuscir\u00e0 ad essere ancora migliore confermandosi di nuovo nella prestigiosa gara francese, sempre con la coppia Pescarolo-Larrousse, ed aggiudicandosi il Mondiale Costruttori con 9 vittorie sulle 10 gare del calendario.\nLigier (1975 - 1981).\nDopo aver sbancato nel Campionato Prototipi Matra decide di ritirarsi ed annuncia l'acquisto della sezione corse da parte di Guy Ligier che intende ridare in mano a Ducarouge un progetto per entrare in Formula 1.\nDucarouge inizia cos\u00ec a lavorare sul progetto Ligier JS5 che debutt\u00f2 nel Campionato Formula 1 nel 1976 con motore Matra, pilotata da Jacques Laffite che ottenne tre podi ed una pole position.\nL'anno seguente con la JS7 ci sar\u00e0 per il progettista la soddisfazione della prima vittoria Ligier-Matra che con Laffite si aggiudic\u00f2 il Gp di Svezia. Risultati un po' pi\u00f9 opachi nel 1978, la JS9 conquister\u00e0 due podi e qualche piazzamento ma nessun risultato di spicco.\nNel 1979 le sue JS11 motorizzate Ford saranno tra le protagoniste di quel mondiale. L'ingegnere francese riprender\u00e0 con successo il famoso effetto suolo gi\u00e0 sperimentato dalla Lotus trionfatrice del 1978, rivisitandolo e \"vestendolo\" con un telaio che sar\u00e0 un compromesso in termini aerodinamici tra innovazione ed essenzialit\u00e0, senza gli estremismi delle ali adottate con deludenti risultati dalla Lotus nel 1979. Le Ligier JS 11 con Jacques Laffite e Patrick Depailler saranno le vetture da battere nella prima met\u00e0 della stagione per poi calare a vantaggio di Williams e soprattutto Ferrari (che continueranno con pi\u00f9 forza nello sviluppo delle loro monoposto), cos\u00ec da classificarsi quarta nella classifica piloti con Laffite e terza assoluta nel Mondiale Costruttori con 3 successi.\nIl 1980 sar\u00e0 la volta della Ligier JS11/15 con motore Ford che, con i piloti Laffite e Didier Pironi, si accontenter\u00e0 di raccogliere le briciole dietro alla vincitrice finale Williams, concludendo la stagione con 2 successi che le garantiranno comunque il secondo posto nella classifica Costruttori.\nIl 1981 \u00e8 l'ultimo anno di Ducarouge alla Ligier che lasciato il motore Ford ritorna al Matra. La stagione \u00e8 travagliata e la scuderia pu\u00f2 contare solo su Laffite che alla fine con due successi stagionali ed altri cinque podi rester\u00e0 comunque in lizza per il mondiale piloti fino all'ultima gara.\nAlfa Romeo (1982).\nNel corso del 1981 il \"Duca\" (cos\u00ec sar\u00e0 soprannominato da adesso in poi il progettista francese) si trasferisce all'Autodelta dove inizier\u00e0 a lavorare sul telaio Alfa Romeo 179 per poi sviluppare il telaio 182 per la stagione 1982 che sar\u00e0 per\u00f2 magra in termini di risultati.\nAd inizio 1983 il sodalizio con l'Alfa Romeo si conclude con l'abbandono di Ducarouge che viene rimpiazzato da Luigi Marmiroli.\nLotus (1983 - 1988).\nPer Ducarouge si aprono allore le porte di uno dei pi\u00f9 prestigiosi team di Formula 1, approda infatti in Inghilterra alla corte del Team Lotus che orfano di Colin Chapman, morto nel dicembre 1982, vuole un sostituto capace di risollevare le sorti della squadra dopo un inizio del 1983 disastroso. Quella del progettista francese \u00e8 una vera gara contro il tempo che coroner\u00e0 con la Lotus 94T, vettura concepita in sole cinque settimane di lavoro. L'anno \u00e8 chiaramente all'insegna della transizione e bisogner\u00e0 aspettare il 1984 per rivedere una vettura competitiva in grado di lottare ad alti livelli.\nNel 1984 oltre alla Lotus F1 95T verr\u00e0 seguito anche un progetto per correre in Formula Indy, il telaio 96T che per\u00f2 verr\u00e0 accantonato. Il campionato di Formula 1 si conclude con il terzo posto nella classifica piloti di Elio De Angelis che porter\u00e0 la sua Lotus quattro volte sul podio.\nNel 1985 arriva alla corte di Ducarouge l'astro nascente della Formula 1, il paulista Ayrton Senna che con il progettista francese former\u00e0 una coppia formidabile per la ricerca maniacale della velocit\u00e0 allo stato puro. Le spiccate doti velocistiche impresse dal pilota brasiliano coadiuvate dalle qualit\u00e0 della vettura di Ducarouge daranno vita ad un vero rullo compressore delle qualifiche che faranno la storia di un biennio. Tra il 1985 ed il 1986 le \"furie nero-oro\" si aggiudicheranno ben 16 Pole Position su 32 gare di calendario(17 Senna ed 1 di De Angelis). Il tallone d'Achille delle velocissime monoposto inglesi sar\u00e0 per\u00f2 l'affidabilit\u00e0 in gara, sia la fragilit\u00e0 del cambio che del potente quanto assetato propulsore Renault priveranno la scuderia di confermare la supremazia mostrata nei giri di qualificazione. Arriveranno comunque in questi due anni 5 successi, con la quarta posizione di Senna nei Campionati Piloti e la terza posizione assoluta della Lotus in quella Costruttori sia nel 1985 che nel 1986.\nIl 1987 \u00e8 l'anno della svolta in casa Lotus, via la livrea nero-oro della JPS la monoposto con il nuovo sponsor Camel diventa giallo-blu. Vengono abbandonati anche i motori Renault ed arrivano i pi\u00f9 performanti 6 cilindri turbo dell'Honda. Ducarouge propone una vettura totalmente rivoluzionata rispetto alla precedente, a partire dalle \"sospensioni attive\" che debuttano per la prima volta in Formula 1. Tali sospensioni, riprese poi con successo dalla Williams nei primi anni 90, venivano gestite da un sistema di centraline che in funzione della pista e della velocit\u00e0 mantenevano invariata l'altezza da terra della monoposto. La vettura risulter\u00e0 poco performante in termini velocistici e si adatter\u00e0 meglio invece sui circuiti pi\u00f9 lenti. I risultati sono comunque al di sotto delle aspettative in quanto il peso della vettura ed il motore privato della potenza originale perch\u00e9 \"assorbito\" dal sistema \"sospensioni attive\", rendono la 99T una vettura non all'altezza della Williams che si aggiudicher\u00e0 entrambi i mondiali. Arriveranno comunque due importanti successi di Ayrton Senna sui circuiti cittadini di Montecarlo e Detroit e altri sei podi del pilota paulista che gli varranno il terzo posto finale nelle due classifiche riservate a piloti e costruttori.\nVale la pena di ricordare una curiosit\u00e0, Ducarouge prima dell'ultimo Gran Premio del 1987 scrisse una lettera di scuse al pilota brasiliano Senna, in procinto di cambiare scuderia, per non essere riuscito a mettere nelle sue mani una vettura in grado di competere fino in fondo per il Mondiale Piloti, un gesto di grande umilt\u00e0 che fa capire anche lo spessore umano di Ducarouge in un mondo spietato come quello della F1.\nIl 1988 con la partenza dell'asso brasiliano Senna, passato in McLaren, \u00e8 un anno avaro di soddisfazioni, con la 100T i risultati non arrivano ed anche lo stesso Team Lotus non sembra reggere il passo dei tempi, e quindi Ducarouge lascia la squadra.\nIl ritorno in Francia: Lola-Larousse, Ligier (1989 - 1994).\nTorna in Francia nel 1989 approdando alla Lola -Larrousse dove lavorer\u00e0 sulle monoposto fino alla fine del 1990. L'anno dopo segner\u00e0 il ritorno del progettista francese alla Ligier dove rimarr\u00e0 fino a met\u00e0 1994 in veste di direttore tecnico.\n\u00c8 proprio in questo anno che Ducarouge, profondamente turbato dai tragici eventi di Imola, che videro la prematura scomparsa del suo pupillo e grande amico Ayrton Senna, decide di abbandonare in maniera brusca il mondo della Formula 1.\nDopo la F1 (1994-oggi).\nNegli anni seguenti torna in Matra a capo del progetto Renault Espace F1, programma di macchina dotata di un motore Renault v10 F1.\nSuccessivamente fu per qualche tempo il Direttore di sviluppo internazionale di Matra Automobiles.\nDal settembre 2007 divenne Presidente Onorario del Club Lotus France.\n\u00c8 morto il 19 febbraio 2015 presso l'ospedale di Neuilly-sur-Seine all'et\u00e0 di 73 anni a causa di una malattia."}
{"id": "1976545", "revid": "110157", "url": "https://it.wikipedia.org/wiki?curid=1976545", "title": "Sch\u00f6nhagen", "text": "Sch\u00f6nhagen \u00e8 un comune di 144 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "1976546", "revid": "149727", "url": "https://it.wikipedia.org/wiki?curid=1976546", "title": "Vehlin", "text": ""}
{"id": "1976548", "revid": "24099", "url": "https://it.wikipedia.org/wiki?curid=1976548", "title": "Chiesa di San Donato a Lucardo", "text": ""}
{"id": "1976549", "revid": "767487", "url": "https://it.wikipedia.org/wiki?curid=1976549", "title": "\u00c9mile Levassor", "text": "Al volante di un'autovettura di sua produzione prese parte a quella che \u00e8 considerata la prima vera competizione della Storia dell'automobilismo, la Parigi-Rouen 1894, classificandosi al quinto posto."}
{"id": "1976550", "revid": "1573940", "url": "https://it.wikipedia.org/wiki?curid=1976550", "title": "Callicebus brunneus", "text": "Il callicebo bruno (\"Callicebus brunneus\" ) \u00e8 un primate platirrino della famiglia dei Pitecidi.\nVeniva un tempo considerata una sottospecie di \"Callicebus moloch\" (\"Callicebus moloch ornatus\"), dalla quale si differenzia per la colorazione maggiormente tendente al bruno, ma soprattutto per la mancanza del rosso ventrale.\nVive in una zona piuttosto estesa del Brasile centrale, fino al confine con la Bolivia. Abita le zone di foresta pluviale, sempre in prossimit\u00e0 di una fonte d'acqua permanente.\nSi tratta di animali diurni ed arboricoli: di notte sono soliti cercare rifugio nel folto della vegetazione o nelle cavit\u00e0 dei tronchi d'albero, che spesso si trovano a dividere con animali notturni (scimmie notturne su tutti). Anche durante le ore pi\u00f9 torride del giorno possono cercare rifugio dalla calura nella vegetazione pi\u00f9 fitta.\nVivono in coppie od in gruppi che contano fino a cinque individui, composti da una coppia riproduttrice e dai cuccioli di vari parti. Ciascun gruppo delimita un proprio territorio, che viene difeso accanitamente da eventuali intrusi conspecifici.\nSi nutrono principalmente di frutta, ma non disdegnano di integrare la dieta con insetti o piccoli vertebrati.\nLa femmina partorisce un cucciolo all'anno, in casi eccezionali anche due gemelli, tuttavia in questi casi uno dei due cuccioli (solitamente il pi\u00f9 piccolo) viene abbandonato. Il cucciolo viene accudito principalmente dal padre, a volte coadiuvato dagli altri figli pi\u00f9 grandi, fino alla sua indipendenza.\nAll'et\u00e0 di tre anni, i cuccioli raggiungono la maturit\u00e0 sessuale e si allontanano dal gruppo natio, cercando un compagno per stabilirsi in un nuovo territorio."}
{"id": "1976551", "revid": "149727", "url": "https://it.wikipedia.org/wiki?curid=1976551", "title": "Vehlow", "text": ""}
{"id": "1976552", "revid": "149727", "url": "https://it.wikipedia.org/wiki?curid=1976552", "title": "Wutike", "text": ""}
{"id": "1976555", "revid": "38120", "url": "https://it.wikipedia.org/wiki?curid=1976555", "title": "Ritorno al futuro Parte II", "text": ""}
{"id": "1976557", "revid": "38120", "url": "https://it.wikipedia.org/wiki?curid=1976557", "title": "Ritorno al futuro Parte III", "text": ""}
{"id": "1976559", "revid": "793215", "url": "https://it.wikipedia.org/wiki?curid=1976559", "title": "Cesare Salvestroni", "text": "Reduce della Prima guerra mondiale, ferito e pi\u00f9 volte decorato, col nascere del regime fascista non vi ader\u00ec, contribuendo invece alla fondazione del Partito d'Azione a Pisa. Abile tiratore, fece parte della spedizione italiana della \"Societ\u00e0 del Tiro a Segno\" a Stoccolma nel 1929, gareggiando per la specialit\u00e0 \"pistola libera\".\nDurante il secondo conflitto mondiale fece parte della Giunta Militare del Comitato di Liberazione Nazionale. Venne arrestato l'11 marzo 1944 dalle Feldgendarmerie e rinchiuso nelle carceri di Firenze. Qui sostenne numerosi interrogatori e torture, senza rivelare notizie compromettenti per la Resistenza. Fu perci\u00f2 inviato nel campo di Mauthausen e successivamente in quello di Ebensee, dove mor\u00ec il 2 marzo 1945 a seguito dei maltrattamenti subiti."}
{"id": "1976561", "revid": "339392", "url": "https://it.wikipedia.org/wiki?curid=1976561", "title": "Pieve di San Lazzaro a Lucardo", "text": ""}
{"id": "1976565", "revid": "122293555", "url": "https://it.wikipedia.org/wiki?curid=1976565", "title": "Stefano Casiraghi", "text": "Biografia.\nGiovinezza.\nFiglio di Fernanda Biffi (1926-2018) e di Giancarlo Casiraghi (1926-1998), una coppia di imprenditori comaschi, trascorse la giovent\u00f9 a Fino Mornasco (CO). \nMatrimonio.\nTali attivit\u00e0 ebbero un ulteriore incremento a seguito del matrimonio nel 1983 con la principessa Carolina di Monaco (a motivo del quale alcuni, per qualche tempo, lo soprannominarono \"Carolino\"), che lo pose al centro della fiorente attivit\u00e0 finanziaria del principato di Monaco. Egli diede ulteriore impulso all'attivit\u00e0 del principato, ottenendo, in breve tempo, la fiducia del principe Ranieri. Da Carolina ebbe tre figli: Andrea (1984); Charlotte (1986) e Pierre (1987).\nMorte in gara.\nAppassionato di motonautica, nel 1989 si era laureato campione del mondo con un monocarena. \nMor\u00ec il 3 ottobre 1990 a seguito di un incidente avvenuto nel corso dei campionati del mondo offshore a Montecarlo, mentre si trovava al largo di Saint-Jean-Cap-Ferrat, pilotando il catamarano \"Pinot di Pinot\" in squadra con Patrice Innocenti. \nL'imbarcazione si ribalt\u00f2 e Casiraghi mor\u00ec per l'impatto con l'acqua. \nDiscendenza.\nDal suo matrimonio con Carolina di Monaco sono nati:"}
{"id": "1976570", "revid": "24099", "url": "https://it.wikipedia.org/wiki?curid=1976570", "title": "Chiesa di Santa Maria a Bagnano", "text": ""}
{"id": "1976572", "revid": "295581", "url": "https://it.wikipedia.org/wiki?curid=1976572", "title": "Rito dell'aghiasma", "text": ""}
{"id": "1976573", "revid": "1305772", "url": "https://it.wikipedia.org/wiki?curid=1976573", "title": "Boin", "text": " \u00e8 un videogioco hentai uscito in Giappone il 24 settembre 2004, successivamente adattato in un OAV hentai composto da due episodi.\nVideogioco.\nIl videogioco \u00e8 stato sviluppato da Crossnet-Pie per il mercato giapponese ed attualmente non ne esiste una versione doppiata in italiano o inglese. In seguito all'enorme successo di questo episodio ne \u00e8 stato pubblicato un seguito chiamato \"Resort Boin\".\nAnime.\nGli OAV sono stati prodotti da \"Milky Animation Label\", il primo episodio \u00e8 stato realizzato il 25 agosto 2005 mentre il secondo il 25 gennaio 2006, la versione ufficiale sottotitolata in lingua inglese del primo episodio \u00e8 stata pubblicata il 21 marzo 2006 mentre quella del secondo il 21 novembre 2006.\nAccoglienza.\n\"Boin\" ha debuttato al terzo posto come gioco bish\u014djo pi\u00f9 venduto nella settimana della sua pubblicazione in Giappone. Durante le seguenti settimane la discesa in graduatoria \u00e8 stata veloce e lo ha spinto rapidamente fuori dalla top 50. Il prezzo di vendita venne fissato a 9240 yen (circa 70 euro)."}
{"id": "1976585", "revid": "1573940", "url": "https://it.wikipedia.org/wiki?curid=1976585", "title": "Chiesa di San Giacomo della Penna", "text": "La chiesa di San Giacomo della Penna si trova a Faenza, a margine dell'omonima piazza nella quale sorge anche la chiesa di Sant'Antonio.\nStoria e descrizione.\nDi origine medievale (XII-XIII secolo), \u00e8 da tempo soppressa e trasformata, pur conservando parte dell'originario portale romanico."}
{"id": "1976598", "revid": "439868", "url": "https://it.wikipedia.org/wiki?curid=1976598", "title": "Abbazia di San Cassiano", "text": ""}
{"id": "1976601", "revid": "584094", "url": "https://it.wikipedia.org/wiki?curid=1976601", "title": "Rio Torto (Lombardia)", "text": "Il Rio Torto \u00e8 un torrente di breve percorso che nasce quale emissario dal lago di Annone (l'unico emissario di questo lago) per gettarsi come immissario nel lago di Como.\nIdrografia.\nSi form\u00f2 nei primi secoli del Medioevo, forse per un cataclisma, e da allora scarica le acque del lago di Annone nel Lario dopo aver attraversato la Valle Magrera. \nNel suo breve corso riceve alcuni immissari, prevalentemente torrenti stagionali che scendono dal Cornizzolo, dal gruppo montuoso dei Corni di Canzo (come i torrenti Toscio ed Inferno).\nStoria.\nNon \u00e8 citato da Plinio nella sua descrizione del lago di Annone che in epoca romana era alquanto precisa, per cui si presuppone si sia formato successivamente.\nLeonardo Da Vinci pare avesse progettato di trasformare questo breve torrente in un canale navigabile cos\u00ec da congiungere i due laghi con una via lacustre per le imbarcazioni."}
{"id": "1976606", "revid": "1543377", "url": "https://it.wikipedia.org/wiki?curid=1976606", "title": "Una ragazza fuori moda", "text": "Una ragazza fuori moda (\"An Old-Fashioned Girl\"), tradotto anche come Una ragazza acqua e sapone, \u00e8 un romanzo per ragazzi di Louisa May Alcott pubblicato nel 1870, sebbene la prima parte fosse uscita gi\u00e0 nel 1869.\nTrama.\nTom Shaw sta litigando con sua sorella, Fan (Fanny Shaw), per andare alla stazione a prendere un'amica di Fan. Lei non vuole andare perch\u00e9 si rovinerebbe i riccioli sotto la pioggia ed \u00e8 quindi Tom che accetta di andare e corre alla stazione. Qui si aspetta di incontrare una signorina fresca e alla moda, del tutto simile alla sorella, ma invece incontra una ragazza di campagna con la faccia luminosa e vestiti semplici. Il suo nome \u00e8 Polly.\nIl primo libro narra le vicessitudini in casa Shaw dall'arrivo di Polly. La ragazza deve affrontare numerose sfide poich\u00e9 viene spesso presa in giro per la sua semplicit\u00e0 da tutte le altre ragazze amiche di Fan e, vista la povert\u00e0 dei genitori, non pu\u00f2 permettersi vestiti alla moda e accessori costosi. Per questo dovr\u00e0 anche superare anche numerose tentazioni.\nLa ragazza per\u00f2, grazie al suo buon cuore, riuscir\u00e0 pian piano a farso voler bene da tutti per la sua semplicit\u00e0 e la sua capacit\u00e0 di riuscire sempre a portare un sorriso. Tom, a volte gentile e a volte meschino, all'inizio la riempir\u00e0 di scherzi, ma poi finir\u00e0 per affezionarsi a lei e considerarla una vera amica. La ragazza riuscir\u00e0 inoltre a portare un avvicinamento tra Fanny, Tom e Maud, la pi\u00f9 piccola di casa Shaw, anche con la loro nonna, una donna saggia e genuina.\nIl secondo libro, si svolge sei anni dopo che Polly ha lasciato casa Shaw. Lei e Fanny sono cresciute e son o ormai due giovani ventenni. Polly ha deciso di aiutare la famiglia trasferendosi in citt\u00e0 e offrendo lezioni di musica ai bambini di famiglie facoltose, tra cui Maud. Fan si sta godendo la vita di societ\u00e0 tra ricevimenti e balli, sempre molto attenta alla moda e ai pettegolezzi. Tom, anche lui cresciuto, si \u00e8 iscritto all'universit\u00e0 e ha una fidanzata, Trix, sempre in gara con la sorella di lui per sfoggiare l'abito migliore. Troviamo inoltre nuovi personaggi, tra cui Willy, brillante studente, fratello di Polly, che vorrebbe diventare reverendo e il Signor Sidney, uno degli scapoli pi\u00f9 ambiti della citt\u00e0.\nIn questa parte del romanzo, Polly dovr\u00e0 di nuovo affrontare i giudizi di s\u00e9 stessa e degli altri. Lavorer\u00e0 in modo instancabile per guadagnarsi da vivere e aiutare il fratello con le tasse universitarie, ma dovr\u00e0 di nuovo lottare contro le maldicenze della gente dell'alta societ\u00e0. Sar\u00e0 lei, per\u00f2, una delle poche persone ad aiutare la famiglia Shaw quando l'azienda di cui il padre era a capo andr\u00e0 in fallimento.\nIl centro del romanzo \u00e8 dedicato alle storie d'amore. Tom \u00e8 fidanzato, ma nonostante ci\u00f2 Polly si innamora di lui. Nel frattempo, lei viene corteggiata dal gentile signor Sidney, che per\u00f2 piace a Fanny. Dopo aver rifiutato la proposta del signor Sidney, in parte perch\u00e9 innamorata di Tom e in parte per non ferire l'amica, Polly passa un brutto periodo. A causa del fallimento della famiglia Shaw, Trix, interessata solo al denaro, lascia Tom. Il ragazzo si trasferisce quindi nell'ovest per cercare di aiutare il padre, e con il tempo capisce di amare la giovane Polly, cos\u00ec sorridente e genuina. Al ritorno di Tom dall'ovest, Fanny annuncia al fratello il suo fidanzamento con Sidney, mentre lui chiede la mano di Polly."}
{"id": "1976609", "revid": "599013", "url": "https://it.wikipedia.org/wiki?curid=1976609", "title": "Matias Raymaekers", "text": "Carriera.\nEsord\u00ec nella massima divisione del campionato belga con il Volleyballclub Averbode prima di passare al , con cui vinse due titoli nazionali nel 2003 e nel 2004. All'inizio della stagione 2005-06 approd\u00f2 in Italia, in A1, ingaggiato dalla Callipo Sport.\nNel 2006-07 \u00e8 stato acquistato dalla Associazione Sportiva Volley Lube, con cui ha vinto una Supercoppa italiana. \u00c8 stato ceduto in prestito dalla squadra marchigiana al Volley Corigliano nel 2007-08 e al Sempre Volley per la stagione entrante 2008-09."}
{"id": "1976610", "revid": "56818", "url": "https://it.wikipedia.org/wiki?curid=1976610", "title": "Tonsillolite", "text": ""}
{"id": "1976611", "revid": "24099", "url": "https://it.wikipedia.org/wiki?curid=1976611", "title": "Chiesa di San Donato a Citille", "text": ""}
{"id": "1976614", "revid": "767487", "url": "https://it.wikipedia.org/wiki?curid=1976614", "title": "Denise Robins", "text": "Ha scritto sotto una variet\u00e0 di pseudonimi storie brevi, opere, e circa duecento romanzi. I suoi libri hanno venduto oltre cento milioni di copie complessivamente. Il suo nome da nubile era Denise Naomi Klein.\nFamiglia.\nEra figlia di Kathleen Clarice Cornwell, anche lei prolifica scrittrice dai molti pseudonimi, e del primo marito, Hermann Klein, professore di musica e giornalista. Due dei figli Kleins sono diventati scrittori. Adrian Bernard Klein (1892-1969) scrisse libri sulla fotografia e sulla cinematografia.\nKathleen Clarice era nata a Melbourne, in Australia, l'11 marzo 1872 ed era la figlia di George Cornwell e di sua moglie Jemima Ridpath. George Cornwell diresse un'impresa ferroviaria prima di trovare dell'oro in Australia in diverse miniere. La sua figlia maggiore, Alice Cornwell, nata nel 1852 fu estremamente ricca dal 1890, e di ritorno in Inghilterra acquist\u00f2 il giornale Sunday Times.\nL'infanzia di Denise, Adrian e Daryl Klein era ben lungi dall'essere risolta. I loro genitori si erano sposati nel 1890. Kathleen Klein aveva iniziato una relazione con un funzionario del Reggimento Worcestershire chiamato Herbert Dealtry Berkeley, che era molto pi\u00f9 giovane di suo marito e di lei, e quando Hermann Klein venne a conoscenza dell'adulterio della moglie, present\u00f2 una petizione per il divorzio, che gli \u00e8 stato concesso nel dicembre 1901. Kathleen ha poi sposato Dealtry.\nNel 1905, i Dealtry ebbero alcuni gravi problemi finanziari che li portarono al fallimento. Vissero poi in America per qualche anno ma, dal 1908, Kathleen (o 'Kit') Dealtry torn\u00f2 a Londra per scrivere nuovi romanzi. Nel 1918 si spos\u00f2 per la terza volta e scrisse almeno tre libri.\nVenendo al dunque.\nUna volta lasciata la scuola, Denise Klein \u00e8 andata a lavorare come giornalista per l'DC Thomson Press, poi \u00e8 diventato una scrittrice free-lance. Ha iniziato a seguire le orme della madre quando il suo primo romanzo \u00e8 stato pubblicato nel 1924. La sua serie \"Qual \u00e8 l'Amore?\" inizi\u00f2 sul The Star a partire dal dicembre 1925 al febbraio 1926.\nIl suo primo romanzo, \"Heatwave\", scritto in collaborazione con Roland Pertwee, venne riprodotto al St James's Theater di Londra nel 1929. Denise Klein ha scritto sotto una variet\u00e0 di pseudonimi, tra cui Denise Chesterton, Francesca Wright (usando un nome italiano), Ashley French, Harriet Gray, Hervey Hamilton e Julia Kane. Dopo aver sposato Arthur Robins, molti dei suoi libri sono stati scritti con il nome legale da matrimonio.\nRobins sottoscrisse un contratto di dieci anni nel 1927 con Charles Boon, di Mills &amp; Boon. Grazie a quest'ultimo la casa editrice ottenne gloria eterna assieme a quella della scrittrice.\nDenise non solo divenne la pi\u00f9 prolifica scrittrice vivente in Inghilterra e ovviamente fra i pubblicati della Mills &amp; Boon, ma anche quella meglio pagata. Il primo libro scritto come Robins Nicholson \u00e8 stato \"Vita e amore\" (1935), che \u00e8 stato lanciato con una grande campagna pubblicitaria. La prima fotografia di Robins \u00e8 stata scattata in occasione di una visita a Liverpool per aprire una nuova biblioteca.\nAttivit\u00e0 letteraria.\nDurante la sua lunga carriera come scrittore, dal 1917 circa fino alla sua morte nel 1985, ha scritto certamente pi\u00f9 di centosessanta libri. \u00c8 stata eletta Presidente dell'Associazione degli Scrittori di Romanzi nel 1961. Al momento della sua morte nel 1985 i libri di Robins erano stati tradotti in quindici lingue e avevano venduto pi\u00f9 di cento milioni di copie. Nel 1984, sono stati presi in prestito pi\u00f9 di un milione e mezzo di volte dalle biblioteche inglesi."}
{"id": "1976619", "revid": "1573940", "url": "https://it.wikipedia.org/wiki?curid=1976619", "title": "Chiesa di San Vitale (Faenza)", "text": "La chiesa di San Vitale si trova a Faenza, in corso Mazzini e sorge a met\u00e0 strada fra la chiesa di San Giovanni di Dio e la chiesa di San Filippo Neri o del Suffragio.\nStoria e descrizione.\nEssa ha origini antichissime, ma quella attuale fu ricostruita totalmente nel 1831 da Pietro Tomba.\nL'esterno rappresenta chiaramente il suo stile poich\u00e9 dona una disarmante essenzialit\u00e0 alla facciata, nella quale c'\u00e8 un timpano triangolare racchiuso da un rettangolo. Lorenzo Savelli ha riconosciuto affinit\u00e0 con chiese romane costruite da Giuseppe Valadier, come San Pantaleo."}
{"id": "1976627", "revid": "1910210", "url": "https://it.wikipedia.org/wiki?curid=1976627", "title": "Carl Heinrich Bloch", "text": "Biografia.\nStudi\u00f2 con Wilhelm Maarstrand alla Reale Accademia d'Arte di Danimarca (\"Det Kongelige Danske Kunstakademi\").\nLe sue prime opere ebbero per tema scene della vita quotidiana. Dal 1859 al 1866, Bloch visse in Italia e questo periodo fu importante per lo sviluppo di un suo stile personale.\nIl suo primo grande successo fu l'esibizione del suo \"Prometeo liberato\" a Copenaghen nel 1865. Dopo la morte di Maarstrand, termin\u00f2 la decorazione della Sala delle cerimonie dell'Universit\u00e0 di Copenaghen.\nGli furono commissionati 23 dipinti per la Cappella del Castello di Frederiksborg \u2013 tutte scene della vita di Ges\u00f9 Cristo, che divennero famose illustrazioni. Gli originali, dipinti tra il 1865 e il 1879, si trovano ancor oggi nel palazzo.\nFama.\nDa oltre 40 anni, la Chiesa di Ges\u00f9 Cristo dei santi degli ultimi giorni (la Chiesa mormone) ha fatto ampio uso delle pitture di Bloch (soprattutto di quelle della collezione del Palazzo di Frederiksborg) per i suoi edifici sacri e il materiale a stampa, oltre che come modello per le ambientazioni dei suoi film sacri."}
{"id": "1976629", "revid": "277167", "url": "https://it.wikipedia.org/wiki?curid=1976629", "title": "Effetti del secondo ordine", "text": ""}
{"id": "1976630", "revid": "62748", "url": "https://it.wikipedia.org/wiki?curid=1976630", "title": "Jacopo di Michele", "text": "Biografia.\nFu discepolo di Francesco di Neri da Volterra e uno degli esponenti pi\u00f9 tardi dello stile senese d'influenza martiniana e lippesca, in versione per\u00f2 pi\u00f9 gentile e diretta.\nOpere.\nTra le sue opere ricordiamo due \"Madonne con santi\", oggi conservate al Museo nazionale di San Matteo di Pisa, e parti di un polittico per la chiesa dell'Annunciata a Palermo, datato 1387."}
{"id": "1976637", "revid": "265329", "url": "https://it.wikipedia.org/wiki?curid=1976637", "title": "53 Aquilae", "text": ""}
{"id": "1976641", "revid": "56818", "url": "https://it.wikipedia.org/wiki?curid=1976641", "title": "Scialolitiasi", "text": ""}
{"id": "1976647", "revid": "1573940", "url": "https://it.wikipedia.org/wiki?curid=1976647", "title": "Chiesa di Sant'Umilt\u00e0", "text": "La chiesa di Sant'Umilt\u00e0, a Faenza, \u00e8 una costruzione unica nel panorama architettonico cittadino, poich\u00e9 \u00e8 la pi\u00f9 importante testimonianza del locale tardobarocco (o Rococ\u00f2).\nStoria e descrizione.\nCostruzione cinquecentesca, fu totalmente rifatta nel 1741 da Raffaele Campidori e Gian Battista Boschi.\nL'interno \u00e8 stupefacente per la volumetria equilibrata e soprattutto per le decorazioni in stucchi dorati attribuite a Gian Battista Verda ed i colori delicatissimi.\nOggi, soppressa come chiesa, \u00e8 di propriet\u00e0 della Provincia di Ravenna, che l'ha sottoposta negli anni novanta del Novecento ad un lungo e accurato restauro; la chiesa di Sant'Umilt\u00e0 oggi \u00e8 usata anche come sala pubblica. La sua struttura architettonica a croce greca \u00e8 divisa in tre navate, una di grandi dimensioni al centro e due laterali molto pi\u00f9 ridotte alle quali si accede grazie alla presenza di un porticato formato da colonne prive di capitelli, sormontate da una serie di archi a tutto sesto. Ci\u00f2 che maggiormente colpisce di questa chiesa \u00e8 la sua povert\u00e0, infatti l'intero soffitto \u00e8 privo di qualsiasi tipo di decorazione. Particolarmente ornata invece \u00e8 la zona absidale, circondata da una serie di colonne doriche adiacenti alla parete su cui poggia una trabeazione decorata. La cupola costruita sull'abside \u00e8 anch'essa completamente decorata con numerosi affreschi dai colori vivaci. In essa \u00e8 contenuto un altare composto da un basamento marmoreo decorato ai lati da quattro colonne (due doriche e due prive di capitello) adiacenti al basamento; da esso si dipartono ai lati due coppie di colonne marmoree con capitelli corinzi sui quali poggia una seconda trabeazione, anch'essa vivacemente decorata dalla quale si dipartono, sempre pi\u00f9 piccoli, tre colorati archi a tutto sesto, sull'ultimo dei quali si trovano due sculture dorate di due putti alati. Tra le coppie di colonne \u00e8 presente un'opera pittorica in cui \u00e8 raffigurata la Vergine, in piedi nel suo abito blu che tiene in braccio il bambino, il tutto decorato da uno sfondo color oro. Un elemento di particolarit\u00e0 \u00e8 dato dal pavimento, decorato in maniera tale che si abbia l'impressione di trovarsi sopra un mosaico, eccetto alcune parti che sono realmente mosaicate. Sono presenti due ulteriori zone absidali ai lati delle due navate laterali contenenti ciascuna due affreschi raffiguranti scene dal carattere pi\u00f9 cupo, di conseguenza i colori sono pi\u00f9 scuri ed inquietanti. Gli affreschi sono circondati da colonne corinzie e alcune prive di capitello, adiacenti alla parete vivacemente decorata per creare una sorta di contrasto di atmosfera con gli affreschi. L'esterno della chiesa \u00e8 spoglio, un colore rosato ricopre completamente la facciata, movimentata da qualche decorazione di marmo bianco."}
{"id": "1976655", "revid": "767487", "url": "https://it.wikipedia.org/wiki?curid=1976655", "title": "Eddie Ojeda", "text": "\u00c8 l'attuale chitarrista solista dei Twisted Sister, band nella quale milita dal 1975. Come tanti altri grandi chitarristi nella storia, ama anche lui collezionare, e suonare chitarre molto particolari. Infatti in molti video e concerti viene ritratto con una chitarra molto colorata, o con dei colori molto particolari, quali il rosa, l'arancione o l'azzurro molto chiaro.\nEddie \u00e8 anche famoso per aver partecipato, insieme ad altri famosi chitarristi degli anni ottanta, al progetto di Ronnie James Dio Hear 'n Aid."}
{"id": "1976657", "revid": "307923", "url": "https://it.wikipedia.org/wiki?curid=1976657", "title": "William Thompson (pirata)", "text": "Non si sarebbe saputo completamente nulla di questo pirata se non avesse sepolto il famoso tesoro dell'Isola del Cocco. Comunque non si sa nulla sui primi anni della sua carriera.\nBiografia.\nIl suo tesoro.\nNel 1820 William nascose il proprio tesoro, il cosiddetto Bottino di Lima. Lo nascose sull'isola del Cocco e, visto che era di propriet\u00e0 degli spagnoli, questi decisero di andare a riprenderselo. Catturarono l'equipaggio e tutti vennero impiccati, tranne William e un altro membro dell'equipaggio. I due non vennero giustiziati a patto che rivelassero la collocazione del tesoro. Una volta sull'isola, per\u00f2, i due fuggirono e, dopo una settimana, gli spagnoli se ne andarono per mancanza di cibo. Qualche mese dopo una nave inglese approd\u00f2 sull'isola e li port\u00f2 in salvo.\nRitiro dalla pirateria e morte.\nPoi William continu\u00f2 la sua carriera come marinaio ma, durante uno dei suoi viaggi, incontr\u00f2 un navigatore olandese di nome John Keating. Insieme tornarono a casa di William dove vissero per tre mesi. Poi William, ormai in punto di morte, decise di rivelare la posizione precisa del suo tesoro. Infine mor\u00ec in casa propria, di vecchiaia."}
{"id": "1976659", "revid": "287204", "url": "https://it.wikipedia.org/wiki?curid=1976659", "title": "Mauno Hermunen", "text": "Ex-crossista (debutto nel motocross a 12 anni) ha debuttato nel supermotard nel 2006 nel campionato finlandese.\nNel 2007 ha vinto il titolo e dal 2008 corre nel campionato tedesco sulla Husqvarna Zupin Moto-Sport al fianco del pluricampione tedesco J\u00fcrgen K\u00fcnzel. Lo stesso anno ha anche partecipato a due gare del campionato del mondo, per poi entrare a tempo pieno nel team ufficiale Husqvarna CH Racing nel 2009 (continuando la collaborazione con il team tedesco per le gare di Campionato Tedesco Supermoto).\nNel 2011 con il ritiro del team Husqvarna CH Racing dalle corse, corre l'ultima stagione con la moto varesina nel team Factory, nel 2012 passa al team inglese Honda SHR Supermoto. Sempre nel 2012 entra nel team 747 con le moto TM Racing. \nNel 2018 diventa pilota ufficiale della casa Italiana SWM che lascer\u00e0 a fine stagione.\nA fine 2019 il team Degasoline motorsport lo ingaggia per la stagione 2020 dove garegger\u00e0 nel Campionato del Mondo S1 con le moto TM Factory."}
{"id": "1976660", "revid": "24099", "url": "https://it.wikipedia.org/wiki?curid=1976660", "title": "Chiesa di San Donato a Lamole", "text": ""}
{"id": "1976663", "revid": "1573940", "url": "https://it.wikipedia.org/wiki?curid=1976663", "title": "Callicebus cinerascens", "text": "Il callicebo cenerino (\"Callicebus cinerascens\" ) \u00e8 un primate platirrino della famiglia dei Pitecidi.\nVive nella fascia di foresta amazzonica che da Manaus scende verso il Brasile centro-meridionale.\nSi tratta di animali diurni, dalle abitudini arboricole: la coda, lunga pi\u00f9 del corpo, \u00e8 semiprensile e non viene utilizzata attivamente nella locomozione fra le fronde degli alberi, ma piuttosto come bilanciere durante i salti. La coda viene inoltre utilizzate nelle relazioni sociali: questi animali, infatti, sono soliti nei momenti di \"relax\" attorcigliare fra loro le code a due a due, generalmente con animali del sesso opposto.\nVive in gruppi composti da cinque individui al massimo, capitanati da una coppia riproduttrice e comprendenti i cuccioli di vari parti di quest'ultima. Ciascun gruppo delimita un proprio territorio: eventuali intrusi vengono scacciati anche utilizzando la violenza, qualora strettamente necessario.\nQueste scimmiette hanno dieta principalmente frugivora, prediligendo frutti ben maturi e dalla buccia non eccessivamente coriacea: non disdegnano, tuttavia, integrare la propria dieta con proteine animali, come insetti e piccoli vertebrati.\nLa femmina partorisce una volta all'anno, dando alla luce un unico cucciolo. Quest'ultimo, evento inusuale fra i mammiferi, viene accudito principalmente dal padre (a volte coadiuvato dagli altri figli pi\u00f9 grandi) fino a quando non \u00e8 capace di seguire il gruppo per proprio conto. I cuccioli raggiungono la maturit\u00e0 sessuale attorno ai tre anni: a quest'et\u00e0, essi sono soliti allontanarsi dal gruppo natio, alla ricerca di un compagno col quale occupare un nuovo territorio."}
{"id": "1976671", "revid": "125939847", "url": "https://it.wikipedia.org/wiki?curid=1976671", "title": "Frank G. Slaughter", "text": "I romanzi si basano principalmente sulla sua esperienza come medico, inoltre ha pubblicato dei romanzi storici (con l'aiuto del ghostwriter William DuBois) e biblici. Ha spesso presentato ai suoi lettori i risultati della ricerca medica contemporanea e sulle nuove scoperte della tecnologia medica.\nSlaughter \u00e8 nato a Washington, era figlio di Stephen Lucious Slaughter e Sallie Nicholson Gill. Quando comp\u00ec cinque anni, la sua famiglia si trasfer\u00ec in una fattoria vicino a Berea, Carolina del Nord che \u00e8 ad ovest di Oxford, Carolina del Nord. Si lauree\u00f2 al Trinity College (ora Duke University) e a soli diciassette anni and\u00f2 alla scuola medica della Johns Hopkins University di Baltimora. Nel 1930 spos\u00f2 l'infermiera Jane Mundy, che gli diede due figli. Slaughter ha iniziato a scrivere nel 1935.\nNel 1941, dopo averlo dovuto riscrivere sei volte, pubblic\u00f2 il suo primo dattiloscritto \"Affinch\u00e9 nessuno muoia\" (\"That None Should Die\") per la casa editrice Doubleday. Alcuni dei suoi romanzi sono stati trasposti sul grande schermo: \"Sangaree\" e \"Mogli di medici\" (\"Doctors' Wives\"). Altri importanti romanzi sono stati \"Divina amante\" (\"The Divine Mistress\") (1949), \"Il canto di Ruth\" (\"The Song of Ruth\") (1954), \"Constantine, The Miracle of the Flaming Cross\" (1965), \"Donne in bianco\" (\"Women in White\") (1974), \"La nave della pestilenza\" (\"The Plague Ship\") (1977) e \"Pericolo medico\" (\"Doctors at Risk\") (1983). L'ultimo romanzo di Slaughter fu \"Transplant\", pubblicato nel 1987. Rimase vedovo nel 1990 e negli ultimi anni, allettato, dettava a registratore parti di un ultimo romanzo, mai concluso."}
{"id": "1976678", "revid": "436907", "url": "https://it.wikipedia.org/wiki?curid=1976678", "title": "Meravigliosa (la Luna)", "text": "Meravigliosa (la Luna) \u00e8 un singolo del cantautore italiano Francesco Renga, pubblicato il 2 ottobre 2004 come secondo estratto dal terzo album in studio \"Camere con vista\".\nDescrizione.\nRenga ha dichiarato che il brano \u00e8 nato da un giro di pianoforte, incisa \"al volo\" su un registratore domestico, per evitare di dimenticarlo.\nIl singolo ha ottenuto un buon successo in madrepatria, giungendo in cima alla classifica radiofonica.\nVideo musicale.\nIl video comincia con Renga al volante di un'automobile decappottabile bianca, che parcheggia sotto un cartellone pubblicitario, dal design vagamente anni sessanta che recita \"Meravigliosa la Luna\", su cui \u00e8 disegnata una ragazza con a fianco proprio la luna. Renga sceso dalla macchina entra da un barbiere, dove tutti gli avventori che aspettano il proprio turno battono il piede a ritmo con la canzone. Ad un certo punto entra nel negozio un boss malavitoso che si fa tagliare i capelli e poi se ne va. C'\u00e8 una bella donna che fa la manicure ed indossa una minigonna. Alla fine del video Renga ritorna in auto, ma viene schiacciato dalla Luna che dal cartellone \u00e8 caduta sulla sua vettura."}
{"id": "1976687", "revid": "1702319", "url": "https://it.wikipedia.org/wiki?curid=1976687", "title": "Chiesa di San Filippo Neri (Faenza)", "text": "Centralissima chiesa barocca, la chiesa di San Filippo Neri o chiesa del Suffragio si trova a Faenza, lungo il corso Mazzini.\nStoria.\nNel 1674 i Carmelitani si trasferirono nella chiesa del Carmine e la loro fu acquistata dai conti Ferniani, che la dedicarono a San Filippo Neri. Quando l\u2019ordine di San Filippo Neri fu soppresso nel 1777 la chiesa fu data alla congregazione delle anime purganti (del Suffragio).\nI Dipinti della Chiesa.\nAltare maggiore.\nLa pala rappresenta la visione di San Filippo Neri attribuita al Guercino o ad artisti bolognesi, \u00e8 stata di recente riferita ad Andrea Barbiani. L\u2019opera dovrebbe datarsi ai primi anni del 1600, in contemporaneo al soggiorno di Barbiani a Faenza.\nLunetta dell\u2019Altare Maggiore.\nLa lunetta coll\u2019angelo vestito di azzurro che libera delle anime purganti fa riferimento al titolo del Pio suffragio. L\u2019opera \u00e8 attribuita al faentino Savino Lega che la realizz\u00f2 nel 1859 in sostituzione ad un quadro che vi si trovava precedentemente ma che non aveva nessun \u2018pregio. L a sostituzione viene eseguita durante il restauro del 1856 a carico di Antonio e Romolo Liverani.\nPrimo Altare a sinistra.\nLa pala rappresenta la vergine col bambino adorata da un santo in piviale vescovile. Il Montanari ed il Beltrani identificano il santo con Santo Eutropio. I due attribuiscono l\u2019opera all\u2019artista Giovanni Strocchi. La pala col santo Eutropio \u00e8 realizzata con un gusto purista che rimanda all\u2019ambiente romano dell'epoca. Le linee rimandano ad un classicismo sobrio gi\u00e0 partecipante della reazione a sfavore del \u201ccapriccio\u201d barocco. La pala viene datata agli anni \u201970. Lo stile dell\u2019opera emerge dal bozzetto ancora pi\u00f9 che dall\u2019affresco in s\u00e9\nSecondo Altare a sinistra.\nLa pala raffigura San Tommaso incredulo. Il dipinto fu attribuito a Sigismondo Foschi dal Valgimigli, da Buscaroli, da Grigioni e da Corbara. La cifra del Foschi \u00e8 la pi\u00f9 simile alle temperie. Lo astato irrigidito del dipinto pu\u00f2 anche spiegarsi collo stato di conservazione non idoneo per via delle revisioni subite. L\u2019inserto raffigurante l'angelo \u00e8 probabilmente un\u2019aggiunta posteriore.\nSecondo Altare a destra.\nLa pala raffigura la Madonna sopra le nuvole col bambino in braccio e San Giuseppe con cherubini, angeli e tre santi che sono probabilmente: San Liborio, Sant\u2019 Antonio da Padova, San Francesco d\u2019Assisi. Il dipinto fu realizzato dall\u2019artisdta faentyino Tommaso Missiroli. Il suo personale stile \u00e8 riconoscibile per un tocco barocco che \u00e8 mescolato a modelli bolognesi ed artisti locali. Lo spicato gusto bolognese cghe corona l\u2019opera ci fa attribuire il dipinto agli anni \u201960-\u201970 dopo il soggiorno di Missiroli a Bologna.\nMadonna col bambino lattante.\nL\u2019affresco viene portato nella chiesa nel 1945, prima si trovava nella chiesa Dei Servi, dove veniva adorato con il nome di Incoronata. L\u2019opera risulta assai compromessa: l\u2019affresco venne rovinato molto nel 1833 e fu ricostruito dall'artista Antonio Berti 22 anni dopo. L\u2019originale pu\u00f2 essere visto solo attraverso l\u2019iconografia dove si pu\u00f2 notare allattante che volge gli occhi allo spettatore, questa scena richiama le tipiche Madonne di Dalmasio, questo ci porta fondamentali spunti sulla datazione dell\u2019affresco che viene riportata tra il Tre e il Quattrocento.\nPrimo Altare a destra.\nLa pala raffigurante Sant\u2019 Antonio che rampogna il despota Ezzellino da Romano \u00e8 ricordata nel luogo gi\u00e0 nel 1777 come lavoro del faentino Giovanni Gottardi, si \u00e8 abbastanza certi dell\u2019appartenenza dell\u2019opera al Gottardi data la scritta sul retro che gliuela attribuisce.\nValgimigli per\u00f2 sostiene che l\u2019opera fosse stata realizzata da Unterberger e spedita a Faenza da Roma dal Gottardi. In seguito Valgimigli non attribuir\u00e0 il quadro nemmeno ad Untenberger. L\u2019opera ha molti punti d\u2019incontro coll\u2019opera della Santa Perpetua che \u00e8 attribuita all\u2019unanime al Gottardi."}
{"id": "1976696", "revid": "287204", "url": "https://it.wikipedia.org/wiki?curid=1976696", "title": "Chittorgarh", "text": "Chittorgarh (o Chittaurgarh) \u00e8 una suddivisione dell'India, classificata come \"municipality\", di 96.028 abitanti, capoluogo del distretto di Chittorgarh, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 52' 60 N e 74\u00b0 37' 60 E e ha un'altitudine di 393 .\nSociet\u00e0.\nEvoluzione demografica.\nAl censimento del 2001 la popolazione di Chittorgarh assommava a 96.028 persone, delle quali 50.332 maschi e 45.696 femmine. I bambini di et\u00e0 inferiore o uguale ai sei anni assommavano a 13.947, dei quali 7.282 maschi e 6.665 femmine. Infine, coloro che erano in grado di saper almeno leggere e scrivere erano 67.195, dei quali 39.200 maschi e 27.995 femmine."}
{"id": "1976699", "revid": "1924342", "url": "https://it.wikipedia.org/wiki?curid=1976699", "title": "Brianstorm", "text": "Brianstorm \u00e8 una canzone della band britannica degli Arctic Monkeys, primo singolo estratto dal loro secondo album \"Favourite Worst Nightmare\", pubblicato il 16 aprile in inghilterra.\nIl singolo \u00e8 arrivato secondo nella Official Singles Chart. Nel 2009 la canzone \u00e8 stata inclusa nel videogioco \"Guitar Hero 5\", uscito in Europa l'11 settembre 2009."}
{"id": "1976700", "revid": "287204", "url": "https://it.wikipedia.org/wiki?curid=1976700", "title": "SN 2005dl", "text": "SN 2005dl \u00e8 stata una supernova esplosa nella galassia NGC 2276 di magnitudine 17, di tipo II, scoperta il 25 agosto 2005 da Alessandro Dimai e Marco Migliardi dal telescopio del Col Drusci\u00e9 di Cortina d'Ampezzo."}
{"id": "1976705", "revid": "1543377", "url": "https://it.wikipedia.org/wiki?curid=1976705", "title": "Dove il mondo non c'\u00e8 pi\u00f9", "text": "Dove il mondo non c'\u00e8 pi\u00f9 \u00e8 una canzone scritta ed interpretata da Francesco Renga, ed \u00e8 il terzo singolo estratto dal secondo album da solista di Renga \"Tracce\", pubblicato nel 2002.\nIl brano.\nParlando di \"Dove il mondo non c'\u00e8 pi\u00f9\", Francesco ha detto che racconta di un uomo che sogna di volare, intendendo il volo come fuga dalla realt\u00e0.. Il brano \u00e8 stato il primo ad essere scritto per l'album, ed \u00e8 stato uno dei possibili titoli del disco, prima che si scegliesse il pi\u00f9 sintetico \"Tracce\".\nIl video.\nIl video prodotto per \"Dove il mondo non c'\u00e8 pi\u00f9\" inizia con una inquadratura di un bosco, nel quale Renga, sdraiato sull'erba, interpreta il brano. In seguito la scena si sposta in numerose location interne ed esterne. Alternate alle scene del cantante, si segue tramite brevi vignette la vita di un uomo, fin dalla primissima infanzia, all'adolescenza, al matrimonio ed infine alla vecchiaia."}
{"id": "1976709", "revid": "1573940", "url": "https://it.wikipedia.org/wiki?curid=1976709", "title": "Callicebus hoffmannsi", "text": "Il callicebo di Hoffmann (\"Callicebus hoffmannsi\" ) \u00e8 un primate platirrino della famiglia dei Pitecidi.\nLa specie \u00e8 endemica del Brasile, dove occupa la zona di foresta amazzonica compresa fra i fiumi Xing\u00fa ad est, Tapaj\u00f3s ad ovest ed il Rio delle Amazzoni a nord.\nSi tratta di animali diurni ed arboricoli, che vivono in gruppi composti da una coppia riproduttrice e dai figli di vari parti: ciascun gruppo definisce un proprio territorio, che difende accanitamente da eventuali intrusi, anche se i vari territori possono sovrapporsi nelle zone di confine, che divengono zone franche.\nCome tutti i titi, sono animali frugivori, tuttavia non disdegnano mangiare anche alimenti di origine animale, come insetti, uova e piccoli vertebrati, come mammiferi di piccola taglia, piccoli uccelli e nidiacei.\nLa femmina partorisce una sola volta all'anno: ciascun parto conta un unico cucciolo, che viene accudito principalmente dal padre fino a quando non pu\u00f2 muoversi e nutrirsi in maniera autonoma. Attorno ai tre anni d'et\u00e0, i cuccioli raggiungono la maturit\u00e0 sessuale: in questo periodo, essi tendono ad allontanarsi dal gruppo natio."}
{"id": "1976716", "revid": "767487", "url": "https://it.wikipedia.org/wiki?curid=1976716", "title": "Eric Hutchinson", "text": "Attualmente abitante a New York, Hutchinson suona in concerti negli USA e in Canada; \u00e8 stato in tour con Joe Jackson e G. Love.\nBiografia.\nCresciuto a Takoma Park, Maryland, ha frequentato il Montgomery Blair High School, poi l'Emerson College a Boston dove ha vissuto quattro anni prima di spostarsi a Los Angeles. Hutchinson ha iniziato a suonare la chitarra acustica nel 1995, poi aggiunse il pianoforte al suo repertorio. Alla chitarra egli suona con esuberanza, spesso percuotendo con \"slap\" le corde. Egli dice \"avrei dovuto prendere pi\u00f9 lezioni di chitarra\" ma era sempre \"pi\u00f9 interessato a suonare e cantare canzoni che conosceva che a studiare\". Dal febbraio 2007 risiede a New York.\nCritica.\nHutchinson \u00e8 stato molto acclamato per la sua abilit\u00e0 come pianista, cantautore e concertista. \u00c8 stato chiamato \"uno dei cantautori pi\u00f9 talentuosi che Boston pu\u00f2 offrire\", con paragoni con Pete Francis, Jason Mraz, Stevie Wonder, Ben Folds, Cat Stevens, Ryan Montbleau, Billy Joel, Squeeze, Neil Finn, e anche i Beatles. Il giornalista James Campion definisce Hutchinson \"un talento maggiore con una punta di presunzione\" e \"una certezza\".\nStile.\nLa musica di Hutchinson spazia dal rock al folk pop al powerpop. \u00c8 stata definita \"pop intelligente\" con \"testi accuratamente scelti, pieni di sarcasmo e intelligenza.\"\nHutchinson cita come sue influenze Stevie Wonder, The Beatles, Michael Jackson, Elvis Costello, Paul Simon, Prince, Billy Joel, Ben Folds Five e G. Love &amp; Special Sauce."}
{"id": "1976720", "revid": "137928", "url": "https://it.wikipedia.org/wiki?curid=1976720", "title": "BOOTP", "text": ""}
{"id": "1976724", "revid": "123709845", "url": "https://it.wikipedia.org/wiki?curid=1976724", "title": "When the Sun Goes Down (Arctic Monkeys)", "text": "When the Sun Goes Down \u00e8 una canzone della band britannica degli Arctic Monkeys.\nLa canzone \u00e8 stata scelta come secondo singolo del loro album di debutto Whatever People Say I Am, That's What I'm Not.\nPubblicata il 16 gennaio in inghilterra la canzone \u00e8 arrivata alla posizione numero 1 della UK Singles Chart.\nIn origine il nome doveva essere solamente \"Sun Goes Down\", ma il titolo completo fu deciso sul sito web della band.\nIl verso, \"and he told Roxanne to put on her red light\" \u00e8 un riferimento alla canzone dei Police \"Roxanne\".\nVideo musicale.\nIl video \u00e8 stato diretto da Paul Fraser, e ruota attorno a una vicenda che si sviluppa nei sobborghi della citt\u00e0 di Sheffield, che vede come protagonisti una giovane prostituta, un magnaccia, e un mago che cerca di fare uscire la ragazza dal tunnel della prostituzione offrendo a questa un lavoro come sua assistente.\nDal video, premiato il 21 dicembre 2005 al MTV TWO \u00e8 stato tratto il film Scummy Man, continuo della storia del video.\nTracce.\nCD RUG216CD\n7\" RUG216\n12\" DNO080"}
{"id": "1976726", "revid": "287204", "url": "https://it.wikipedia.org/wiki?curid=1976726", "title": "Churu", "text": "Churu \u00e8 una suddivisione dell'India, classificata come \"municipality\", di 97.627 abitanti, capoluogo del distretto di Churu, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 18' 0 N e 74\u00b0 57' 0 E e ha un'altitudine di 291 .\nSociet\u00e0.\nEvoluzione demografica.\nAl censimento del 2001 la popolazione di Churu assommava a 97.627 persone, delle quali 50.689 maschi e 46.938 femmine. I bambini di et\u00e0 inferiore o uguale ai sei anni assommavano a 16.236, dei quali 8.447 maschi e 7.789 femmine. Infine, coloro che erano in grado di saper almeno leggere e scrivere erano 60.404, dei quali 36.699 maschi e 23.705 femmine."}
{"id": "1976732", "revid": "729019", "url": "https://it.wikipedia.org/wiki?curid=1976732", "title": "Gran Premio motociclistico del Portogallo 2005", "text": "Il Gran Premio motociclistico del Portogallo 2005 \u00e8 stato il secondo Gran Premio della stagione 2005 e ha visto vincere: la Honda di Alex Barros nella classe MotoGP, Casey Stoner nella classe 250 e Mika Kallio nella classe 125.\nPer il pilota finlandese Kallio si tratta della prima vittoria nel motomondiale; per l'australiano Stoner \u00e8 invece la prima vittoria nella classe 250.\nMotoGP.\nAlex Hofmann non partecipa a questo Gran Premio per infortunio."}
{"id": "1976735", "revid": "287204", "url": "https://it.wikipedia.org/wiki?curid=1976735", "title": "Dysideidae", "text": "Dysideidae () \u00e8 una famiglia di spugne della classe Demospongiae.\nTassonomia.\nComprende i seguenti generi:"}
{"id": "1976738", "revid": "372624", "url": "https://it.wikipedia.org/wiki?curid=1976738", "title": "Chiesa di San Francesco (Faenza)", "text": "La chiesa di San Francesco \u00e8 un luogo di culto di Faenza.\nStoria.\nLa storia del grande complesso religioso di S.Francesco ha come prima documentazione la presenza dei frati minori in citt\u00e0 fino dal 1231. La Chiesa di San Francesco \u00e8 stata realizzata dai frati francescani nel 1271, in una struttura di stile gotico del tipo conventuale, con tre navate e copertura a travi, con una porta sul lato destro. A sinistra della chiesa sorgeva il convento, col primo chiostro all\u2019interno e il cimitero nell\u2019attuale piazza, e venne ampliato nel secolo XVI, insieme alla costruzione del secondo chiostro, e corridoi di collegamento fra ambienti a uso privato e di utilizzo pubblico. Venne rifatta nel 1740, mantenendo alcune strutture portanti, e i lavori furono diretti da dai capomastri faentini Raffaele Campidori e Giovan Battista Boschi e l'architetto imolese Cosimo Mattoni. Il 26 agosto 1743 venne ultimato il campanile, la facciata il 25 ottobre 1745, la struttura architettonica nel 1752 mentre i lavori di rifinitura all'interno terminarono probabilmente solo nel 1757. Durante la Seconda Guerra Mondiale la chiesa ha avuto danni sia alla cupola della Cappella della \u00abConcezione\u00bb che nella volta absidale, ora questi danni sono stati restaurati. Come luogo in cui seppellire alcuni defunti le principali famiglie faentine scelsero questa chiesa, perci\u00f2 a fine Quattrocento e nel primo trentennio del Cinquecento vennero realizzate nelle navate laterali diverse cappelle ricche di dipinti, sculture e arredi. Tra questi dipinti ha particolare importanza l'immagine sacra dell\u2019 \u201cImmacolata Concezione\u201d, proveniente dal monastero delle Clarisse, e deposta nella cappella dei Della Rovere. L\u2019icona \u00e9 una pittura a tempera su tavola di legno che raffigura la Madonna col Bambino in braccio e presenta tipici canoni bizantini.\nDescrizione.\nLa facciata e il campanile.\nLa facciata \u00e8 stata completata nel 1751 ed \u00e8 simile ad altre realt\u00e0 architettoniche faentine dell\u2019epoca; al centro presenta l'emblema francescano. \u00c8 formata da due ordini, con lesene doriche nella parte inferiore, ioniche in quella superiore e termina con un frontone il cui profilo ricorda lo stile rococ\u00f2. Il campanile \u00e8 stato terminato nel 1743 e sorge sul lato destro verso l\u2019abside. \u00c8 costituito da una torre a pi\u00f9 ordini e di una cella campanaria con finestroni balaustrati, sostenente una cuspide piramidale che \u00e8 andata distrutta nell\u2019ultima guerra ed \u00e8 stata ricostruita solo in parte fedele alla originaria forma. In cima al campanile sono state ricollocate la croce e la banderuola antiche.\nL\u2019interno della chiesa.\nNel 1757 \u00e8 stato terminato l'interno della chiesa. La pianta \u00e8 a navata unica, di nobile stile composito cos\u00ec da ospitare il maggior numero possibile di fedeli ed ha cappelle laterali che ricreano i bracci del transetto. Le linee architettoniche sono caratterizzate da un alternarsi di lesene, fasci angolari e colonne libere; questo impiego sottolinea un corretto uso degli elementi ed una progressiva accentuazione dei valori chiaroscurali. Si pu\u00f2 notare un gioco complesso delle lesene e delle cornici che dimostra la buona conoscenza, da parte del progettista, del lessico architettonico settecentesco. Al gioco delle lesene si contrappone, nel presbiterio, il motivo delle quattro colonne libere. Nella conca absidale l\u2019ordine composito distribuito nelle lesene viene solennizzato dall\u2019ancona centrale racchiudente la tela di San Francesco stigmatizzato.\nLe cappelle e le opere d\u2019arte.\nSubito a destra si trova la cappella-santuario dell'Immacolata Concezione, mentre un secondo altare a destra conserva una statua del Sacro Cuore del Ballanti Graziani. Nella cappella del transetto a destra la tela raffigura i Ss. Ludovico di Tolosa, Bernardino da Siena e Bonaventura in contemplazione della Vergine incoronata dalla Trinit\u00e0 con S. Giuseppe, Angeli e devoti. La tela presenta finti marmi e stucchi realizzata negli anni intorno al 1780 dagli stuccatori e plasticatori Ignazio e Cassiano della Quercia di Imola. Nell'ancona dietro l'altare, invece, vi \u00e8 un'altra tela per\u00f2 con S. Francesco stigmatizzato, opera del secolo XVIII di Pietro Fancelli. La cappella pi\u00f9 ampia del transetto a sinistra contiene la tela con Sant\u2019Antonio che resuscita un morto e le tecniche utilizzate rimandano alla pittura veneta del Cinquecento. Questa cappella \u00e8 stata la prima portata a termine nel 1755, mentre tre anni pi\u00f9 tardi \u00e8 stato realizzato il pulpito in noce, che \u00e8 decorato a fogliami, ricci e mascheroni e termina con un padiglione a frange e fiocchi sostenente l\u2019emblema francescano. Sotto il pulpito \u00e8 possibile vedere una statua in cartapesta di Sant\u2019Antonio di Padova realizzata nel 1755 dallo scultore bolognese Filippo Scandellari. Nel secondo altare a sinistra c'\u00e8 la tela con San Giuseppe da Copertino ed il Beato Bonaventura da Potenza opera di Giuseppe Marchetti.\nLa successiva cappella \u00e8 quella del Crocifisso, con una statua lignea seicentesca entro una nicchia dipinta nel secolo XIX. Pregiati sono i confessionali posti tra le cappelle e il pulpito settecentesco che riprende nel coronamento con lo stemma francescano, la foggia dei baldacchini mobili in stoffa. L\u2019autore dei confessionali \u00e8 l\u2019intagliatore faentino Domenico Bianchedi che li esegu\u00ec fra il 1750 e il 1787.\nLa Cappella della Beata Vergine della \u201cConcezione\u201d.\nA destra si trova la splendida cappella-santuario dell'Immacolata Concezione, eretta fra il 1714 e il 1716, realizzata partendo da una pi\u00f9 modesta cappella nell'antica chiesa gotica. L\u2019interno presenta una ricca decorazione a stucchi in parte dorata, angeli e putti, medaglioni con santi francescani nei pennacchi della cupola e marmi policromi che ne ricoprono le pareti. L'altare e l'ancona di marmi sono opera dell'Architetto Alfonso Torreggiani (1682-1764). Lo sportello in ebano e avorio che chiude la residenza dell'Immacolata \u00e8 opera dell'intagliatore faentino Gian Battista Gatti eseguita nel 1884. In questa opera nella parte alta due angeli reggono con una mano festoni con grappoli di fiori e frutta, mentre con l'altra sostengono la corona della Madonna. Al centro della zona bassa \u00e8 incisa una scena campestre, che rappresenta contadini che mietono e in atteggiamento di gratitudine all'Immacolata Concezione, invocata per i bisogni della campagna. La cupola aveva un affresco del parmense Giuseppe Milani riproducente la Santissima Trinit\u00e0 e Angeli, dipinto nel 1763. L'affresco fu sostituito nel 1903 da un nuovo lavoro del pittore Baldi ma dopo la distruzione del coperto a causa di un bombardamento il 22 agosto 1944 \u00e8 stato rifatto dal bolognese Renato Pasqui negli anni 1956-58. Nella struttura la pianta della Cappella \u00e8 centrale con avancorpi a croce di cui il mediano ha forma ovoidale. Il perimetro \u00e8 caratterizzato da linee mosse ed eleganti dove si evidenziano gli elementi di una edilizia estremamente semplice, ma sapientemente modellata dai tenui aggetti delle cornici e delle lesene e dal flettersi chiaroscurato delle convessit\u00e0 angolari.\nIcona dell\u2019Immacolata concezione.\nL'immagine della \"Concezione\" conservata nella cappella-santuario presenta schemi consueti della pittura bizantina del secolo XIII. Si tratta di una pittura a tempera su tavola di legno che raffigura la Madonna con il Bambino in braccio; la Vergine ha il gesto affettuoso di avvicinare il suo volto a quello del Bambino che stringe a s\u00e9. Ulteriori elementi bizantini della immagine sono le due stelle poste sul manto (una sulla fronte, l'altra sulla spalla sinistra), la cuffia che raccoglie i capelli della Vergine sotto il velo e il motivo del bordo dello stesso a segmenti dorati. L'immagine dell'Immacolata Concezione \u00e8 entrata in San Francesco nel 1530 proveniente dal Monastero delle Clarisse e fu collocata dapprima nella sala capitolare del convento, poi venne trasferita nel 1532 nella cappella appartenente alla famiglia dei Della Rovere gi\u00e0 dedicata al culto dell'Immacolata. Fu istituita anche una confraternita per tutelarne il culto fin dal 1530, poi soppressa nel 1773 da Papa Clemente XIV per ripetuti contrasti avvenuti con la comunit\u00e0 francescana.\nL\u2019organo di Antonio Colonna Dal Corno.\nNel lato sinistro \u00e8 situato l'organo restaurato, dopo i forti danni subiti nell'ultima guerra mondiale, a cura dell'organista Padre Albino Varotti. Solo nel 1963 l'organo monumentale ha ripreso a far sentire la sua voce melodiosa, dopo sette anni di studi per la progettazione dettagliata dei lavori, due anni per il restauro dell'organo e tre per gli altri corpi d'organo. Si tratta dell'opera pi\u00f9 significativa del bolognese Antonio Colonna Dal Corno, che lo termin\u00f2 nel 1638 e presenta una struttura lignea con 4 colonne scanalate e tortili, che suddividono la mostra per le canne in tre ordini. Tre anni - dal 1635 al 1638 - furono impiegati per la costruzione dell'organo di Antonio Colonna Dal Corno, una settimana e dodici carri per il trasporto di esso da Bologna a Faenza e tre mesi per l'installazione. La cassa interna \u00e8 stata realizzata dal faentino Salvatore Pasi con legno dorato ad oro zecchino.\nMuseo di San Francesco a Faenza.\nLa chiesa di San Francesco \u00e8 annessa al complesso conventuale di cui fa parte il Museo ed \u00e8 una testimonianza del tardo barocco faentino. Il patrimonio si trova oggi nel convento ed \u00e8 formato da arredi sacri e suppellettili liturgiche appartenenti alla chiesa conventuale. I beni presenti nel museo sono arricchiti dalle testimonianze di devozione popolare legate alla chiesa di San Francesco, cio\u00e8 il culto di Sant'Antonio di Padova, dell'Immacolata e dell'Addolorata. \u00c8 poi attestato il ricco apparato riferito al culto dell'Immacolata Concezione documentato nella chiesa fin dal 1523."}
{"id": "1976740", "revid": "112793945", "url": "https://it.wikipedia.org/wiki?curid=1976740", "title": "Cambio direzione", "text": "Cambio direzione \u00e8 una canzone scritta da Francesco Renga e Luca Chiaravalli, e registrata per il quarto singolo da solista di Renga \"Ferro e cartone\", pubblicato nel 2007. La canzone \u00e8 stata estratta come primo singolo dall'album.\nIl video.\nIl video prodotto per \"Cambio direzione\" \u00e8 stato diretto da Gaetano Morbioli e prodotto dalla \"Run Multimedia\". Il video comincia con Renga seduto a terra nel bel mezzo di un incidente stradale, con alle spalle un'automobile in fiamme. Quando comincia la canzone, Renga si alza in piedi e va via dalla scena dell'incidente. Il video in seguito si sposta in vari ambienti, come una metropolitana o un centro commerciale, mentre ricorre continuamente il tema del fuoco. Alla fine del video, Renga ritorna sul posto dell'incidente per risedersi esattamente da dove era cominciato il video. \u00c8 un chiaro omaggio al film \"Stay - Nel labirinto della mente\" di Marc Forster, nel quale \u00e8 possibile riscontrare la somiglianza in pi\u00f9 di una scena."}
{"id": "1976746", "revid": "1573940", "url": "https://it.wikipedia.org/wiki?curid=1976746", "title": "Chiesa di San Domenico (Faenza)", "text": "La chiesa di San Domenico \u00e8 un luogo di culto di Faenza.\nStoria e descrizione.\nI frati Domenicani giunsero a Faenza quasi contemporaneamente ai francescani ed otto anni dopo ottennero dal Comune un appezzamento di terreno piantato a vite (\"in loco vinearum\") dove costruirono la loro prima chiesa e convento che dedicarono a sant'Andrea, detta \"in vineis\" o \"inter vineas\".\nImportanti sono senza dubbio i lavori eseguiti nel XVI secolo di cui resta soprattutto il chiostro e la bella cisterna centrale opera del padre Domenico Paganelli.\nLa chiesa, eccetto il coro, venne completamente ricostruita fra 1761 e il 1765 su disegno di Francesco Tadolini da Bologna, il cantiere venne diretto dal capomastro Gioacchino Tomba, padre dell'architetto Pietro Tomba.\nL'interno ospita un coro analogo a quello della basilica del Santissimo Redentore di Venezia, con colonnato corinzio e scranni lignei del Cinquecento intagliati da Domenico Paganelli.\nNel 1819 era stato possibile ricostruire la comunit\u00e0 domenicana poich\u00e9 il vescovo aveva di fatto restituito la chiesa ai domenicani. Il 22 maggio 1842 il vescovo Giovanni Benedetto Folicaldi consacra la chiesa in onore di sant'Andrea e l'altare della beata Vergine del rosario. L'11 aprile 1843 il vescovo concede che venga aperta una cappella comunicante con la chiesa per il culto del SS. Crocifisso.\nNel 2008 i domenicani, dopo secoli di attivit\u00e0, hanno rinunciato alla propriet\u00e0 della chiesa e della parrocchia annessa, che \u00e8 ora passata nelle mani della curia.\nInterno della chiesa.\nL'altare maggiore della chiesa di S. Domenico risulta eseguito, su progetto di Francesco Tadolini, da Giovanni Toschini per la parte marmorea nel 1766"}
{"id": "1976748", "revid": "287204", "url": "https://it.wikipedia.org/wiki?curid=1976748", "title": "Dausa", "text": "Dausa \u00e8 una suddivisione dell'India, classificata come \"municipality\", di 61.589 abitanti, capoluogo del distretto di Dausa, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 52' 60 N e 76\u00b0 19' 60 E e ha un'altitudine di 326 .\nSociet\u00e0.\nEvoluzione demografica.\nAl censimento del 2001 la popolazione di Dausa assommava a 61.589 persone, delle quali 32.848 maschi e 28.741 femmine. I bambini di et\u00e0 inferiore o uguale ai sei anni assommavano a 9.565, dei quali 5.154 maschi e 4.411 femmine. Infine, coloro che erano in grado di saper almeno leggere e scrivere erano 40.387, dei quali 24.945 maschi e 15.442 femmine."}
{"id": "1976749", "revid": "10473", "url": "https://it.wikipedia.org/wiki?curid=1976749", "title": "DUVRI", "text": ""}
{"id": "1976751", "revid": "287204", "url": "https://it.wikipedia.org/wiki?curid=1976751", "title": "Dholpur", "text": "Dholpur \u00e8 una suddivisione dell'India, classificata come \"municipality\", di 92.137 abitanti, capoluogo del distretto di Dholpur, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 41' 60 N e 77\u00b0 54' 0 E e ha un'altitudine di 176 .\nSociet\u00e0.\nEvoluzione demografica.\nAl censimento del 2001 la popolazione di Dholpur assommava a 92.137 persone, delle quali 49.391 maschi e 42.746 femmine. I bambini di et\u00e0 inferiore o uguale ai sei anni assommavano a 16.205, dei quali 8.805 maschi e 7.400 femmine. Infine, coloro che erano in grado di saper almeno leggere e scrivere erano 53.858, dei quali 32.527 maschi e 21.331 femmine."}
{"id": "1976756", "revid": "1566286", "url": "https://it.wikipedia.org/wiki?curid=1976756", "title": "In cerca di Mr. Goodbar", "text": "In cerca di Mr. Goodbar (\"Looking for Mr. Goodbar\") \u00e8 un film del 1977 diretto da Richard Brooks con Diane Keaton, liberamente tratto dall'omonimo romanzo di Judith Rossner, ispirato a sua volta al caso dell'insegnante newyorchese Roseann Quinn, assassinata nel 1973, all'et\u00e0 di 28 anni, da un suo amante occasionale. Il film \u00e8 anche famoso per aver lanciato l'attore Richard Gere.\nTrama.\nTheresa Dunn \u00e8 un'insegnante che lavora in una scuola per sordomuti. Ferita dal fallimento di una relazione sentimentale con il suo vecchio professore universitario e scoraggiata da una lieve deformazione fisica causatale da un intervento chirurgico, \u00e8 alla ricerca di qualcosa che neppure lei conosce bene.\nAccoglienza.\nIl film ha avuto buoni pareri da parte della critica e un guadagno soddisfacente al botteghino. I critici hanno in particolare elogiato l'interpretazione di Diane Keaton e la direzione del regista Richard Brooks. Il film ha incassato complessivamente 22.512.655 dollari.\nDistribuzione.\nIl film, distribuito dalla Paramount Pictures, \u00e8 stato distribuito nelle sale statunitensi a partire dal 19 ottobre 1977."}
{"id": "1976758", "revid": "287204", "url": "https://it.wikipedia.org/wiki?curid=1976758", "title": "Dungarpur", "text": "Dungarpur \u00e8 una suddivisione dell'India, classificata come \"municipality\", di 42.514 abitanti, capoluogo del distretto di Dungarpur, nello stato federato del Rajasthan. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 49' 60 N e 73\u00b0 43' 0 E e ha un'altitudine di 224 .\nSociet\u00e0.\nEvoluzione demografica.\nAl censimento del 2001 la popolazione di Dungarpur assommava a 42.514 persone, delle quali 22.787 maschi e 19.727 femmine. I bambini di et\u00e0 inferiore o uguale ai sei anni assommavano a 5.435, dei quali 2.934 maschi e 2.501 femmine. Infine, coloro che erano in grado di saper almeno leggere e scrivere erano 32.502, dei quali 18.852 maschi e 13.650 femmine."}
{"id": "1976759", "revid": "287204", "url": "https://it.wikipedia.org/wiki?curid=1976759", "title": "Irciniidae", "text": "Irciniidae () \u00e8 una famiglia di spugne della classe Demospongiae.\nTassonomia.\nComprende i seguenti generi:"}
{"id": "1976761", "revid": "21583", "url": "https://it.wikipedia.org/wiki?curid=1976761", "title": "Ferro e cartone (singolo)", "text": "Ferro e cartone \u00e8 una canzone scritta da Francesco Renga e Marco Lancini, Marco Falubba e Luca Chiaravalli e registrata per il quarto singolo da solista di Renga \"Ferro e cartone\", pubblicato nel 2007. La canzone \u00e8 stata estratta come secondo singolo dall'album.\nIl video.\nIl video prodotto per \"Ferro e cartone\" \u00e8 stato diretto da Gaetano Morbioli e Francesco Renga e prodotto dalla \"Run Multimedia\". Le riprese degli esterni sono state girate in Islanda. Il video segue il viaggio di un camper, sul retro del quale si trova Renga che sta suonando il pianoforte. Dopo aver percorso una lunghissima strada, il camper si ferma in quello che sembra essere un grazioso salotto nel bel mezzo delle lande islandesi. Il cantante scende dal camper per accomodarsi su uno dei divani a cielo aperto e libera da una gabbia una Ghiandaia"}
{"id": "1976762", "revid": "1439131", "url": "https://it.wikipedia.org/wiki?curid=1976762", "title": "Bizzarrini Ghepardo", "text": "La Bizzarrini Ghepardo \u00e8 il prototipo di una vettura realizzata dalla casa italiana VGM Motors e commercializzata col marchio Bizzarrini; presentata al pubblico nel 2006 non ha avuto seguito commerciale.\nIl contesto.\nLa vettura \u00e8 stata esposta in anteprima, in versione prototipo in occasione del salone dell'automobile di Ginevra nel 2006. Il prototipo doveva anticipare la linea definitiva della carrozzeria ed era dotato di un motore V8 4,1 litri da 550 CV. In seguito \u00e8 stata esposta in altre occasioni, tra cui al Concorso d'eleganza Villa d'Este.\nIl modello di serie avrebbe dovuto montare il motore 7 litri LS7 della General Motors con una potenza di 557 CV a 6400 rpm per la versione base con la possibilit\u00e0 di ricevere due step di potenza per arrivare a 594 CV a 6600 rpm con il primo step e 644 CV a 7000 rpm con il secondo step. Il motore \u00e8 sistemato in posizione arretrata, a met\u00e0 fra il vano motore e l'abitacolo, scelta ingegneristica molto comune nelle vetture concepite dal fondatore del marchio, Giotto Bizzarrini, dovuta a una necessaria ottimizzazione della distribuzione dei pesi.\nLa carrozzeria era realizzata in alluminio battuta a mano su di un telaio al Cromo-Molibdeno e le prestazioni dichiarate dalla casa erano di una velocit\u00e0 massima oltre i 350\u00a0km/h e di un'accelerazione che permette di raggiungere i 100\u00a0km/h da fermo in 3,6 secondi e i 200\u00a0km/h in 10,96 secondi."}
{"id": "1976763", "revid": "466539", "url": "https://it.wikipedia.org/wiki?curid=1976763", "title": "Una volta non basta", "text": "Una volta non basta (\"Jacqueline Susann's Once Is Not Enough\") \u00e8 un film del 1975 diretto da Guy Green.\nTrama.\nMike Wayne, maturo produttore cinematografico di successo, accoglie a New York la figlia January, reduce da un costoso collegio svizzero nonch\u00e9 da una serie di operazioni dovute ai traumi per un incidente automobilistico. La ragazza \u00e8 attaccata al padre in modo morboso. Rimane scossa quando trova in casa Dee Granger, miliardaria pluridivorziata che Mike ha sposato per non presentare alla figlia la situazione di naufragio finanziario in cui versa.\nJanuary, perplessa e mal consigliata dalla sua amica Linda, dona la sua verginit\u00e0 a David, play-boy messole alle costole dal padre e dalla matrigna: quindi si innamora perdutamente di Tom, uno scrittore dalle caratteristiche molto simili a quelle del padre. Disperata per l'abbandono di Tom che rifiuta l'ambigua figura del \"sostituto\", January si ritrova all'improvviso privata del padre e della madre adottiva a causa di un incidente aereo, ereditando per\u00f2 tre milioni di dollari."}
{"id": "1976765", "revid": "287204", "url": "https://it.wikipedia.org/wiki?curid=1976765", "title": "Ganganagar", "text": "Ganganagar (o Sri Ganganagar) \u00e8 una citt\u00e0 dell'India di 210.788 abitanti, capoluogo del distretto di Ganganagar, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 29\u00b0 55' 0 N e 73\u00b0 52' 60 E e ha un'altitudine di 163 .\nSociet\u00e0.\nEvoluzione demografica.\nAl censimento del 2001 la popolazione di Ganganagar assommava a 210.788 persone, delle quali 115.412 maschi e 95.376 femmine. I bambini di et\u00e0 inferiore o uguale ai sei anni assommavano a 27.939, dei quali 15.446 maschi e 12.493 femmine. Infine, coloro che erano in grado di saper almeno leggere e scrivere erano 149.218, dei quali 88.217 maschi e 61.001 femmine."}
{"id": "1976766", "revid": "2130303", "url": "https://it.wikipedia.org/wiki?curid=1976766", "title": "Chiesa del Carmine (Faenza)", "text": "La chiesa del Carmine \u00e8 un edificio di interesse storico ed artistico di Faenza.\nStoria e descrizione.\nCostruita nei primi anni del XVI secolo dai Gesuati, venne ristrutturata dai Carmelitani Scalzi intorno alla fine del XVII secolo, quando qui si trasferirono dalla chiesa di San Filippo Neri (nell'attuale corso Mazzini) e, in epoca ottocentesca, venne trasformata assieme all'attiguo convento.\nOggi conserva al suo interno numerose opere d'arte minori, ma di grande interesse come \"La discesa dello Spirito Santo sugli Apostoli\" di Niccol\u00f2 Paganelli del 1570-1580, due dipinti del XVIII secolo di Ignaz Stern e varie statue in cartapesta di Giovan Battista Ballanti Graziani."}
{"id": "1976768", "revid": "1641545", "url": "https://it.wikipedia.org/wiki?curid=1976768", "title": "Storia dell'astronautica", "text": "La storia dell'astronautica \u00e8 l'insieme di tutti gli eventi a partire dalla progettazione di missili a propulsione, passando per la corsa allo spazio, l'era degli Space Shuttle, la Stazione Spaziale Internazionale fino alla corsa verso Marte.\nLa fantasia di Verne.\nPrima ancora dell'invenzione del missile a propulsione, in \"Dalla Terra alla Luna\", il romanzo di fantascienza di Jules Verne del 1865, anticipa le prime fasi dello storico allunaggio avvenuto poi realmente il 20 luglio 1969 con la missione Apollo 11.\nL'et\u00e0 dei pionieri.\nLa storia dell'astronautica \u00e8 legata alla progettazione e realizzazione dei missili a propulsione. Attualmente la propulsione a razzo \u00e8 ancora il modello di propulsione usata nelle missioni spaziali.\nLe testimonianze pi\u00f9 antiche sull'uso della propulsione a razzo ci arrivano dalle cronache cinesi, che ci parlano di usi bellici, come frecce, e rituali, come fuochi d'artificio. Nel XIX secolo i razzi vennero perfezionati dal colonnello britannico William Congreve, che apr\u00ec la strada all'utilizzo bellico dei razzi negli eserciti moderni.\nLo scienziato russo Konstantin Tsiolkovsky fu il primo a teorizzare l'uso dei razzi per l'esplorazione spaziale. Nel 1926 l'americano Robert Goddard effettu\u00f2 il lancio del primo razzo a combustibile liquido.\nVon Braun e i missili tedeschi.\nDurante la seconda guerra mondiale lo scienziato tedesco Wernher Von Braun, allievo di Hermann Oberth, realizz\u00f2 i missili V2.\nSputnik I e l'inizio dell'era spaziale.\nLo Sputnik 1 fu il primo satellite artificiale in orbita nella storia. Venne lanciato il 4 ottobre 1957 dal cosmodromo di Baikonur, nell'odierno Kazakistan, grazie al vettore R-7 (Semyorka) progettato da Sergei Korolev.\nL'uomo nello spazio.\nIl primo volo.\nIl 12 aprile 1961 l'Unione Sovietica lanci\u00f2 nello spazio la navicella Vostok 1 con a bordo il primo cosmonauta, Yuri Gagarin.\nLa prima donna nello spazio.\nIl 16 giugno 1963 l'Unione Sovietica mand\u00f2 nello spazio la prima donna, Valentina Tereshkova.\nIl primo volo multiposto.\nIl 12 ottobre 1964 l'Unione Sovietica lanci\u00f2 nello spazio la prima navicella con pi\u00f9 cosmonauti a bordo, la Voschod 1, che port\u00f2 in orbita tre uomini.\nI fratelli Judica Cordiglia.\nDue radioamatori italiani, i fratelli Judica Cordiglia, sostennero di avere intercettato trasmissioni radio dallo spazio da parte di cosmonauti lanciati sia prima che dopo il lancio di Yuri Gagarin, nel corso di missioni spaziali tenute segrete dall'Unione Sovietica. Si \u00e8 cos\u00ec formata la cosiddetta teoria dei cosmonauti perduti, che ipotizza che diversi cosmonauti siano morti nello spazio nel corso di tali missioni segrete. Dopo il dissolvimento dell'Unione Sovietica avvenuto nel 1991, gli archivi del programma spaziale sono stati messi a disposizione degli studiosi e le ricerche effettuate da esperti come il professor Asif Siddiqi e l'ex ingegnere della NASA James Oberg non hanno trovato elementi concreti a sostegno dell'ipotesi che tali missioni siano realmente avvenute.\nLa corsa allo spazio.\nNel clima della guerra fredda, il lancio dello Sputnik 1 ha dato origine alla cosiddetta corsa allo spazio, culminata nel luglio 1969 con lo sbarco sulla Luna da parte di due astronauti dell'Apollo 11. Nell'aprile 1971 i sovietici hanno lanciato nello spazio la prima stazione spaziale abitata, la Saljut 1. La corsa allo spazio ha avuto termine nel luglio 1975 con il Programma test Apollo-Sojuz, la prima missione spaziale congiunta tra Stati Uniti e Unione Sovietica.\nL'era dello Space Shuttle.\nIl primo lancio di uno Space Shuttle, il Columbia, venne effettuato il 12 aprile 1981.\nLa Stazione spaziale internazionale.\nIl lancio del primo modulo della Stazione spaziale internazionale venne effettuato il 20 novembre 1998.\nEsplorazione di Marte.\nA partire dall'inizio degli anni sessanta, numerose sonde spaziali senza equipaggio sono state lanciate verso Marte per studiarne l'atmosfera e la geologia. Il Programma Aurora dell'Agenzia Spaziale Europea prevede uno sbarco umano su Marte nel 2030."}
{"id": "1976769", "revid": "15756", "url": "https://it.wikipedia.org/wiki?curid=1976769", "title": "Herbert Scarf", "text": "Formazione e carriera.\nDopo il Ph.D all'Universit\u00e0 di Princeton ottenuto nel 1954, Scarf, comincia la sua attivit\u00e0 scientifica alla RAND corporation. Nel 1957 \u00e8 nominato professore al dipartimento di statistica della Stanford University a Palo Alto, in California. Dal 1963 \u00e8 professore alla Cowles Foundation dell'Universit\u00e0 Yale.\nNel 1963, Scarf e Debreu mostrano la convergenza del cuore di un gioco cooperativo verso l'equilibrio economico generale quando il numero di consumatori tende verso l'infinito. Nella teoria dei giochi cooperativi, il cuore \u00e8 un'allocazione delle risorse disponibili tale che nessuna coalizione di consumatori pu\u00f2 trovare una migliore allocazione che sia migliore per tutti i suoi membri. Si comincia con due consumatori ed in seguito si replica diverse volte questa economia.\nScarf \u00e8 conosciuto soprattutto per i suoi studi sul calcolo dell'equilibrio economico generale. Ha proposto un algoritmo che permette di calcolare il punto fisso di un'applicazione (teorema del punto fisso). Utilizzando il suo algoritmo, \u00e8 possibile calcolare l'equilibrio generale per modelli con decine d'equazioni.\nScarf ha per\u00f2 proposto degli esempi dove il meccanismo proposto da L\u00e9on Walras (il \u201ct\u00e2tonnement\u201d cio\u00e8 l'ottenimento dell'equilibrio con una serie di tentativi) non \u00e8 stabile.\nPubblicazioni.\nSocial Sciences \nStudies in Applied Probability and Management Science\nTechniques\nOperations Research\nEconomics, Volume II"}
{"id": "1976771", "revid": "767487", "url": "https://it.wikipedia.org/wiki?curid=1976771", "title": "Citt\u00e0 amara - Fat City", "text": "Citt\u00e0 amara - Fat City (\"Fat City\") \u00e8 un film del 1972 diretto da John Huston, tratto dal romanzo \"Fat City\" di Leonard Gardner, adattato per il cinema dallo stesso autore.\nTrama.\nA Stockton, piccola citt\u00e0 della California, la popolazione, che vive in condizioni miserabili \u00e8 composta nella gran parte di neri e messicani. Nella palestra di pugilato si incontrano due giovani: uno, Billy Tully, ventinovenne, \u00e8 gi\u00e0 un \"sorpassato\" che rimugina i ricordi delle sue vittorie passate e di una sconfitta che non ha mai accettato; l'altro, Ernie Munger, molto pi\u00f9 giovane, crede di avere davanti a s\u00e9 una sicura carriera, illusione che due o tre combattimenti disastrosi basteranno a dissolvere.\nInfatti dopo qualche tempo ambedue si trovano uniti dalla stessa sorte: proletari del ring e larve di un mestiere crudele che d\u00e0 poco guadagno. E malgrado i loro sentimenti di orgoglio e di speranza, ne sono entrambi perfettamente coscienti.\nMentre Ernie si trova quasi obbligato a sposare un'amica, Billy coabita con un'alcolizzata, compagna di un afro-americano, che, una volta uscito di prigione, fa valere i suoi diritti.\nColonna sonora.\nLa sequenza dei titoli di testa \u00e8 accompagnata dalla canzone \"Help Me Make It Through the Night\", composta e cantata da Kris Kristofferson."}
{"id": "1976772", "revid": "8596", "url": "https://it.wikipedia.org/wiki?curid=1976772", "title": "Citt\u00e0 amara", "text": ""}
{"id": "1976773", "revid": "287204", "url": "https://it.wikipedia.org/wiki?curid=1976773", "title": "Hanumangarh", "text": "Hanumangarh \u00e8 una suddivisione dell'India, classificata come \"municipality\", di 129.654 abitanti, capoluogo del distretto di Hanumangarh, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 29\u00b0 34' 60 N e 74\u00b0 19' 0 E e ha un'altitudine di 176 .\nSociet\u00e0.\nEvoluzione demografica.\nAl censimento del 2001 la popolazione di Hanumangarh assommava a 129.654 persone, delle quali 69.583 maschi e 60.071 femmine. I bambini di et\u00e0 inferiore o uguale ai sei anni assommavano a 18.669, dei quali 10.192 maschi e 8.477 femmine. Infine, coloro che erano in grado di saper almeno leggere e scrivere erano 83.923, dei quali 49.873 maschi e 34.050 femmine."}
{"id": "1976777", "revid": "729019", "url": "https://it.wikipedia.org/wiki?curid=1976777", "title": "Rat-Man - Il gioco senza nome", "text": "Rat-Man - Il gioco senza nome \u00e8 un gioco di carte collezionabili basato sul personaggio dei fumetti Rat-Man di Leo Ortolani.\nIl titolo \u00e8 un riferimento alla Citt\u00e0 Senza Nome, ambientazione delle vicende del personaggio.\nProduzione.\nLa realizzazione \u00e8 stata effettuata da Pan Distribuzione, Panini Comics e Stranemani, lo studio di animazione che ha realizzato la serie animata del personaggio: il gioco rientra infatti in un progetto ampio che comprende serie animata (pubblicata anche in DVD), il CD della colonna sonora, il gioco di carte e gadget vari. Le immagini delle carte vengono proprio dal cartone (e non dal fumetto) per poter rendere il gioco, secondo le parole dello stesso Ortolani, pi\u00f9 \u00abesportabile\u00bb, cosa che si poteva realizzare pi\u00f9 facilmente con il cartone che non con il fumetto.\nIl gioco \u00e8 stato presentato a Lucca Comics &amp; Games nel novembre 2007; successivamente sono state giocate la prima lega ufficiale a giugno 2008 e la seconda ad agosto e settembre dello stesso anno.\nIl gioco \u00e8 stato realizzato da Rinaldo Maramotti e Matteo Gianesini.\nGioco.\nIl gioco rispecchia l'ambientazione parodistica e demenziale del personaggio; il personaggio scelto deve compiere una missione muovendosi nella Citt\u00e0 Senza Nome (la carta \u00e8 tenuta in verticale).\nNel set base sono presenti:\nNella prima espansione (\"Il Ratto, il Brakko e il cattivo\") sono presenti:"}
{"id": "1976778", "revid": "76963", "url": "https://it.wikipedia.org/wiki?curid=1976778", "title": "Danielle Harris", "text": "Biografia.\nNota per i ruoli da regina dell'urlo in diversi film horror, quattro dei quali nella celebre serie di \"Halloween\": \"Halloween 4 - Il ritorno di Michael Myers\", dove interpreta Jamie Lloyd figlia di Laurie Strode data in affidamento alla famiglia Carruthers, \"\", nella medesima parte, e i remake \"Halloween - The Beginning\" e \"Halloween II\" nel ruolo di Annie Brackett. La Harris ha anche partecipato alle serie \"La famiglia della giungla\" nel ruolo di Debbie Thornberry (1998\u20132004) e nella serie televisiva della CBS \"Cos\u00ec \u00e8 la vita\" come Plum Wilkinson (2000\u201302). Nel 1989 partecipa allo spot pubblicitario della \" Operation Board Game\".\nVita privata.\nDi famiglia ebraica, \u00e8 nata a Plainview, nello stato di New York ma cresciuta nel Queens, insieme alla madre single Fran e alla sorella, Ashley. Nel 2013 Danielle si \u00e8 fidanzata con David Gross e in seguito si sono sposati il 4 gennaio 2014. In un'intervista del settembre 2013, Harris ha detto che avrebbe preso una pausa dalla recitazione per concentrarsi in regia e di avere una famiglia.\nStalking.\nNel 1995 viene perseguitata da un fan, Christopher Small, che le scrive lettere in cui minaccia di ucciderla. Questi viene successivamente arrestato dopo aver portato una pistola e un orsacchiotto a casa sua. Il 29 gennaio 2007, la Harris appare in una puntata del \"Dr. Phil Show\" dove racconta la sua esperienza. Nell'ottobre del 2009 alla Harris viene concesso un ordine restrittivo contro Small, il quale aveva iniziato a tempestarla di messaggi su Twitter. L'ordine restrittivo \u00e8 scaduto nel 2012.\nDoppiatrici italiane.\nNelle versioni in italiano dei suoi film, Danielle Harris \u00e8 stata doppiata da:"}
{"id": "1976781", "revid": "1543377", "url": "https://it.wikipedia.org/wiki?curid=1976781", "title": "Laboratorio per la polis", "text": "Laboratorio per la polis \u00e8 una rete di formazione e cultura politica italiana, attiva anche con sito di informazione che pubblica articoli e approfondimenti su tematiche di attualit\u00e0.\nStoria.\nNato nel 2001 su ispirazione del presidente Oscar Luigi Scalfaro attraverso l'iniziativa di alcuni giuristi, ricercatori e professori universitari (Fabrizia Abbate, Alessandro Benedetti, Francesco Benevolo, Giuseppe Colavitti, Leopoldo Elia, Alberto Gambino, Giovanni Nuzzi, Francesco Gui, Andrea Montanino, Adriano Ossicini, Maria Grazia Rodomonte, Stefano Magnaldi), approfondisce i temi legati alla Carta Costituzionale, alla legalit\u00e0 e al vivere la politica come un servizio, dal 2003 comincia a svolgere corsi e incontri di formazione politica a , anche confrontandosi con la classe dirigente italiana, con l'obiettivo di risvegliare le coscienze di quanti hanno a cuore l'impegno politico concepito come servizio per la comunit\u00e0, nell'orizzonte del bene comune.\nObiettivi.\nGli scopi del Laboratorio sono:\nIl think tank svolge anche funzioni di laboratorio legislativo: si ricordano in particolare l'elaborazione della legge di iniziativa popolare sulla libert\u00e0 di informazione, il quesito referendario per l'abrogazione della riforma costituzionale del centrodestra, il pdl sulla tutela delle persone conviventi, la formulazione del testo del programma dell'Unione sulle unioni civili (v. DICO (disegno di legge)), il contributo al pacchetto liberalizzazioni (cosiddetto \"decreto Bersani (2007)\" dal nome del ministro per lo Sviluppo economico). Da ultimo, il laboratorio si \u00e8 cimentato in una riflessione giuridica sull'abrogazione del bicameralismo e sulla modifica della legge elettorale da parte del Governo di Matteo Renzi.\nContenuti e metodo formativo.\nIl Laboratorio sviluppa principalmente due filoni di pensiero: il cattolicesimo democratico e la cultura liberal-democratica e riformatrice, attraverso due tipologie di corsi: formazione generale e formazione sul territorio.\nDa un punto di vista metodologico, la Scuola prevede che al termine del periodo formativo, organizzato per corsi, seminari e singole lezioni da svolgere in aula, si possa fruire di un periodo di stage nelle strutture politiche di maggiore rilevanza istituzionale (Parlamento europeo, Camera dei Deputati, Senato, Consiglio Regionale, Comunale o Municipale, Partito politico) e/o periodo di affiancamento a deputati nazionali ed europei, senatori della Repubblica o esponenti delle istituzioni locali (Regione, Provincia, Comune o Municipio), ovvero di stage presso sindacati, associazioni di interesse politico (per es. Movimento europeo), istituzioni consultive, quali Cnel, Ces, Consiglio delle Regioni.\nTrasmissioni radio-televisive.\nIl Laboratorio sviluppa altres\u00ec un ciclo di trasmissioni dal titolo \"EUROPA DOMANI\" sull'emittente Europa 7 che riprendono i temi trattati in seno ai corsi con l'apporto di personalit\u00e0 pubbliche. Gli incontri del laboratorio vengono trasmessi la domenica da GR Parlamento.\nLe responsabilit\u00e0.\nPresidente:\nPresidente onorario:\nPortavoce:\nTesoriere:\nRappresentante Legale:\nSegretari:\nDirettore:\nResponsabile Blog:\nUfficio Stampa:\nConsiglio di fondazione: Fabrizia Abbate, Alessandro Benedetti, Francesco Benevolo, Marco Brotto, Marcello De Vivo, Fabrizio Fam\u00e0, Letizia Gallacci, Alberto Gambino, Emanuela Magnaldi, Stefano Magnaldi, Raffaele Marino, Andrea Montanino, Giovanni Nuzzi, Stefania Saracino, Caterina Zuccaro\nI docenti.\nI docenti hanno svolto relazioni in particolare in sei moduli formativi: Etica e politica; Economia e politica; Costituzione e riforme; Giustizia e legalit\u00e0; Informazione e comunicazione; Organizzazione politica.\nI relatori.\nTra i principali relatori ai corsi e ai confronti:"}
{"id": "1976782", "revid": "1924342", "url": "https://it.wikipedia.org/wiki?curid=1976782", "title": "I Bet You Look Good on the Dancefloor", "text": "I Bet You Look Good on the Dancefloor \u00e8 una canzone della band inglese Arctic Monkeys ed \u00e8 stata usata come primo singolo del loro album di debutto \"Whatever People Say I Am, That's What I'm Not\".\nPubblicata il 14 ottobre 2005, il brano arriv\u00f2 al numero 1 della UK Singles Chart il 23 ottobre.\nIl 23 febbraio 2006, la canzone vinse la Best Track del 2006 ai NME Awards - uno dei tre premi vinti dagli Arctic Monkeys.\nUna B-side, Chun Li's Spinning Bird Kick, fu nominata per il Best Rock Instrumental Performance nel 2007 ai Grammy Awards.\nIl brano raggiunse anche la posizione numero 7 nella US Modern Rock Chart.\nNel febbraio 2012, \u00e8 stata decretata come il settimo ritornello pi\u00f9 esplosivo di tutti i tempi dalla rivista \"NME\"."}
{"id": "1976783", "revid": "6923", "url": "https://it.wikipedia.org/wiki?curid=1976783", "title": "Aravidu", "text": "La dinastia Aravidu fu la quarta e ultima dinastia ind\u00f9 a regnare sull'Impero di Vijayanagara nell'India meridionale. Il suo fondatore fu Tirumala Deva Raya, fratello di Aliya Rama Raya, uno dei principali reggenti l'ultimo sovrano della dinastia precedente. Dopo la morte di Rama Raya nella Battaglia di Talikota del 1565 che port\u00f2 alla distruzione di Vijayanagara, l'impero entr\u00f2 in crisi e verso il declino inesorabile.\nI principali sovrani della dinastia furono:"}
{"id": "1976786", "revid": "33689", "url": "https://it.wikipedia.org/wiki?curid=1976786", "title": "Lucio Nonio Calpurnio Torquato Asprenate", "text": "Biografia.\nOrigini familiari.\nDiscendente di una famiglia, la \"gens Calpurnia\", suo nonno era quel Lucio Nonio Asprenate, console nel 6, che ferm\u00f2 i Germani dopo la disfatta di Teutoburgo.\nCarriera politica.\nTorquato Asprenate fu console nel 94 sotto l'imperatore Domiziano. Fu proconsole della provincia d'Asia nel 70, sotto Vespasiano (capostipite della dinastia dei Flavi), augure e sodale augustale."}
{"id": "1976790", "revid": "1573940", "url": "https://it.wikipedia.org/wiki?curid=1976790", "title": "Callicebus moloch", "text": "Il callicebo grigio o callicebo dal ventre rosso (\"Callicebus moloch\" ) \u00e8 un primate platirrino della famiglia dei Pitecidi.\nDistribuzione.\nQuesta specie \u00e8 diffusa in un'area piuttosto vasta, compresa fra i fiumi Tocantins e Tapaj\u00f3s e delimitata a nord dalle foci del Rio delle Amazzoni. Prediligono le aree di foresta pluviale, sempre in prossimit\u00e0 di una fonte permanente d'acqua.\nDescrizione.\nDimensioni.\nMisura fino a 90\u00a0cm di lunghezza, di cui pi\u00f9 della met\u00e0 spetta alla lunga coda semiprensile.\nAspetto.\nIl pelo \u00e8 di colore grigio scuro sulla parte dorsale e sulla coda, mentre dalla gola parte una larga banda di color rosso ruggine che giunge al sottocoda, alla quale la specie deve il nome comune. Anche la parte interna degli arti \u00e8 dello stesso colore, mentre le parti nude del corpo (faccia e mani) sono nerastre.\nBiologia.\nSi tratta di animali diurni ed arboricoli, che di notte, ma anche durante le ore pi\u00f9 calde della giornata, si riposano in una cavit\u00e0 di un tronco d'albero, generalmente sempre la stessa.\nVivono in gruppi familiari che comprendono una coppia riproduttrice ed i cuccioli di vari parti: ciascun gruppo occupa un proprio territorio, che viene definito tramite tutta una serie di vocalizzazioni e difeso accanitamente da eventuali intrusi, anche se raramente questi animali giungono a combattimenti cruenti. Caratteristica comune a tutte le specie del genere \"Callicebus\" \u00e8 l'abitudine di intrecciare le code nei momenti di \"relax\".\nAlimentazione.\nQuesti animali sono onnivori: alla componente frugivora, che \u00e8 preponderante, si affianca tuttavia una percentuale variabile a seconda dei periodi di cibi animali, come insetti, piccoli vertebrati ed uova.\nRiproduzione.\nLe femmine partoriscono una volta l'anno, fra dicembre ed aprile: viene solitamente dato alla luce un unico cucciolo, mentre in caso di parti gemellari il pi\u00f9 piccolo dei cuccioli viene abbandonato. Caso raro fra i mammiferi, le cure parentali sono un onere quasi del tutto maschile: il padre lascia i piccoli alla madre solo per la poppata, che avviene a intervalli di due o tre ore e dura circa mezz'ora. Le cure paterne cessano quando il cucciolo \u00e8 in grado di nutrirsi e seguire il gruppo autonomamente: tuttavia, i giovani restano col gruppo natio fino a tre anni d'et\u00e0, quando raggiungono la maturit\u00e0 sessuale e si avventurano alla ricerca di un compagno e di un proprio territorio."}
{"id": "1976793", "revid": "124816274", "url": "https://it.wikipedia.org/wiki?curid=1976793", "title": "Criocinesi", "text": "La criocinesi (dal greco \"kr\u00edos\" \"freddo\" e \"k\u00edn\u0113sis\" \"controllo\") \u00e8 un superpotere che permette a chi lo possiede (definito \"criocineta\") di generare e controllare il ghiaccio.\nQuesta capacit\u00e0 \u00e8 famosa grazie a personaggi dei fumetti come l'X-Men Uomo ghiaccio, della Marvel Comics, e i supercriminali Mr. Freeze, Killer Frost e Capitan Cold (che per\u00f2 produce ghiaccio solo grazie ad una speciale attrezzatura), della DC Comics.\nTra i personaggi di manga e anime: Hyoga del Cigno, noto come Cristal il Cigno nell'adattamento italiano, ne \"I cavalieri dello zodiaco\", pu\u00f2 generare ghiaccio e neve; in \"One Piece\", l'ammiraglio Aokiji, grazie al frutto del diavolo Gelo Gelo, ha il potere di creare, controllare e perfino di tramutarsi in ghiaccio; Oyuki in \"Lam\u00f9\"; Shoto Todoroki in \"My Hero Academia\", oltre alla criocinesi possiede anche la pirocinesi, rendendolo, nonostante la sua giovanissima et\u00e0, uno degli eroi pi\u00f9 temuti. Nell'anime Le bizzarre avventure di JoJo, Ghiaccio possiede lo stand White Album, che gli consente di congelare ci\u00f2 che lo circonda fino a raggiungere lo zero assoluto. \nAltri personaggi immaginari criocinetici sono: Sylar e Tracy Strauss del telefilm \"Heroes\"; la strega Prue Halliwell della serie \"Streghe\"; Emma Gilbert, una delle sirene protagoniste della serie infantile \"H2O\"; il personaggio Zaffiro nel cartone \"Steven Universe\"; il personaggio Zane nella serie LEGO Ninjago.\nDella criocinesi \u00e8 dotata anche la principessa Disney Elsa, protagonista del cartone animato \"Frozen - Il regno di ghiaccio\". Anche Siberius del film della Disney-Pixar \"Gli Incredibili - Una \"normale\" famiglia di supereroi\" hanno questo superpotere.\nNel cartone animato \"Avatar - La leggenda di Aang\", la criocinesi \u00e8 una delle tecniche di combattimento adottate da coloro che praticano il \"Dominio dell'Acqua\".\nLa criocinesi appare anche nel mondo dei videogiochi: ad esempio, i criomanti del famoso \"Mortal Kombat\", in particolare il ninja Sub Zero."}
{"id": "1976794", "revid": "726373", "url": "https://it.wikipedia.org/wiki?curid=1976794", "title": "Episodi di Doctor Who (ventiduesima stagione)", "text": "Questa voce contiene l'elenco dei 13 episodi della ventiduesima stagione della serie TV Doctor Who, interpretata da Colin Baker nel ruolo del Sesto Dottore. \nPer questa stagione la produzione decide di passare dall'ormai storico formato da 25 minuti a episodio a quello da 45, dimezzando conseguentemente la quantit\u00e0 di episodi: questo formato verr\u00e0 per\u00f2 abbandonato nella successiva stagione per essere ripreso solo nella nuova serie del 2005. Nelle repliche, tuttavia, gli episodi furono spesso suddivisi nuovamente in parti da 25 minuti.\nGli episodi di questa stagione sono andati in onda nel Regno Unito dal 5 gennaio al 30 marzo 1985 e sono del tutto inediti in Italia. Come per tutte le stagioni della serie classica, gli episodi vengono suddivisi in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella.\nAttack of the Cybermen.\nTrama.\nIl TARDIS \u00e8 comandato dal mercenario Lytton e da un gruppo di Cybermen, che usano un'altra macchina del tempo catturata per viaggiare fino al 1985. L\u00ec, i Cybermen intendono usare la cometa di Halley per annientare la Terra, impedendo cos\u00ec la distruzione del loro pianeta natale Mondas nel 1986, alterando cos\u00ec il corso della storia. Preso prigioniero su Telos, il Dottore e Peri scappano e si alleano con i nativi Cryons. Ma al fine di fermare il piano dei Cybermen, potrebbero dover ricorrere proprio all'aiuto del misterioso Lytton, le cui motivazioni rimangono ancora un mistero per tutti.\nVengeance on Varos.\nTrama.\nQuando il TARDIS esaurisce il minerale vitale Zyton-7, il Dottore effettua un atterraggio di emergenza sul pianeta Varos, che \u00e8 ricco di minerali. Varos \u00e8 un'ex colonia penale i cui abitanti ora traggono piacere esclusivamente dalle torture televisive che continuamente passano sui loro schermi. Il Governatore di Varos \u00e8 impegnato in negoziati con lo spietato uomo d'affari Slug Sil, che sta cercando di imbrogliare i Varosiani privandoli del loro giusto profitto sullo Zyton-7. Spetta al Dottore e Peri fermare i piani di Sil, e rompere il circolo vizioso nel quale i nativi di Varos sono precipitati guardando quotidianamente orrori in televisione.\nThe Mark of the Rani.\nTrama.\nIl TARDIS viene attratto sulla Terra durante le rivolte luddiste. L\u00ec, il Maestro sta ancora una volta cercando di alterare la storia del pianeta, mentre \u00e8 presente anche una malvagia Signora del Tempo chiamata Rani, che estrae sostanze chimiche dal cervello dei lavoratori locali per suo uso personale. Come risultato degli esperimenti di Rani, la rivolta tra i lavoratori si sta intensificando, minacciando il lavoro del famoso ingegnere George Stephenson. Spetta al Dottore e a Peri sventare la difficile collaborazione tra i due cattivi e ripristinare la storia della Terra al suo giusto corso.\nThe Two Doctors.\nTrama.\nI Signori del Tempo inviano il Secondo Dottore e Jamie alla stazione spaziale Camera, per mettere fine ai pericolosi esperimenti temporali l\u00ec condotti da Dastari, un vecchio amico del Dottore. Dastari ha potenziato geneticamente un selvaggio Androgum di nome Chessene, che ha stretto un'alleanza con i Sontaran. Loro rapiscono il Dottore e lo portano a Seville, dove pianificano di isolare l'imprimatur di Rassilon: il codice genetico che permette ai Signori del Tempo di viaggiare nello spazio-tempo. Il Sesto Dottore e Peri recuperano Jamie e seguono gli altri a Seville, in una corsa contro il tempo con in gioco il passato e il futuro del Dottore.\nTimelash.\nTrama.\nIl Dottore e Peri arrivano su Karfel, pianeta governato dall'enigmatico tiranno conosciuto come \"Il Borad\" che esercita il suo potere attraverso un tunnel spazio-temporale chiamato Timelash. Indagando, il Dottore scopre che il Timelash collega Karfel alla Scozia del diciannovesimo secolo, dove un giovane H. G. Wells viene coinvolto negli schemi di Borad. Nel frattempo, Borad alimenta i venti di guerra con i vicini di Karfel, i Bandrils. Prevede di usare il conflitto per ripopolare Karfel con esseri come lui: un incrocio orribilmente mutato tra un morlox umano e un rettile. E Peri sar\u00e0 la prima...\nRevelation of the Daleks.\nTrama.\nIl Dottore e Peri vanno su Necros per partecipare ai funerali di un vecchio amico del Dottore. L\u00ec scoprono che Davros si sta spacciando come curatore del \"Grande Guaritore del Tranquillo Riposo\", una famosa istituzione in cui i malati terminali possono essere collocati in animazione sospesa fino a quando non si trova una cura per il loro disturbo. Davros sta effettuando esperimenti sui corpi in coma per produrre una nuova razza di Dalek a lui fedeli. Per sconfiggere il suo vecchio nemico, il Dottore potrebbe non avere altra scelta che allearsi con gli originali Dalek provenienti dal pianeta Skaro."}
{"id": "1976803", "revid": "104035225", "url": "https://it.wikipedia.org/wiki?curid=1976803", "title": "Driope (Iliade)", "text": "Driope \u00e8 un personaggio della mitologia greca.\nIl mito.\nDriope era un guerriero troiano che combatt\u00e9 contro Achille quando questi ritorn\u00f2 al combattimento infuriato per la morte dell'amico Patroclo ucciso da Ettore sotto le mura di Troia. Fu il primo guerriero a essere assalito da Achille (dopo che questi non era riuscito a colpire Ettore), che lo fer\u00ec mortalmente al mento con la lancia, lasciandolo quindi disteso sul terreno cosparso di sangue."}
{"id": "1976807", "revid": "729019", "url": "https://it.wikipedia.org/wiki?curid=1976807", "title": "Norinco 1911 A1", "text": "La Norinco 1911 A1 \u00e8 una pistola semiautomatica di fabbricazione cinese, prodotta dalla Norinco copia della statunitense Colt Government 1911.\nCaratteristiche.\nL'arma ricalca fedelmente le linee del modello al quale si ispira e come nell'originale il calibro \u00e8 il .45 ACP\nEntrambe si dimostrano armi affidabili, costruite con buoni materiali, anche se i metodi di costruzione, di finitura delle parti e di assemblaggio appaiono un po' grossolani rispetto al modello della Colt. Tuttavia le caratteristiche e la precisione dell'arma nel tiro rappresentano un ottimo rapporto fra il prezzo di acquisto e la funzionalit\u00e0 offerta da questa pistola.\nI limiti dell'arma sono rappresentati dalla capacit\u00e0 del serbatoio (7 colpi nella versione comune e 8 in quella sportiva) e nel peso che supera il chilogrammo. Esiste tuttavia il modello \"P-15\" nel quale la capienza del caricatore \u00e8 stata aumentata a 15 colpi anche se ci\u00f2 ha comportato la riduzione del calibro al 9 mm Parabellum (calibro peraltro vietato ai civili in Italia nelle armi corte)."}
{"id": "1976809", "revid": "1573940", "url": "https://it.wikipedia.org/wiki?curid=1976809", "title": "Chiesa di Santa Margherita (Faenza, capoluogo)", "text": "La chiesa di Santa Margherita \u00e8 una piccola chiesa di Faenza di origine antica sul corso Matteotti, in gran parte rifatta nell'Ottocento, che conserva i resti del \"portico de' pellegrini\" tamponato nel 1752.\nLa chiesa fu oggetto di numerosi rifacimenti, il pi\u00f9 importante \u00e8 sicuramente quello avvenuto nella met\u00e0 Settecento, attribuito a Gianbattista Campidori o ai suoi collaboratori.\nDescrizione.\nOggi la chiesa presenta un gradevole apparato di opere d'arte minori, ma interessanti da un punto di vista storico e documentario. Oltre alle consuete statue in cartapesta e a vari quadretti molto importante \u00e8 anche la tela di \"Santa Margherita ed il drago\" di fine Seicento opera di Orsola Missiroli."}
{"id": "1976818", "revid": "1788047", "url": "https://it.wikipedia.org/wiki?curid=1976818", "title": "Callicebus barbarabrownae", "text": "Il callicebo di Barbara Brown o callicebo dorato (\"Callicebus barbarabrownae\" ) \u00e8 un primate platirrino della famiglia dei Pitecidi.\nVeniva in passato considerato una sottospecie di \"Callicebus personatus\" (\"Callicebus personatus barbarabrownae\"): attualmente, tuttavia, la maggior parte degli studiosi \u00e8 d'accordo nel classificare questi animali come specie a s\u00e9 stante, nell'ambito del concetto di \"specie eclogica\" piuttosto che \"biologica\" applicato al genere \"Callicebus\".\nLa specie \u00e8 endemica della parte settentrionale dello stato brasiliano di Bahia.\nSi tratta di animali diurni ed arboricoli, che vivono in gruppetti familiari formati da una coppia riproduttrice coi propri cuccioli di differenti parti. Sono animali territoriali, che difendono il proprio territorio da eventuali intrusi attraverso una serie articolata di vocalizzazioni, ma alla bisogna ingaggiano combattimenti rituali con gli invasori, raramente arrivando a zuffe vere e proprie con conseguenze serie.\nSi nutrono di frutta ed insetti, prediligendo i frutti piccoli e ben maturi e le cavallette.\nLa femmina partorisce una volta l'anno, dando alla luce un unico cucciolo che viene accudito principalmente dal padre e lasciato alla madre solo per la poppata: i cuccioli tendono a restare coi genitori anche dopo il raggiungimento dell'autosufficienza, essendo soliti lasciare il gruppo dopo aver raggiunto la maturit\u00e0 sessuale, attorno al terzo anno di vita."}
{"id": "1976821", "revid": "767487", "url": "https://it.wikipedia.org/wiki?curid=1976821", "title": "Tuning up", "text": "Tuning up \u00e8 una composizione musicale di Edgard Var\u00e8se per grande orchestra del 1946.\nOrigine.\nNel 1947 il film \"Carnegie Hall\", prodotto da Boris Morros, presentava molti musicisti, come Leopold Stokowsky, Bruno Walter e Fritz Reiner. Var\u00e8se conosceva gi\u00e0 da molto Morros tramite Walter Anderson, avvocato ed editore di The Commonweal, che aveva pubblicato l'importante saggio di Var\u00e8se \"Organized Sound for the Sound Film\", nel 1940. Morros fall\u00ec il tentativo nel 1930 di garantire l'uso, per i propri esperimenti acustici, dello studio di Hollywood a Var\u00e8se. \nMentre \"Carnegie Hall\" era in produzione, nel 1946, Morros persuase Var\u00e8se, attraverso Anderson, a comporre un paio di minuti di musica parodiando l'accordatura dell'orchestra prima del concerto. Sarebbe stata eseguita da Stokowsky con la New York Philharmonic Orchestra. Var\u00e8se prese la richiesta sul serio, mentre Morros in seguito abbandon\u00f2 l'idea del film.\nFino al 1998 l'opera rimase inedita. L'edizione fu commissionata a Chou Wen-chung dall'Orchestra reale del Concertgebouw di Amsterdam, Casa Ricordi e la Decca Records, Ltd.\nCaratteristiche.\nNell'edizione completa, a gruppi strumentali sono assegnati a passaggi di \"tuning\" (accordatura) per un totale di circa 50 misure, quasi met\u00e0 della partitura.\n\"Tuning up\" \u00e8 un'interrelazione di flash, di sonorit\u00e0 orchestrali, un arcobaleno timbrico di percussioni, traiettorie spaziali di sirene ed il suono ondulatorio del tuning (accordare). Var\u00e8se si divert\u00ec chiaramente con la nota La stuzzicandola e flirtandoci, giustapponendola o costruendoci sopra, e spesso tornando al suo schema preferito di intercettare un ciclo di intervalli, spesso la quinta. Tuning Up \u00e8 una perfetta ouverture alla musica di Var\u00e8se e allo stesso modo un'apertura affascinante per ogni concerto sinfonico.\nLa partitura contiene molte citazioni dello stesso Var\u00e8se (che spaziano da una singola figura percussiva fino a poche misure) prese da Am\u00e9riques, da \"Arcana\", Ionisation e Integrales. Spesso sono modificate o giustapposte con/a nuovo materiale."}
{"id": "1976828", "revid": "1702319", "url": "https://it.wikipedia.org/wiki?curid=1976828", "title": "Chiesa di San Bartolomeo (Faenza)", "text": "La chiesa di San Bartolomeo, edificio fra i pi\u00f9 antichi della citt\u00e0 di Faenza, \u00e8 situata in corso Matteotti. Fu costruita nei primi anni del XIII secolo, conserva parte della sua struttura originaria. Venne restaurato dopo la prima guerra mondiale e trasformato in Sacrario dei Caduti di tutte le guerre."}
{"id": "1976834", "revid": "1728", "url": "https://it.wikipedia.org/wiki?curid=1976834", "title": "Carlo Gallozzi", "text": "Fu senatore del Regno d'Italia nella XVII legislatura."}
{"id": "1976840", "revid": "287204", "url": "https://it.wikipedia.org/wiki?curid=1976840", "title": "Hulda-Hrokkinskinna", "text": "LHulda-Hrokkinskinna \u00e8 una saga dei re norrena scritta poco dopo il 1280 che narra la storia dei re di Norvegia da Magn\u00fas g\u00f3\u00f0i, che ascese al trono nel 1035, a Magn\u00fas Erlingsson, che mor\u00ec nel 1177.\nSaga.\nLa saga \u00e8 basata sull\"Heimskringla\" di Snorri Sturluson, ma integrata da prosa e poesia proveniente da una versione del \"Morkinskinna\" oggi perduta. L\"Hulda-Hrokkinskinna\" \u00e8 prezioso soprattutto laddove il manoscritto sopravvissuto del \"Morkinskinna\" \u00e8 lacunoso; esso conserva otto versi di poesia scaldica che si ritrovano solo qui, scritti dai poeti Arn\u00f3rr \u00de\u00f3r\u00f0arson, \u00dej\u00f3\u00f0\u00f3lfr Arn\u00f3rsson, B\u00f6lverkr Arn\u00f3rsson e \u00de\u00f3rarinn Stuttfeldr.\nAlcuni dei primi commentatori ritennero che l\"Heimskringla\" fosse basata sull\"Hulda-Hrokkinskinna\", piuttosto che il contrario; questa teoria \u00e8 stata recentemente difesa di nuovo con la motivazione che essa conduce ad un pi\u00f9 semplice albero genealogico dei manoscritti delle saghe.\nLa saga si \u00e8 conservata in due manoscritti. L\"Hulda\" (\"il manoscritto nascosto\"), o \"AM 66 fol.\", \u00e8 un manoscritto islandese dell'ultima parte del XIV secolo; consiste di 142 fogli, di cui i primi 6 sono oggi perduti. Lo \"Hrokkinskinna\" (\"pergamena raggrinzita\"), o \"GKS 1010 fol.\", \u00e8 un manoscritto islandese dell'inizio del XV secolo; i primi 91 fogli contengono il testo dell\"Hulda-Hrokkinskinna\", mentre gli ultimi 4 fogli, aggiunti nel XVI secolo, contengono una versione incompleta dell\"Hemings \u00fe\u00e1ttr \u00c1sl\u00e1kssonar\". Il testo dell\"Hulda\" \u00e8 migliore di quello dello \"Hrokkinskinna\".\nL\"Hulda-Hrokkinskinna\" contiene un certo numero di \u00fe\u00e6ttir:\nIl testo dell\"Hulda-Hrokkinskinna\" fu stampato nel 6\u00b0 e nel 7\u00b0 volume delle \"Fornmanna s\u00f6gur\" nel 1831-1832; fino al 2006 la saga non \u00e8 pi\u00f9 stata pubblicata. La studiosa danese Jonna Louis-Jensen ha lavorato estesamente sull\"Hulda-Hrokkinskinna\": nel 1968 pubblic\u00f2 un'edizione fac-simile dell\"Hulda\" e nel 1977 un'analisi critica della saga; ella ha anche quasi completato una nuova analisi critica della saga."}
{"id": "1976842", "revid": "767487", "url": "https://it.wikipedia.org/wiki?curid=1976842", "title": "Gin and Juice", "text": "Gin and Juice \u00e8 il secondo singolo del rapper Snoop Dogg, estratto dal suo album di debutto \"Doggystyle\". Negli Stati Uniti il brano ebbe un gran successo in patria, guadagnandosi l'ottava posizione nella \"Billboard Hot 100\" ed una nomination ai Grammy Award del 1995 come \"miglior performance rap di un cantante solista\".\nProdotta da Dr. Dre, \"Gin and Juice\" contiene campionamenti di \"Watching You\" degli Slave per il ritornello e di \"I Get Lifted\" di George McRae. Alla parte vocale collaborano anche Dat Nigga Daz, Jewell, Heney Loc, e Sean \"Barney\" Thomas.\nAbbastanza insolitamente per un brano hip hop, \"Gin and Juice\" \u00e8 stata oggetto di cover da parte di altri artisti, come il gruppo di musica country The Gourds nel 1996, il cantante Richard Cheese nel 2004, il comico Naked Trucker and T-Bones nel 2007 e Paul Simon nel 2010, in occasione del Night Of Too Many Stars.\nIl Video.\nIl video di \"Gin and Juice\" \u00e8 stato diretto da Dr. Dre, Calvin Caday e Surafel, gi\u00e0 produttori di alcuni lavori di Tupac Shakur, e ruota intorno ad una idea molto semplice: Snoop, da adolescente, organizza un party selvaggio nella propria casa, mentre i genitori sono assenti. Nel video compaiono Ricky Harris nel ruolo del padre di Snoop, Dr. Dre, Warren G, Nate Dogg e Daz Dillinger, oltre che Lil Bow Wow (che all'epoca aveva sei anni) nel ruolo del fratellino del protagonista.\nL'idea, presente in molte commedie adolescenziali americane, sar\u00e0 in seguito ripresa anche nel video di \"Tipsy\" di J-Kwon e nel video di \"Why Cry\" di Oowee, in cui compare anche Snoop Dogg. Nel video del brano \"DPK\" invece viene realizzata una parodia di \"Gin and Juice\", in cui Snoop alla guida di una bicicletta viene investito da un'automobile guidata da B.G. Knocc Out e Dresta, due \"protetti\" del produttore Eazy-E, con la quale all'epoca Snoop Dogg e Dr. Dre erano in aperto conflitto."}
{"id": "1976845", "revid": "37056", "url": "https://it.wikipedia.org/wiki?curid=1976845", "title": "Berhampur", "text": ""}
{"id": "1976846", "revid": "287204", "url": "https://it.wikipedia.org/wiki?curid=1976846", "title": "Brahmapur", "text": "Brahmapur (o Berhampur, in oriya: \u0b2c\u0b4d\u0b30\u0b39\u0b4d\u0b2e\u0b2a\u0b41\u0b30) \u00e8 una citt\u00e0 dell'India di 289.724 abitanti, situata nel distretto di Ganjam, nello stato federato dell'Orissa. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 19\u00b0 19' 0 N e 84\u00b0 46' 60 E e ha un'altitudine di 26 .\nSociet\u00e0.\nEvoluzione demografica.\nAl censimento del 2001 la popolazione di Brahmapur assommava a 289.724 persone, delle quali 150.089 maschi e 139.635 femmine. I bambini di et\u00e0 inferiore o uguale ai sei anni assommavano a 30.588, dei quali 17.309 maschi e 13.279 femmine. Infine, coloro che erano in grado di saper almeno leggere e scrivere erano 213.139, dei quali 124.280 maschi e 88.859 femmine.\nLuoghi di interesse.\nA 35\u00a0km a nord della citt\u00e0 si trova il forte di \"Jaugarh\"; su una roccia si trova un editto del III secolo d.C. dell'imperatore Ashoka. L'editto, redatto dopo la guerra di Kalinga, manifesta i mutati sentimenti dell'imperatore dopo aver visto le devastazioni e gli orrori della guerra ed \u00e8 molto simile all'analogo editto che si trova a Dhauli."}
{"id": "1976847", "revid": "287204", "url": "https://it.wikipedia.org/wiki?curid=1976847", "title": "Raurkela", "text": " \nRaurkela (o Rourkela) \u00e8 una suddivisione dell'India, classificata come \"municipality\", di 224.601 abitanti, situata nel distretto di Sundergarh, nello stato federato dell'Orissa. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 11' 60 N e 84\u00b0 52' 60 E e ha un'altitudine di 227 e si trova presso la confluenza dei fiumi , che proprio a partire da Raurkela danno vita al fiume Brahmani.\nSociet\u00e0.\nEvoluzione demografica.\nAl censimento del 2001 la popolazione di Raurkela assommava a 224.601 persone, delle quali 121.028 maschi e 103.573 femmine. I bambini di et\u00e0 inferiore o uguale ai sei anni assommavano a 26.603, dei quali 13.641 maschi e 12.962 femmine. Infine, coloro che erano in grado di saper almeno leggere e scrivere erano 168.997, dei quali 97.849 maschi e 71.148 femmine."}
{"id": "1976848", "revid": "547034", "url": "https://it.wikipedia.org/wiki?curid=1976848", "title": "Corrado Lancia di Brolo", "text": "Biografia.\nNacque a Palermo l'8 dicembre 1826 da Emanuele, V duca di Brolo (1771-1852), e dalla di lui consorte la nobildonna Vincenza Grassellini Compagnone dei Marchesi Grassellini, di cui era il terzo di quattro figli.\nNel 1837, entr\u00f2 alla Scuola Militare Nunziatella di Napoli, da dove usc\u00ec nel 1846 con il grado di alfiere del 1\u00b0 Reggimento d'artiglieria \"Re\" dell'Esercito delle Due Sicilie. Due anni pi\u00f9 tardi, nel 1848, non avendo voluto giurare sulla costituzione concessa dal re Ferdinando II delle Due Sicilie, si dimise dall'esercito borbonico per sostenere l'insurrezione della Sicilia scoppiata in quell'anno, che port\u00f2 alla nascita del Governo provvisorio del cui esercito fu nominato dapprima capitano, poi maggiore ed infine direttore del materiale di artiglieria. Gli fu affidato il comando di Torre Faro a Messina, che venne espugnato dall'esercito borbonico. Durante il lungo armistizio gli venne affidato il comando a Trapani. Alla ripresa delle ostilit\u00e0, nel 1849, il Lancia comand\u00f2 le artiglierie di campagna.\nDopo la restaurazione borbonica nell'isola, usufru\u00ec dell'amnistia che ottenne grazie alla sua personale amicizia con il generale Carlo Filangieri, principe di Satriano, comandante del corpo di spedizione inviato per riconquistare la Sicilia. In seguito studi\u00f2 giurisprudenza all'Universit\u00e0 di Palermo, dove consegu\u00ec la laurea. Ricopr\u00ec alcuni incarichi politici e amministrativi, come quelli di senatore aggiunto di Palermo e di impiegato aggiunto della sezione di Santa Ninfa. Nel 1859, il Lancia ottenne elezione a Senatore di Palermo. Nel frattempo si specializz\u00f2 nelle discipline matematiche ed economiche, e soprattutto in quest'ultimo campo scrisse numerosi opuscoli. \nDopo l'Unit\u00e0 d'Italia, il Lancia fu tra coloro che sostennero l'autonomia della Sicilia all'interno del neocostituito Stato unitario della penisola. Liberale, nel 1870 si candid\u00f2 al collegio Palermo III per le elezioni politiche tenutesi in quell'anno nelle file della Destra storica, ed ottenne un seggio alla Camera dei Deputati per la X legislatura. Fu successivamente rieletto anche nella XI legislatura, e svolse l'incarico di direttore generale del Demanio e delle Tasse sugli Affari del Ministero delle Finanze nel 1874-76. Nel 1878, fu nominato direttore della succursale del Banco di Sicilia a Roma.\nNel 1891, fu nominato senatore del Regno d'Italia nella XVII legislatura. Nel 1898, ebbe riconosciuto il titolo di marchese. Nel 1902-06, fu membro della Commissione per la verifica dei titoli dei nuovi senatori.\nMor\u00ec celibe a Roma il 27 febbraio 1906 all'et\u00e0 di 79 anni, dopo una lunga malattia."}
{"id": "1976849", "revid": "287204", "url": "https://it.wikipedia.org/wiki?curid=1976849", "title": "Raurkela Industrial Township", "text": " \nRaurkela Industrial Township (\"Sobborgo Industriale di Raurkela\") \u00e8 una citt\u00e0 dell'India di 206.566 abitanti, situata nel distretto di Sundergarh, nello stato federato dell'Orissa. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 11' 14 N e 84\u00b0 53' 57 E.\nSociet\u00e0.\nEvoluzione demografica.\nAl censimento del 2001 la popolazione di Raurkela Industrial Township assommava a 206.566 persone, delle quali 109.388 maschi e 97.178 femmine. I bambini di et\u00e0 inferiore o uguale ai sei anni assommavano a 23.768, dei quali 12.246 maschi e 11.522 femmine. Infine, coloro che erano in grado di saper almeno leggere e scrivere erano 153.552, dei quali 87.548 maschi e 66.004 femmine."}
{"id": "1976850", "revid": "158913", "url": "https://it.wikipedia.org/wiki?curid=1976850", "title": "Hulda", "text": ""}
{"id": "1976851", "revid": "36426", "url": "https://it.wikipedia.org/wiki?curid=1976851", "title": "Arte augustea", "text": ""}
{"id": "1976852", "revid": "767487", "url": "https://it.wikipedia.org/wiki?curid=1976852", "title": "Chi \u00e8 Harry Kellerman e perch\u00e9 parla male di me?", "text": "Chi \u00e8 Harry Kellerman e perch\u00e9 parla male di me? \u00e8 un film del 1971 diretto da Ulu Grosbard.\nTrama.\nUna rockstar, Georgie Soloway, \u00e8 preoccupato per la molesta attenzione di un misterioso personaggio, Harry Kellerman."}
{"id": "1976853", "revid": "114325", "url": "https://it.wikipedia.org/wiki?curid=1976853", "title": "Hrokkinskinna", "text": ""}
{"id": "1976854", "revid": "8596", "url": "https://it.wikipedia.org/wiki?curid=1976854", "title": "Chi \u00e8 Harry Kellerman e perch\u00e9 parla male di me", "text": ""}
{"id": "1976855", "revid": "36426", "url": "https://it.wikipedia.org/wiki?curid=1976855", "title": "Arte dioclezianea", "text": ""}
{"id": "1976857", "revid": "1776051", "url": "https://it.wikipedia.org/wiki?curid=1976857", "title": "Galeazzo Massari", "text": "Fu senatore del Regno d'Italia nella XVII legislatura. Ebbe la propria residenza a Palazzo Massari, in corso Porta a Mare a Ferrara. Spos\u00f2 il celebre mezzosoprano Maria Waldmann, cantante ammiratissima da Giuseppe Verdi, delle cui opere fu spesso interprete."}
{"id": "1976859", "revid": "228587", "url": "https://it.wikipedia.org/wiki?curid=1976859", "title": "Luca Cereda", "text": "Carriera.\nFu selezionato come ventiquattresima scelta assoluta dai Toronto Maple Leafs nel NHL Entry Draft 1999. Luca Cereda ha giocato la sua ultima stagione con la maglia del HCAP nel 2007, ritirandosi poi per motivi di salute. Non ha abbandonato l'hockey ma \u00e8 rimasto nel Club HCAP diventando assistente allenatore nella stagione 2008-09.\nDal 2017 \u00e8 l'allenatore ufficiale dell' HCAP\nStatistiche.\n\"Statistiche aggiornate ad agosto 2011.\""}
{"id": "1976860", "revid": "726373", "url": "https://it.wikipedia.org/wiki?curid=1976860", "title": "Episodi di Doctor Who (ventitreesima stagione)", "text": "I 14 episodi della ventitreesima stagione della serie TV Doctor Who, con protagonista Colin Baker nel ruolo del Sesto Dottore, costituiscono un'unica vicenda intitolata \"The Trial of a Time Lord\", suddivisa inoltre, come per tutte le stagioni della serie classica, in \"macrostorie\" (in inglese, \"serial\") con una propria continuit\u00e0 narrativa e un proprio titolo, qui indicato nella colonna \"Titolo serial\" della tabella. La durata degli episodi fu riportata a 25 minuti, ma senza incrementarne il numero.\nGli episodi sono andati in onda nel Regno Unito dal 6 settembre al 6 dicembre 1986 e sono del tutto inediti in Italia.\nThe Mysterious Planet.\nTrama.\nIl TARDIS viene strappato dal tempo e dallo spazio. Il Sesto Dottore viene accusato di aver infranto la Prima Legge del Tempo dall'Alto Consiglio di Gallifrey, una legge che vieta l'interferenza nei mondi alieni e negli affari galattici. Il Valeyard illustra le trasgressioni su uno schermo video, raffigurante le passate avventure del Dottore con Peri Brown. Il Dottore diventa sospettoso in quanto nota che molti fatti vengono stravolti e le prove a suo favore censurate. Nel primo flashback, il Dottore e Peri arrivano sul pianeta tribale Ravalox, situato a due anni luce dalla posizione nota della Terra. Il Dottore nota una somiglianza tra Ravalox e la Terra, con oggetti provenienti dalla Terra - in particolare la stazione della metropolitana di Marble Arch e il romanzo \"Moby Dick\" - presente anche su Ravalox. L'unica differenza apparente tra i due pianeti \u00e8 la posizione di Ravalox nella galassia. Rogue Sabalom Glitz tenta di ottenere segreti e tecnologia protetti da un robot. Il Dottore \u00e8 costretto a disattivare l'alimentazione instabile del robot per evitare una reazione a catena, ma nel processo i segreti vengono distrutti. Mentre lascia Ravalox, il Dottore si chiede perch\u00e9 la Terra sembra essere stata spostata a diversi milioni di anni luce dalla sua posizione originale.\nMindwarp.\nTrama.\nIl Valeyard presenta la seconda tornata di prove contro il Dottore, le sue attivit\u00e0 insieme a Peri su Thoros Beta, immediatamente prima del processo. Il flashback mostra il Dottore mentre investiga sulla vendita di armi, e scopre il suo vecchio avversario Sil. Viene rivelato che la razza di Sil, i Mentori, stava rifornendo Yrcanos, il re locale di una cultura primitiva simile a quella vichinga, con armi avanzate. Nel frattempo, uno scienziato, Crozier, si sta preparando per un intervento chirurgico su Kiv, un influente mentore il cui cervello si sta espandendo. Il Dottore \u00e8 ritratto come egoista e indifferente al benessere di Peri durante il flashback, poich\u00e9 sembra aiutare Crozier e i Mentori abbandonando e tradendo Peri e Yrcanos. Questo comportamento insolito convince il Dottore che le prove sono state alterate. Quando il Dottore apprende che Peri \u00e8 stata scelta come nuova ospite per il cervello di Kiv, si allea con Yrcanos per uccidere i Mentori. Tuttavia, prima che possa attaccare viene catturato dall'Alto Consiglio, causando la \"morte\" di Peri.\nTerror of the Vervoids.\nTrama.\nAl Dottore viene ora chiesto di esprimersi in sua difesa. Egli sceglie eventi del futuro, nella speranza che essi potranno provare la sua innocenza. Durante la presentazione delle prove, alcuni dettagli appaiono alterati rispetto a quanto preparato dal Dottore per la sua difesa, rinforzando in lui il sospetto che il processo sia falsato. Nell'anno 2986, il Dottore e la sua nuova compagna di viaggio Mel rispondono ad una chiamata proveniente dall'astronave Hyperion III. La nave stellare \u00e8 stata sabotata e l'equipaggio sta morendo per mano dei Vervoid, umanoidi simili a piante che il Dottore apprende sono stati geneticamente concepiti per essere schiavi. Anche se il Dottore e Mel sono in grado di fermare i Vervoid, egli ammette che nessuno di essi \u00e8 sopravvissuto al viaggio. Il Valeyard, in base all'articolo numero 7 della Legge di Gallifrey, accusa quindi il Dottore di genocidio.\nThe Ultimate Foe.\nTrama.\nIl Dottore dichiara che il Matrix \u00e8 stato deliberatamente alterato, e quindi il custode del Matrix viene convocato. Pochi secondi dopo, il Maestro appare sullo schermo del Matrix. Sabalom Glitz e Mel vengono chiamati come testimoni della difesa per il Dottore. I segreti cercati da Glitz erano stati rubati ai Signori del Tempo, e la Terra era stata devastata e spostata per preservarli. Il Dottore era stato usato come capro espiatorio, e al Valeyard, un amalgama delle personalit\u00e0 malvagie del Dottore tra la dodicesima e l'ultima rigenerazione - erano state offerte le rimanenti rigenerazioni del Dottore. Per garantire un verdetto di colpevolezza, il Valeyard ha distorto le prove. I tentativi del Dottore di impedire al Valeyard di uccidere l'Alto Consiglio sono fermati dal Maestro, che vuole disporre del Dottore. Il Dottore sconfigge il Valeyard distruggendo l'archivio Matrix. L'Inquisitore cancella il Dottore da tutte le accuse e gli offre la presidenza, che egli rifiuta. L'Inquisitore informa il Dottore che Peri non \u00e8 morta, ma bens\u00ec viva e vegeta ed \u00e8 diventata la Regina guerriera consorte del Re Yrcanos. Dopo che il Dottore e Mel se ne sono andati, l'Inquisitore chiede al custode del Matrix di farlo riparare, ma egli rivela che il suo vero volto \u00e8 quello del Valeyard..."}
{"id": "1976863", "revid": "438678", "url": "https://it.wikipedia.org/wiki?curid=1976863", "title": "I brevi giorni selvaggi", "text": "I brevi giorni selvaggi (\"Last Summer\") \u00e8 un film del 1969 diretto da Frank Perry."}
{"id": "1976864", "revid": "287204", "url": "https://it.wikipedia.org/wiki?curid=1976864", "title": "Titi", "text": ""}
{"id": "1976866", "revid": "253269", "url": "https://it.wikipedia.org/wiki?curid=1976866", "title": "Michael Landon", "text": "Biografia.\nNato a Forest Hills, nella zona del Queens, a Long Island, era il secondogenito di Eli Maurice Orowitz, attore ebreo-americano di teatro e di cinema, e di Kathleen Peggy Ignatius O'Neill, attrice e ballerina di teatro. Aveva una sorella maggiore, Evelyn, nata tre anni prima. La famiglia si trasfer\u00ec nel New Jersey, a Collingswood, cinque anni dopo la nascita di Eugene. Negli anni successivi, la madre si ammal\u00f2 di depressione, tentando pi\u00f9 volte il suicidio, fatto che sconvolse Eugene per tutta l'infanzia e adolescenza. Mamma Peggy morir\u00e0 per cause naturali nel 1982.\nAlle scuole superiori il giovane Eugene si distinse in varie discipline atletiche. Ottenne vari primati sportivi, soprattutto nel lancio del giavellotto, vincendo il campionato 1953-1954 all'Universit\u00e0 della California del Sud. Ma l'intensa attivit\u00e0 atletica gli caus\u00f2 una degenerazione ai legamenti delle spalle, che gradualmente lo costrinse ad abbandonare lo sport. Decise quindi di seguire le orme dei genitori, comparendo nelle primissime trasmissioni televisive. Per dare una svolta decisiva cambi\u00f2 anche il proprio nome, aprendo a caso l'elenco telefonico: il nome \"Michael Landon\" gli suon\u00f2 bene. \nIntorno alla fine degli anni cinquanta, fece le sue prime apparizioni nelle pellicole \"Telephone Time\" e \"The Mystery of Casper Hauser\", poi nei film \"I Was a Teenage Werewolf\" (1957), \"Operazione segreta\" (1958) e \"Il piccolo campo\" (1958). Partecip\u00f2 alla serie antologica \"Crossroads\", e quindi fece altre apparizioni in \"The Sheriff of Cochise\", \"Crusader\", \"The Rifleman\", \"Fight For The Title\", \"The Adventures of Jim Bowie\", \"Johnny Staccato\", \"Wire Service\", \"General Electric Theater\", \"The Court of Last Resort\", \"State Trooper\", \"Tales of Wells Fargo\", \"Tombstone Territory\". Alla fine degli anni cinquanta, il giovane Landon era un attore gi\u00e0 noto, almeno negli Stati Uniti.\nBonanza.\nIl 1959 fu un anno di grandi cambiamenti: suo padre Eli mor\u00ec per un infarto, e il ventiduenne Landon fu chiamato dalla NBC nel cast di una nuova serie western, la prima a colori negli USA, dal titolo \"Bonanza\", esportata poi in Europa nel 1964. Gli fu affidato il ruolo di Little Joe, figlio minore del clan dei Cartwright. Attore di grande professionalit\u00e0, il suo talento gli fece acquistare sempre pi\u00f9 stima in tutto l'ambiente dello spettacolo, tanto che gli venne successivamente affidata anche la scrittura degli episodi della serie, e a volte anche l'affiancamento alla regia. Dalla conclusione di \"Bonanza\", che avvenne il 16 gennaio 1973, Landon mantenne una stretta amicizia professionale col produttore Kent McCray e col regista William F. Claxton.\nLa casa nella prateria.\nNel 1974, Landon e i suoi collaboratori decisero di produrre alcune puntate pilota per la NBC, da un'idea del produttore Ed Friendly, basata sui racconti pionieristici di \"Little House\", un'opera autobiografica della scrittrice Laura Ingalls Wilder. La puntata pilota narrava le vicende della famiglia Ingalls che, nel tentativo di emigrare in Kansas, fu costretta a fermarsi nel Minnesota. Landon appose poche modifiche alla traccia originale; la scrittrice Ingalls, nei suoi romanzi (scritti tra il 1931 e il 1943) volle soprattutto raccontare le difficolt\u00e0 dei primi statunitensi del XIX secolo, situati nelle varie aree del Wisconsin, Kansas, Dakota del Sud, ma soprattutto in un paesino del Minnesota chiamato Walnut Grove: il paese esiste veramente, si trova nella Contea di Redwood, sebbene alcune puntate, nella finzione, furono ambientate anche nelle vicine cittadine di Sleepy Eye, Mankato, Springfield, Tipton, Vinton e Burr Oak (nel vicino Iowa), quindi nella capitale Minneapolis. Tuttavia, le vere riprese avvennero soprattutto presso gli Old Tucson Studios in Arizona, e in altri studios e ranch della California.\nPer scelta contrattuale, Landon interpret\u00f2 egli stesso il ruolo del padre di Laura, Charles Ingalls, mentre il ruolo di Laura fu affidato a Melissa Gilbert, bambina scelta fra pi\u00f9 di cinquecento provini. Sempre per contratto, Landon volle anche la produzione esecutiva della serie, pi\u00f9 alcune regie al fianco di Claxton. \"Quella casa nella prateria\" spopol\u00f2 sia negli Stati Uniti che in Europa, dove in Italia cambi\u00f2 presto il titolo nel semplice \"La casa nella prateria\".\nNegli anni successivi, dal 1983 al 1985, Landon cominci\u00f2 a dedicarsi alla co-produzione di film TV meno conosciuti, quali \"Padre Murphy\" e \"Sam's Son\".\nAutostop per il cielo.\nNel 1985 Landon produsse e interpret\u00f2 la serie \"Autostop per il cielo\", in cui recit\u00f2 nel ruolo di Jonathan Smith, un angelo che aiuta la gente. Suo compagno e amico nella storia fu l'attore Victor French, gi\u00e0 interprete dell'amico barbuto Isaiah Edwards in \"Quella casa nella prateria\".\nNegli ultimi anni, Landon scrisse e diresse anche la serie \"Where Pigeons Go to Die\", che fu candidata all'Emmy Awards. Gir\u00f2 quindi ancora due puntate di un pilota, proprio nell'anno della sua morte.\nMorte.\nNella puntata del 9 maggio 1991, Landon apparve in TV al \"Johnny Carson Show\", dove dichiar\u00f2 di essere malato di cancro al pancreas, per poi riconfermarlo all'intervista della E.T. TV. Sorridente e apparentemente sereno, apparve ancora sulla copertina di \"Life\" del giugno 1991, dove rilasci\u00f2 l'ultima intervista. Mor\u00ec il 1\u00ba luglio 1991 presso la sua villa a Malib\u00f9 (California) a 54 anni.\nMatrimoni e figli.\nNel 1956 spos\u00f2 Dodie Levy-Fraser, dalla quale divorzi\u00f2 nel 1962. Landon fece da patrigno al figlio di Dodie, Mark. La coppia adott\u00f2 un bambino, Josh, nato nel 1960.\nDopo il divorzio, si rispos\u00f2 nel 1963 con Marjorie Lynn Noe. La donna aveva gi\u00e0 una figlia, Cheryl Lynn (nata nel 1953). Nonostante non potesse adottarla legalmente, Cheryl si rifer\u00ec sempre a Landon come suo padre. Dall'unione con Marjorie nasceranno quattro figli: Leslie (1962), Michael Landon Jr. (1964), Shawna Leigh (1971) e Christopher (1975). Il matrimonio fin\u00ec nel 1982.\nLa terza e ultima moglie fu la giovane truccatrice italoamericana Cindy Clerico, che gli rest\u00f2 vicino fino alla morte. Conosciuta nel 1977 sul set della serie \"La casa nella prateria\", Landon la spos\u00f2 il giorno di San Valentino del 1983. Ebbero due figli, Jennifer (nata nel 1983) e Sean Matthew (nato nel 1986)."}
{"id": "1976869", "revid": "438678", "url": "https://it.wikipedia.org/wiki?curid=1976869", "title": "Hawaii (film 1966)", "text": "Hawaii \u00e8 un film del 1966 diretto da George Roy Hill.\nTrama.\nKeoki, giovane principe hawaiano, dopo aver compiuto studi teologici presso una scuola del Massachusetts, nel 1820 domanda ed ottiene dalla Comunit\u00e0 l'invio di missionari nelle sue isole. Alla spedizione, dopo aver sposato Jerusha, prende parte il reverendo Abner Hale che si ferma presso la trib\u00f9 di Keoki, dove viene accolto con entusiasmo dalla regina Malama. Ma il suo zelo e l'austero tipo di religione che propone gli fanno incontrare notevoli difficolt\u00e0. Ciononostante, Abner ottiene una legge in favore dell'infanzia disgraziata e riesce lentamente a far breccia. Anche per le giovani ottiene leggi che le proteggano dai marinai stranieri che fanno sosta al porto. Deve per\u00f2 sostenere diverse battaglie, come quando i marinai inferociti gli bruciano la chiesa, e trova il suo maggiore ostacolo nelle pagane usanze del luogo. Quando finalmente sembra che anche la morente Malama accetti la morale cristiana e che l'intera trib\u00f9 sia incamminata verso la luce di Cristo, Abner viene rimosso. Ormai solo ed anche fisicamente abbattuto, siede sconsolato accanto alla tomba della moglie, quando un giovane hawaiano, da lui salvato tanti anni prima da sicura morte, compare accanto a lui e chiede di aiutarlo nell'evangelizzare i suoi compatrioti.\nVersione italiana.\nLa versione italiana del film \u00e8 ridotta a 161 minuti, rispetto ai 189 dell'originale. Nel doppiaggio alcuni nomi sono italianizzati per lasciar comprendere la loro derivazione religiosa: cos\u00ec la protagonista diventa Ierusa (traduzione classica del nome biblico Jerusha) ed anche le sue sorelle (Charity e Mercy) vedono i loro nomi adattati nella nostra lingua (la prima viene quindi a chiamarsi Carit\u00e0). Il primogenito della coppia protagonista, al contrario, si chiama Micah, nome che sulla nostra Bibbia viene tradotto con Michea, ma nell'edizione italiana del film si opta per un pi\u00f9 familiare (ma altrettanto banale e poco opportuno) Michael. Sempre sul piano del doppiaggio, si segnala la peculiarit\u00e0 -riportata anche nel box sulla destra- del doppio ruolo affidato a Serena Verdirosi, un dettaglio piuttosto interessante che ritroviamo anche ne \"L'erba del vicino \u00e8 sempre pi\u00f9 verde\" (tre ruoli) e \"Il laureato\" (due ruoli). In \"Hawaii\" la Verdirosi doppia Carit\u00e0 Bromley nella parte ambientata nel New England, mentre sulle Hawaii diventa la giovane indigena Iliki. Alle due ragazzine sono affidate pochissime frasi e intercorrono molti minuti tra l'ultima battuta di Carit\u00e0 e la prima di Iliki: per questo la presenza della medesima doppiatrice su due personaggi differenti passa del tutto inosservata e non compromette l'ottima qualit\u00e0 del doppiaggio. L'unica pecca della versione italiana \u00e8 l'inevitabile alternanza tra il parlato italiano e il parlato hawaiano lasciato con la voce degli attori originali."}
{"id": "1976874", "revid": "122315", "url": "https://it.wikipedia.org/wiki?curid=1976874", "title": "Scimmia ragno", "text": ""}
{"id": "1976875", "revid": "57342", "url": "https://it.wikipedia.org/wiki?curid=1976875", "title": "Eugene Maurice Orowitz", "text": ""}
{"id": "1976878", "revid": "767487", "url": "https://it.wikipedia.org/wiki?curid=1976878", "title": "Lo strano mondo di Daisy Clover", "text": "Lo strano mondo di Daisy Clover (\"Inside Daisy Clover\") \u00e8 un film del 1965 diretto da Robert Mulligan tratto dal romanzo di Gavin Lambert (1963).\nTrama.\nNella Hollywood degli anni 30 l'attrice Daisy Clover lascia la madre svanita che viene ricoverata in un manicomio e impara a vivere in un mondo ambiguo e spietato."}
{"id": "1976879", "revid": "2146488", "url": "https://it.wikipedia.org/wiki?curid=1976879", "title": "Fiat Qubo", "text": "Il Fiat Qubo \u00e8 un multispazio compatto prodotto dalla casa automobilistica italiana Fiat a partire dall'estate 2008 e commercializzato in Europa dall'autunno dello stesso anno. Da gennaio 2020 il Qubo esce dal listino, mentre resta in produzione il veicolo dal quale \u00e8 derivato, il Fiat Fiorino.\nIl contesto.\nPresentato al Salone dell'auto di Parigi del 2008, come Fiorino Qubo, la Fiat lo ha messo in vendita in Italia con il pi\u00f9 semplice nome \"Qubo\" per non sottolineare troppo le origini commerciali della vettura. Il Qubo \u00e8 infatti una diretta derivazione del Fiat Fiorino, veicolo commerciale leggero la cui terza serie \u00e8 basata sul nuovo pianale modulare Small di Fiat Group Automobiles.\nQuesto veicolo, seppur di stretta parentela con il Fiorino, viene proposto come veicolo a s\u00e9 stante, non facente parte della famiglia Fiorino di Fiat Professional, per questo \u00e8 commercializzato come veicolo della Fiat Automobiles.\nDotazioni e dati tecnici.\nIl veicolo utilizza la piattaforma del Fiorino (e quindi quella della Fiat Grande Punto: la Small), le differenze riguardano i paraurti anteriori specifici (complessivamente il veicolo misura 10\u00a0cm in pi\u00f9 del Fiorino) e il portellone posteriore non sdoppiato e incernierato in alto, con una vetratura molto pi\u00f9 estesa (anche se \u00e8 disponibile a richiesta il portellone sdoppiato del Fiorino).\nIl bagagliaio misura un volume minimo di 330 litri (250 in versione Natural Power), massimo (con i sedili ribaltati) di 2500 litri. Tra i principali optional figurano il sistema Windows Blue&amp;Me e Blue&amp;Me TomTom e il cambio robotizzato \"Dualogic\", entrambi abbinabili al motore 1.3 Multijet (non pi\u00f9 disponibile dal 2015).\nCon il Model Year 2011 la gamma \u00e8 arricchita da nuovi colori, nuovi tessuti e finiture nero lucido per l'interno; il motore diesel \u00e8 il nuovo M-Jet II da 95 cavalli e filtro antiparticolato di serie.\nLa gamma \u00e8 ora tutta Euro 5. Nel 2015 la gamma \u00e8 stata ulteriormente aggiornata con la conversione ad euro 6 delle versioni benzina e metano (il 1.4L FIRE).\nProfilo estetico.\nLa vettura ha una ricerca estetica molto distintiva che con piccoli particolari \u00e8 molto differenziata dal veicolo da cui deriva. Il paraurti anteriore \u00e8 pi\u00f9 prominente, ha un disegno diverso ed \u00e8 in tinta carrozzeria: questa modifica crea due evidenti livelli di diversa altezza nel corpo vettura divisi in modo netto. Questa soluzione non \u00e8 nuova in casa Fiat, era gi\u00e0 stata adottata sulla Multipla (prima del restyling).\nIl profilo risulta immutato, caratterizzato da passaruota molto marcati uniti lungo tutta la fiancata, creando una fascia bombata che d\u00e0 un senso di coerenza con il paraurti anteriore.\nI finestrini posteriori hanno un profilo che va ad assottigliarsi verso la coda, alleggerendo la fiancata, il sistema di apertura \u00e8 a compasso, mentre i finestrini anteriori sono discendenti con comandi elettrici.\nI montanti posteriori sono nascosti, le porte posteriori sono entrambe scorrevoli, quelle anteriori invece sono incernierate anteriormente.\nIl posteriore \u00e8 fortemente caratterizzato dal logo della casa automobilistica, inglobato in un elemento circolare color nero lucido al centro di una fascia orizzontale in tinta carrozzeria che attraversa il portellone.\nRestyling ed evoluzione.\nDopo un primo aggiornamento, risalente al 2014, che includeva un nuovo frontale con un baffo cromato simile a quello adottato da 500 e Punto Evo, nuovi cerchi e nuovi colori e rivestimenti interni, aggiornamento riservato per\u00f2 alla sola Turchia, nel 2016 viene presentato un secondo aggiornamento, pi\u00f9 marcato e visibile, stavolta destinato a tutti i mercati ove il veicolo \u00e8 commercializzato.\nAnteriormente cambiano la forma della calandra e del paraurti, che ricordano ora i nuovi Ducato e Dobl\u00f2. La calandra ora \u00e8 pi\u00f9 sviluppata in larghezza e meno in altezza, adottando una forma vagamente esagonale e, a differenza del Fiorino, \u00e8 disponibile solo nera opaca. Nuovi sono anche i paraurti, di forma pi\u00f9 moderna e dotati di una nuova presa d'aria, sui modelli Trekking dotata di skid bar protettive, e gli alloggiamenti dei fendinebbia di forma inedita. Lateralmente cambiano i cerchi (in acciaio con copricerchi o in lega leggera, con diametro di 15 pollici o 16 pollici, questi ultimi disponibili solo ed esclusivamente per il Qubo) mentre \u00e8 nuovo, oltre al paraurti posteriore, anche il portellone, che adesso adotta una nuova forma nella versione divisibile in un solo pezzo: il portellone a doppia apertura rimane invece esteticamente invariato. Invariate rimangono le dimensioni esterne. Debuttano anche due nuovi colori, l'Azzurro Libert\u00e0 e il Bronzo Magnetico.\nAll'interno, invece, oltre a dei nuovi rivestimenti, a delle nuove colorazioni per le plastiche (che assumono un colore pi\u00f9 scuro) e a un nuovo quadro strumenti, debuttano un nuovo volante, ispirato nella forma a quello del nuovo Dobl\u00f2, e un nuovo sistema multimediale con schermo da 5\" che sostituisce l'obsoleto\" Blue&amp;me\".\nBisogna ricordare che il sistema multimediale da 5 pollici introdotto con l'aggiornamento del Qubo (e utilizzato anche dalla Punto) non fa parte della famiglia Uconnect gi\u00e0 utilizzata da altri modelli della FCA, ma \u00e8 in realt\u00e0 prodotto da un'azienda esterna.\nIl restyling porta al debutto anche dei nuovi motori: oltre al 1.4 FIRE da 77 CV a benzina e al 1.4 da 70 CV a metano, vengono confermati i motori 1.3 Multijet 80 e 95 CV Euro 6 introdotti nel 2015. Tutta la gamma di motori \u00e8, gi\u00e0 dal 2015, conforme alle normative Euro 6.\nIl facelift \u00e8 disponibile in Italia dalla met\u00e0 dell'anno 2016 in tre allestimenti: Easy, Lounge e Trekking, quest'ultimo con estetica dedicata (skid plate anteriori e posteriori metallici, paracolpi e cerchi dedicati) e trazione anteriore intelligente Traction+. L'allestimento Easy \u00e8 pi\u00f9 povero dell'allestimento Lounge.\nAllestimenti.\nGli allestimenti disponibili per il piccolo multispazio italiano dal debutto al 2016 sono:\nTutti questi allestimenti vengono sostituiti, con il restyling del 2016, dai livelli di allestimento Easy, Lounge e Trekking, nomi in linea con quelli della recente nomenclatura di allestimenti FIAT. Dal 2016, in Italia, tutti gli allestimenti integrano la radio e il clima manuale di serie.\nMotorizzazioni.\nI motori disponibili sono il 1.4 8V a benzina del gruppo PSA da 73 cavalli e il 1.3 \"Multijet\" diesel Fiat nelle versioni da 75 e 95 cavalli, a cui si aggiunge la versione \"Natural Power\" alimentata a benzina e a metano.Dal mese di dicembre 2010, il motore a benzina PSA non \u00e8 pi\u00f9 disponibile non essendo in conformit\u00e0 con le Norme Europee \"Euro\". Rimangono solo i motori Fiat benzina e diesel su tutti i modelli dei tre marchi. Al posto del 1.4 PSA viene introdotto il 1.4 FIRE da 77 CV. Ad oggi anche i motori Multijet sono stati cambiati e sono ora i 1.3 da 80 e 95 CV, che hanno sostituito, nel 2015, data l'entrata in vigore delle normative europee Euro 6, i precedenti 1.3 Multijet 75 e 95 CV. Invariato il 1.4 Fire Natural Power a metano."}
{"id": "1976881", "revid": "122315", "url": "https://it.wikipedia.org/wiki?curid=1976881", "title": "Scimmia lanosa", "text": ""}
{"id": "1976889", "revid": "767487", "url": "https://it.wikipedia.org/wiki?curid=1976889", "title": "International Hotel", "text": "International Hotel (\"The V.I.P.s\") \u00e8 un film del 1963 diretto da Anthony Asquith.\nTrama.\nIl film \u00e8 ambientato nel Terminal 2 dell'Aeroporto di Londra-Heathrow mentre i voli sono in ritardo a causa della nebbia. Tali ritardi causano gravi difficolt\u00e0 alla maggior parte dei personaggi (i VIP) gettando alcuni di loro in una profonda crisi personale o finanziaria, in una serie di storie interconnesse tra di loro. La storia centrale riguarda la famosa attrice Frances Andros, che cerca di lasciare il marito, il miliardario Paul Andros, per il suo amante Marc Champselle. A causa della nebbia, Andros ha la possibilit\u00e0 di venire all'aeroporto e di convincere la moglie a non lasciarlo. Il produttore Max Buda deve lasciare Londra con la sua nuova allieva Gloria Gritti entro la mezzanotte, se vuole evitare di pagare una pesante tassa. La duchessa di Brighton deve andare in Florida per un lavoro che salver\u00e0 le sue finanze. Les Mangrum, un uomo d'affari australiano, deve andare a New York per evitare che la sua attivit\u00e0 venga venduta, mentre la sua segretaria, Miss Mead, segretamente innamorata di lui, decide di chiedere ad Andros di anticipare il denaro che salver\u00e0 la societ\u00e0 di Mangrum.\nProduzione.\nIl film pare sia ispirato ad un fatto realmente accaduto all'attrice Vivien Leigh che, nonostante fosse legata al regista Laurence Olivier, intendeva partire per raggiungere il suo amante del momento, l'attore Peter Finch. In fase di sceneggiatura vennero poi aggiunte le altre storie, ispirandosi alla struttura del classico degli anni trenta Grand Hotel (film 1932).\nIl regista Anthony Asquith pensava di affiancare Sophia Loren al protagonista Richard Burton. Asquith aveva lavorato con la star italiana pochi anni prima nel film \"La miliardaria\" che ebbe un ottimo successo, .. Per la prima volta nella sua carriera l'attore Rod Taylor interpreta un personaggio australiano, che corrisponde alla sua reale nazionalit\u00e0. L'attrice italiana Elsa Martinelli si aggiudic\u00f2 il ruolo della fatua Gloria Gritti grazie a una segnalazione di Orson Welles che l'aveva da poco diretta nel film \"Il processo\", trascrizione cinematografica dell'omonimo romanzo di Franz Kafka. L\u2019attrice Margaret Rutherford sostiene il ruolo di una duchessa anziana in procinto di lasciare la Gran Bretagna; Stringer Davis, suo marito nella vita, interpreta un cameriere. Nel film compare brevemente anche il giornalista televisivo David Frost, che anni dopo avrebbe intervistato il presidente Richard Nixon sul caso Watergate."}
{"id": "1976891", "revid": "1748167", "url": "https://it.wikipedia.org/wiki?curid=1976891", "title": "Niccol\u00f2 Papadopoli", "text": "Biografia.\nProveniente da una nobile famiglia di origine greca, si spos\u00f2 nel 1880 con la baronessa croata Elena Hellenbach, da cui ebbe due gemelle Nel 1905 ottenne di aggiungere al proprio cognome quello della madre Maddalena Aldobrandini.\nNel 1866 si arruol\u00f2 come volontario nella Terza guerra d'indipendenza.\nCome numismatico ha pubblicato diversi studi, in particolare sulla monetazione della repubblica di Venezia e dei suoi possedimenti. Fu inoltre fondatore e presidente della Societ\u00e0 numismatica italiana.\nSin dal 1885 fu membro dell'Istituto veneto di scienze, lettere ed arti, di cui ricopr\u00ec anche la vicepresidenza (1908-1911), e la presidenza (1911-1913).\nNel 1895, in seguito alla morte di Girolamo Soranzo, fu nominato presidente del comitato direttivo del Museo Correr, di cui era gi\u00e0 membro, incarico che mantenne fino alla morte. Con testamento del 23 maggio 1920, lasci\u00f2 al museo la sua collezione di monete italiane medievali e moderne, dell'Oriente latino e di quelle medaglie veneziane che non fossero gi\u00e0 presenti nelle raccolte del museo, per un totale di quasi 17.000 pezzi. Su sua richiesta testamentaria, nel 1925 il museo ebbe cura di pubblicare il \"Catalogo della raccolta numismatica Papadopoli-Aldobrandini\" ad opera di Giuseppe Castellani.\nTra i soci fondatori della Societ\u00e0 geografica italiana (1867), fu socio della Deputazione di Storia Patria per le Venezie (1886), di cui assunse la presidenza in due occasioni (1907 e 1921).\nCome imprenditore, sedette nei consigli d'amministrazione della Societ\u00e0 veneziana di navigazione a vapore (1872), della Societ\u00e0 Cellina per lo sfruttamento delle risorse idriche nel Veneto (1900) e della Societ\u00e0 per il porto industriale di Venezia (1917), di cui fu tra i fondatori. Fu inoltre membro del Consiglio superiore della Banca Nazionale.\nCome poi il fratello minore Angelo, intraprese anche la carriera politica: consigliere comunale ed assessore a Venezia, venne eletto deputato nella XII, XIII e XIV legislatura, infine nominato senatore nel 1891, nel corso della XVII legislatura."}
{"id": "1976894", "revid": "287204", "url": "https://it.wikipedia.org/wiki?curid=1976894", "title": "Henri Gervex", "text": "Biografia.\nFiglio di Jos\u00e9phine Peltier e di F\u00e9lix Nicolas Gervex, fabbricante di pianoforti, un amico di famiglia lo fa entrare nel 1867 nello studio del pittore Pierre-Nicolas Brisset. Tre anni dopo si arruola nella Guardia nazionale. Nel 1871 s'iscrive all'Ecole des beaux-arts, studiando con Cabanel e Eug\u00e8ne Fromentin, essendo condiscepolo di Forain e Cormon.\nGervex debutta al \"Salon\" del 1873, nel palazzo degli Champs-Elys\u00e9es, con una \"Bagnante addormentata\" e l'anno dopo ottiene la medaglia di seconda classe per il \"Satiro e menade\" \u2013 acquistato dallo Stato per il palazzo del Luxembourg \u2013 dove il nudo richiama l'insegnamento di Cabanel. Nel 1876 conosce Manet e frequenta gli impressionisti: la sua pittura si schiarisce.\nNel 1878 fa scandalo il suo \"Rolla\", considerato il suo capolavoro, ispirato alla poesia di Alfred de Musset, che viene rifiutato dalla giuria del \"Salon\" per gli stessi motivi dell\"Olympia\" di Manet, rappresentando un nudo considerato immorale: depositato in un magazzino, il dipinto riceve una sfilata incessante di visitatori e curiosi. Nel 1879 fa anche il ritratto di \"M.lle Valtesse de la Bigne\", una prostituta che posava spesso per i pittori e che ispir\u00f2 a Zola il personaggio di \"Nana\".\nNel 1880 visita la Spagna e poi, nel 1882, l'Inghilterra con Rodin; decora il Municipio del XIX arrondissement di Parigi. Torna ancora in Inghilterra e poi in Belgio, dove \u00e8 nominato cavaliere dell'ordine di Leopoldo in occasione dell'Esposizione triennale delle belle arti di Gand. Nel 1884, dopo un altro viaggio in Inghilterra, apre un suo nuovo atelier a Parigi in rue de la Chauss\u00e9e-d'Antin. Va poi in Italia con Maupassant e fonda un'Accademia insieme con il pittore Ferdinand Humbert.\nUfficiale della L\u00e9gion d'honneur nel 1889, nel 1890 \u00e8 nominato cavaliere dell'ordine di San Olaf dal re di Svezia. Nel 1891 partecipa all'esposizione universale di Monaco di Baviera e l'anno dopo \u00e8 fatto ufficiale dell'ordine bavarese di San Michele. Si sposa il 9 febbraio 1893 con Henriette Fauche e riceve l'ennesima onorificenza con la nomina a cavaliere da Carlo III di Spagna. Il 18 dicembre 1894 nasce la figlia Colette e l'anno dopo ancora un incarico: la vice-presidenza della \"Soci\u00e9t\u00e9 nationale des beaux-arts\". Intanto decora la sala di fisica della Sorbona.\nNel 1896, in occasione del suo primo viaggio in Russia, riceve ancora un'onorificenza: la commenda all'ordine di Sant'Anna. Viaggia poi in Italia, in Turchia e ancora in Russia ed \u00e8 presente all'Esposizione universale parigina del 1900 con \"L'incoronazione di Nicola II\". Dopo altri viaggi, nel 1911 diviene commendatore della L\u00e9gion d'honneur, entra all'Institut de France nel 1913 e viene eletto presidente della \"Societ\u00e0 dei pastellisti\". Alla fine della Grande guerra, riceve anche una Croce di guerra per \u00abservizi resi alla patria\u00bb. L'ultimo riconoscimento avviene nel 1925, con la nomina a membro associato della sezione pittura dell\"Acad\u00e9mie royale des sciences, lettres et beaux-arts\" di Bruxelles."}
{"id": "1976895", "revid": "765341", "url": "https://it.wikipedia.org/wiki?curid=1976895", "title": "Paolo Duca", "text": "Carriera.\nClub.\nPaolo Duca inizia a giocare nell'HC Ascona, per poi passare nel 1998 all'HC Ambr\u00ec-Piotta, dove rimase fino al 2001 vincendo la Supercoppa IIHF. La stagione successiva si trasfer\u00ec ai ZSC Lions di Zurigo, con una breve parentesi in prestito alla squadra di Lega Nazionale B dei GCK Lions.\nPer le successive cinque stagioni milit\u00f2 nell'EV Zug, fino al 2007, collezionando 83 punti in 212 partite disputate. Quell'anno decise di tornare a giocare per l'Ambr\u00ec-Piotta. Attualmente detiene il ruolo di capitano della squadra, ed \u00e8 soprannominato dai tifosi \"Paul Duke\". Il suo contratto \u00e8 valido fino al 2015.\nNella primavera del 2015 Duca prolung\u00f2 con l'Ambr\u00ec-Piotta per altre due stagioni fino al termine della stagione 2016-2017.\nNazionale.\nDal 1999 al 2001 Duca \u00e8 stato convocato nelle rappresentative nazionali U18 e U20 in occasione dei campionati mondiali di categoria. Nel 2010 ha ricevuto la convocazione per i campionati mondiali, nei quali ha disputato sette incontri.\nStatistiche.\n\"Statistiche aggiornate ad agosto 2011.\""}
{"id": "1976896", "revid": "767487", "url": "https://it.wikipedia.org/wiki?curid=1976896", "title": "La primavera romana della signora Stone (film 1961)", "text": "La primavera romana della signora Stone (\"The Roman Spring of Mrs. Stone\") \u00e8 un film britannico del 1961 diretto da Jos\u00e9 Quintero.\nIl film \u00e8 tratto dall'omonimo romanzo di Tennessee Williams del 1950 e ha avuto un remake girato per la TV, \"La primavera romana della signora Stone\" del 2003.\nTrama.\nKaren Stone, attrice di Broadway sul viale del tramonto, parte per l'Italia con l'anziano marito che purtroppo, durante il viaggio in aereo, muore a causa di un infarto.\nLa donna decide comunque di trasferirsi per un periodo a Roma dove, dopo qualche tempo, una contessa le presenta il giovane Paolo Di Leo, un gigol\u00f2 che naturalmente comincia a corteggiarla. Karen alla fine cede e inizia un'appassionata relazione col ragazzo che non tarda a trasferirsi nel lussuoso appartamento di lei. Quando per\u00f2 in citt\u00e0 giunge un'altra attrice americana, Barbara Bingham, Paolo non esita ad abbandonare Karen per la giovane Barbara."}
{"id": "1976897", "revid": "544909", "url": "https://it.wikipedia.org/wiki?curid=1976897", "title": "Nardcore", "text": ""}
{"id": "1976898", "revid": "205197", "url": "https://it.wikipedia.org/wiki?curid=1976898", "title": "Gi\u00e0nnina (prefettura)", "text": ""}
{"id": "1976899", "revid": "879070", "url": "https://it.wikipedia.org/wiki?curid=1976899", "title": "Callicebus coimbrai", "text": "Il callicebo di Coimbra Filho (\"Callicebus coimbrai\" ) \u00e8 un primate platirrino della famiglia dei Pitecidi, di recente scoperta.\nQuesta specie \u00e8 endemica di una stretta fascia costiera di foresta decidua nello stato brasiliano di Sergipe.\nCome tutti i \"Callicebus\", si tratta di animali di lunghezza di poco inferiore al metro, di cui pi\u00f9 della met\u00e0 spetta alla coda semiprensile: hanno abitudini diurne e fondamentalmente arboricole, mentre di notte cercano rifugio nel folto della vegetazione od in una cavit\u00e0 di un tronco d'albero. Vivono in gruppi familiari, guidati da una coppia riproduttrice e comprendenti, oltre a quest'ultima, i figli di vari parti, i quali si allontanano dal gruppo natio attorno ai tre anni d'et\u00e0, col raggiungimento cio\u00e8 della maturit\u00e0 sessuale.\nCiascun gruppo delimita un proprio territorio tramite un'elaborata gamma di vocalizzazioni: eventuali intrusi vengono accolti con vocalizzazioni territoriali via via pi\u00f9 minacciose, alle quali si sommano poi particolari posture del corpo ed espressioni facciali, per poi culminare in combattimenti mimati e, solo in casi estremi, in vere e proprie lotte, anche se rarissimamente con esiti seri.\nLa femmina partorisce un unico cucciolo all'anno: quest'ultimo viene accudito principalmente dal padre, a volte coadiuvato dai figli maggiori, e lasciato alla madre solo per la poppata. Il padre si prende cura del piccolo fino a quando questi non \u00e8 in grado di muoversi e mangiare autonomamente."}
{"id": "1976900", "revid": "122315", "url": "https://it.wikipedia.org/wiki?curid=1976900", "title": "Scimmia scoiattolo", "text": ""}
{"id": "1976901", "revid": "767487", "url": "https://it.wikipedia.org/wiki?curid=1976901", "title": "Il buio in cima alle scale", "text": "Il buio in cima alle scale (\"The Dark at the Top of the Stairs\") \u00e8 un film del 1960 diretto da Delbert Mann.\nLa messinscena originale fu realizzata dal regista Elia Kazan nel 1957 a New York, ed aveva tra i protagonisti Eileen Heckart, Pat Hingle e Teresa Wright.\nTrama.\nOklahoma, anni '20. Rubin Flood rimane senza lavoro. Tornato a casa tace del proprio licenziamento, ma non riesce a frenarsi quando vede il costoso abito che la moglie Cora ha acquistato per il primo ballo della figlia Reenie. Tra i due scoppia una violenta lite durante la quale Cora accusa il marito di avere una relazione con la vedova Mavis Pruitt. Rubin schiaffeggia la moglie, se ne va di casa e si rifugia da Mavis, che in realt\u00e0 \u00e8 soltanto un'amica e confidente. Nel frattempo Cora riceve la visita della sorella Lottie e del marito. I due sembrano una coppia felice e addirittura Cora ammira la sorella, ma in realt\u00e0 Lottie \u00e8 stufa di un marito timido e impacciato che non le d\u00e0 attenzioni. Reenie conosce il giovane ebreo Sammy Golden e se ne innamora; il giovane la accompagna ad un ballo durante il quale Sammy viene allontanato proprio per il fatto di essere ebreo. Poco dopo aver riaccompagnato Reenie a casa, Sammy, sentendosi abbandonato, si suicida. Cora decide di vedersi faccia a faccia con Mavis Pruitt, dalla quale apprende che il marito ha perso il lavoro e, soprattutto, che non l'ha mai tradita. Cos\u00ec Cora perdona Rubin e i due si ricongiungono.\nRiconoscimenti.\nIl film ha ricevuto una candidatura ai Premi Oscar 1961 e due ai Golden Globe 1961.\nNel 1960 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1976905", "revid": "365417", "url": "https://it.wikipedia.org/wiki?curid=1976905", "title": "Giuseppe Greppi", "text": "Al termine di una lunga carriera diplomatica, fu nominato senatore del Regno d'Italia.\nBiografia.\nInfanzia.\nGiuseppe Greppi, figlio di Antonio Greppi, conte di Bussero e Corneliano, discendente di Antonio Greppi, e di donna Teresa dei marchesi Trotti Bentivoglio, \u00e8 stato un diplomatico e politico del Regno d'Italia.\nGiovinezza.\nLaureato \"utroque iure\" all'Universit\u00e0 di Pavia (16 dicembre 1841), entra nella diplomazia austriaca. Dal marzo 1842 \u00e8 addetto all'ambasciata d'Austria a Roma e poi \u00e8 addetto alla Cancelleria di Stato a Vienna, con il Cancelliere e Ministro degli Esteri, Principe di Metternich. Il 13 giugno 1843 \u00e8 nominato addetto alla legazione austriaca di Monaco di Baviera, per passare poi, nell'aprile 1846, a Stoccarda. Nel settembre 1846 \u00e8 promosso Segretario di legazione e destinato a Stoccolma (dal marzo al novembre 1847 regge quella legazione).\nDopo le Cinque Giornate di Milano \u00e8 a Torino, esule nel decennio di preparazione. Coopera con Vincenzo Gioberti (che pensa al giovane aristocratico milanese per una missione segreta in Sicilia, poi cancellata) e con il Conte di Cavour. Frequenta le case degli emigrati lombardi Costanza e Giuseppe Arconati Visconti (suoi cugini), Vitaliano VIII Borromeo, Francesco Arese e Gabrio Casati, nonch\u00e9 quelle di personalit\u00e0 del Risorgimento piemontese come Ruggiero Bonghi, Giuseppe Massari e, soprattutto, Massimo d'Azeglio.\nCarriera diplomatica.\nIl 16 settembre 1859 \u00e8 ammesso alla diplomazia del Regno di Sardegna ed \u00e8 destinato, con il grado di Segretario di legazione, alla sede di Londra, dove \u00e8 ministro il marchese Emanuele d'Azeglio. Dal febbraio 1860 al giugno 1861 \u00e8 Segretario di legazione a Berlino (ministro il conte Edoardo de Launay). Dal giugno al novembre 1861 \u00e8 Segretario di legazione ad Atene (ministro Terenzio Mamiani). Il 30 novembre 1861 \u00e8 trasferito a Costantinopoli, Primo Segretario di legazione con il ministro marchese Camillo Caracciolo di Bella (dal 6 marzo al 26 luglio regge la legazione). Il 30 novembre 1862 \u00e8 promosso Consigliere di legazione, e il 20 agosto 1863 riassume la reggenza della legazione a Costantinopoli come incaricato d'affari. Il 9 aprile 1864 \u00e8 promosso Ministro residente e resta a Costantinopoli fino al 1866.\nDal marzo 1867 al 1871 \u00e8 a Stoccarda, Ministro plenipotenziario del Regno d'Italia nella citt\u00e0 nella quale era stato Segretario della legazione dell'Impero d'Austria. Successivamente, fino al maggio 1875 \u00e8 Ministro plenipotenziario a Monaco di Baviera (anche in questa sede aveva prestato servizio come diplomatico di Vienna). Viene nominato Ministro plenipotenziario a Madrid, e vi resta fino al 1883. Con Regio Decreto 29 novembre 1883 \u00e8 promosso Ambasciatore e destinato, dal Ministro degli Affari Esteri Pasquale Stanislao Mancini, a San Pietroburgo, a rappresentare il Regno d'Italia presso la Corte dello Zar, come successore di Costantino Nigra.\nUltimi anni e morte.\nCollocato a riposo il 19 gennaio 1888, il 20 novembre 1891 viene nominato senatore del Regno.\nIl 25 agosto 1902 \u00e8 chiamato a far parte del Consiglio del Contenzioso diplomatico. Con R.D. 22 luglio 1909, al novantenne Giuseppe sono conservati a titolo onorario il rango e le prerogative di Ambasciatore. Nel 1912, a oltre novant'anni, \u00e8 nominato membro della Commissione per l'esame del disegno di legge sulla sovranit\u00e0 italiana in Libia e poi della Commissione per la ratifica del Trattato di Losanna, concluso con la Turchia.\nCreato conte con titolo personale, che quindi non sarebbe passato ai successori (con Regio Decreto di motu proprio del Re Umberto I in data 18 novembre 1893 e Regie Lettere Patenti in data 7 giugno 1894), divenne anche conte di Bussero e di Corneliano per successione al nipote Antonio, figlio del fratello maggiore Marco (Senatore del Regno, 1814-1868).\nIl Conte Giuseppe Greppi era Bal\u00ec Gran Croce d'onore e devozione e titolare di Commenda di giuspatronato del Sovrano Militare Ordine di Malta.\nMuore a oltre 102 anni d'et\u00e0 l'8 maggio 1921, decano dei diplomatici d'Europa.\nGiudizio storico.\nLo scrittore statunitense Ernest Hemingway ha occasione di conoscere il vecchio diplomatico nell'autunno del 1918 durante la sua convalescenza a Milano, in seguito a ferita riportata ai primi di luglio, poco dopo il suo arrivo in Italia; e ne ha fatto uno dei personaggi del suo romanzo sulla prima guerra mondiale, dove lo descrive al Grand Hotel di Stresa, dopo la ritirata a seguito della battaglia di Caporetto, e ne rimane colpito. Gli dedica il XXXIV capitolo di \"Addio alle armi\". Argute sono alcune battute sulla guerra: \"Che cosa pensa sinceramente della guerra?\", gli domandai. \"Mi pare una cosa stupida\", rispose il conte Greppi. \"Chi vincer\u00e0 alla fine?\". \"L'Italia\". \"Perch\u00e9?\". \"\u00c8 il paese pi\u00f9 giovane\". \"Sempre vincono i paesi pi\u00f9 giovani?\". \"Per un certo tempo s\u00ec, vincono i paesi giovani\". \"E dopo?\". \"Invecchiano\". \"E diceva di non essere saggio!\". \"Caro ragazzo, questa non \u00e8 saggezza. \u00c8 cinismo\" .\nGenealogia.\nDiscendenza.\nGenealogia semplificata dei conti di Bussero."}
{"id": "1976906", "revid": "438678", "url": "https://it.wikipedia.org/wiki?curid=1976906", "title": "La notte dello scapolo", "text": "La notte dello scapolo (\"The Bachelor Party\") \u00e8 un film del 1957 diretto da Delbert Mann, tratto da un soggetto per la TV di Paddy Chayefsky.\nVenne presentato in concorso al 10\u00ba Festival di Cannes.\nTrama.\nCinque impiegati decidono di passare una serata insieme per festeggiare l'addio al celibato di uno di loro. Ma nella notte in cui avrebbero dovuto divertirsi emergono i drammi di ciascuno.\nRiconoscimenti.\nNel 1957 il National Board of Review of Motion Pictures l'ha inserito nella lista dei migliori dieci film dell'anno.\nCarolyn Jones fu candidata ai Premi Oscar 1958 come migliore attrice non protagonista.\nCritica.\nPaolo Mereghetti (1993): **\u00bd"}
{"id": "1976907", "revid": "71814", "url": "https://it.wikipedia.org/wiki?curid=1976907", "title": "Antinomia normativa", "text": ""}
{"id": "1976910", "revid": "125950729", "url": "https://it.wikipedia.org/wiki?curid=1976910", "title": "Tempo di furore", "text": "Tempo di furore (\"Pete Kelly's Blues\") \u00e8 un film statunitense del 1955 diretto da Jack Webb, basato sulla serie radiofonica Pete Kelly's Blues del 1951, dal quale sar\u00e0 tratta la serie televisiva omonima del 1959.\nTrama.\nKansas City, 1927: nell'epoca del proibizionismo Pete Kelly e la sua jazz band suonano nei vari speakeasy della citt\u00e0. Il gangster McCarg impone a tutte le bande il 25% degli introiti. Il batterista del gruppo, Joey, non accetta l'imposizione, e viene assassinato. Pete decide di vendicare il collega.\nDistribuzione.\nVenne distribuito negli Stati Uniti il 31 luglio 1955; in Italia l'11 febbraio 1956."}
{"id": "1976911", "revid": "291491", "url": "https://it.wikipedia.org/wiki?curid=1976911", "title": "Economia ricardiana", "text": ""}
{"id": "1976912", "revid": "599013", "url": "https://it.wikipedia.org/wiki?curid=1976912", "title": "Nicola Celio", "text": "Carriera.\nNicola Celio ha giocato da professionista per venti stagioni consecutive per l'Hockey Club Ambr\u00ec Piotta nella National League Svizzera di hockey su ghiaccio.\nIl 3 gennaio 2009 Nicola Celio ha disputato la sua 900a partita in LNA (tenendo conto anche delle partite di Playoff e Playout).\nNicola Celio ha chiuso la sua ventennale carriera da professionista il 26.03.2009 con la partita dei playout contro il Bienne .\nNella stagione 2009/10 ha conquistato la promozione con l'Hockey Club Chiasso dalla 2\u00aa Lega alla 1\u00aa Lega, vincendo 3-2 la serie di finale contro i GDT Bellinzona.\nStatistiche.\n\"Statistiche aggiornate ad agosto 2011.\"\nCuriosit\u00e0.\nNicola Celio \u00e8 uno tra i pochi giocatori al mondo che sono rimasti con la stessa squadra per 20 stagioni consecutive prima di ritirarsi dall'hockey professionista.\nLa sua maglia numero 8 \u00e8 stata ritirata dall'HCAP il 21 novembre 2009 in occasione della partita tra l'Ambr\u00ec e il Langnau ."}
{"id": "1976918", "revid": "810736", "url": "https://it.wikipedia.org/wiki?curid=1976918", "title": "HCD", "text": ""}
{"id": "1976922", "revid": "1543377", "url": "https://it.wikipedia.org/wiki?curid=1976922", "title": "Rivolta dei Camisardi", "text": "La rivolta dei Camisardi (\"Camisards\" in lingua francese) fu un'insurrezione che dur\u00f2 dal 1702 al 1705,con qualche rigurgito di ribellione proseguito fino al 1709, e fu condotta da gruppi di Ugonotti protestanti della zona montuosa delle Cevenne contro il governo del re di Francia Luigi XIV, che li perseguitava.\nCause della guerra.\nIl nome fu attribuito nel 1685 ai protestanti cevennati della zona del Gard e della Loz\u00e8re che presero le armi al momento in cui re Luigi XIV con l'editto di Fontainebleau (18 ottobre) aveva revocato ci\u00f2 che rimaneva dell'editto di Nantes emesso circa un secolo prima da Enrico IV, invocando libert\u00e0 di coscienza. Semplici artigiani e contadini tennero testa a due marescialli di Francia ed alle loro truppe, venute per convertirli con la forza o sterminarli.\nIl termine \"Camisard\" deriva quasi certamente da \"camise\", cio\u00e8 \u00abcamicia\u00bb, che i combattenti indossavano sopra i loro abiti. \u00c8 questa l'ipotesi pi\u00f9 verosimile: si trova l'espressione \"chemisard\" in un testo dell'Ard\u00e8che dell'inizio del 1702.\nI cattolici, e quei protestanti che erano contrari alla rivolta armata, li definivano \u00abfanatici\u00bb. Il nome C\u00e9vennes a quei tempi si riferiva alla pianura della Bassa Linguadoca e nel XVIII secolo si parlava di \u00abguerra delle Cevenne\u00bb e non di \u00abguerra dei camisardi\u00bb.\nNatura dei camisardi.\nPer un terzo si trattava di contadini delle Cevenne e per quasi il sessanta per cento di artigiani rurali, la stragrande maggioranza dei quali lavorava come cardatore, pettinatore o tessitore della lana. Le classi agiate erano invece poco rappresentate fra i camisardi: fra di essi non figura alcun gentiluomo, cio\u00e8 nessuno formatosi all'uso delle armi. Tale assenza di nobili alla testa della rivolta fu cos\u00ec sorprendente per quei tempi, che si suppose persino che alcuni nobili ugonotti, rifugiatisi all'estero, fossero rientrati nelle Cevenne per mettersi a capo della rivolta. Jean Cavalier (1681 \u2013 1740), uno dei capi pi\u00f9 prestigiosi, era un apprendista fornaio, ma si trovavano ci\u00f2nondimeno soldati anziani che ebbero un ruolo importante nella formazione di truppe da combattimento. Non v'erano armate distinte n\u00e9 comandi unici, ma piccoli gruppi di combattenti per regione, con quadri permanenti e soldati semplici occasionali.\nI capi.\nI capi erano prevalentemente giovani: il loro leader pi\u00f9 noto, Jean Cavalier aveva 21 anni allorch\u00e9 prese il comando di un gruppo di rivoltosi ed un altro - anch'egli divenuto famoso - Pierre La Porte, detto Rolland (1680 \u2013 1704) di 22.\nI rivoltosi erano suddivisi in bande regionali ciascuna delle quali era guidata da un capo riconosciuto: Cavalier dava battaglia nella piana della Bassa Linguadoca fra Uz\u00e8s et Sauve; la zona di Le Boug\u00e8s e del Monte Loz\u00e8re era di competenza di Abraham Mazel (1677 \u2013 1710); quella del Monte Aigoual era controllata da una vecchia guardia forestale, Henri Castanet (1674 \u2013 1705); mentre il giovane comandante, Pierre La Porte detto Rolland, menzionato qua sopra, conduceva i suoi attacchi contro le forze realiste nell'area fra Mialet e Lasalle. Questi capi assungevano spesso il ruolo di profeti, figure analoghe alle omonime dell'Antico Testamento. In questo modo la rivolta assurse, per i rivoltosi, al rango di una guerra santa; contadini ed artigiani, incoraggiati dall'oratoria profetica dei loro capi, quando attaccavano si sentivano protetti da Dio, quindi invincibili e pare che assalissero i nemici al canto di salmi biblici.\nL'organizzazione e la tattica.\nNonostante l'indipendenza di ciascun gruppo locale nel progettare e condurre le proprie azioni fosse la norma, non mancavano casi in cui pi\u00f9 bande locali si unissero per condurre una particolare azione di guerriglia, salvo per poi tornare ciascuno alla propria autonomia; non infrequenti erano anche i passaggi di singoli \"camisards\" da una banda all'altra.\nLa flessibilit\u00e0 dell'organizzazione e la dispersione dei rivoltosi erano la loro forza, cos\u00ec com'era la loro perfetta conoscenza del territorio: praticavano la guerriglia tipica, sparendo dopo ogni azione od imboscata dileguandosi fra la popolazione.\nL'impossibilit\u00e0 da parte delle truppe reali di annientare i focolai di rivolta nonostante mezzi estremi - quali la deportazione e l'incendio delle case in gran parte del territorio - impose la necessit\u00e0 di un eventuale negoziato.\nLa complicit\u00e0 della popolazione locale era determinante al perdurare del successo; essa non solo provvedeva le truppe, ma altrettanto le riforniva: viveri e munizioni venivano nascosti nelle abitazioni o in locali noti solo ai residenti. Della cosa ebbe notizia il maresciallo di Francia Nicolas Auguste de La Baume, marchese di Montrevel (1636 \u2013 1716), comandante incaricato di reprimere la rivolta, che autorizz\u00f2 l'operazione \u00abIncendio delle C\u00e9vennes\u00bb nel 1703, al fine di privare i rivoltosi delle loro fonti di approvvigionamento; fu la scoperta del magazzino nascosto di Cavalier, a costituire un grave smacco per il progresso della rivolta.\nLo sviluppo militare della rivolta.\nDurante il XVII secolo le diocesi di N\u00eemes, di Al\u00e8s e d'Uz\u00e8s erano agitate da conflitti religiosi: nonostante le persecuzioni erano molto numerosi i residenti di fede protestante; la revoca dell'editto di Nantes (editto di Fontainebleau del 18 ottobre 1685) li colp\u00ec di proscrizione generale e l'arrivo di missionari e di soldati riusc\u00ec a convertirne molto pochi.\nLe conseguenze furono chiese riportate al culto cattolico, uomini inviati al remo sulle galere; donne, anziani e bambini imprigionati; molti dei quali si rifugiarono nelle Cevenne - dove vennero comunque perseguitati - e fu cos\u00ec che molti presero le armi.\nUfficialmente gli storici datano la rivolta delle Cevenne a partire dal 1702 quando, il 24 luglio a Pont-de-Montvert, fu assassinato l'abate di Chalya, che era particolarmente virulento nello stimolare le persecuzioni.\nVia via che la rivolta si sviluppava - e con l'esacerbarsi della repressione - aumentavano le azioni di guerriglia, gli incendi di chiese cattoliche, gli omicidi di parroci e prelati troppo zelanti nel collaborare con le autorit\u00e0, fino a che si giunse allo sterminio di interi villaggi a stragrande maggioranza cattolica tanto che anche da parte dei cattolici stessi furono costituite bande - dette \u00abcamisardi bianchi\u00bb o \u00abcadetti della croce\u00bb - che reagivano compiendo a loro volta azioni di rappresaglia indiscriminata contro le case, i luoghi di culto e le persone di fede ugonotta.\nTale rivolta ebbe luogo in piena guerra di successione spagnola (1701-1714) con i nemici della Francia che fornivano aiuti ai rivoltosi, costringendo Luigi XIV a tener impegnate truppe altrimenti disponibili sui fronti di guerra. Fra i sostenitori dei \"camisard\" - ed in particolare del Cavalier - c'era Vittorio Amedeo II di Savoia, non per motivi religiosi certamente, bens\u00ec perch\u00e9 al tempo (da novembre 1703, con il trattato di Torino) si trovasse schierato con gli imperiali contro la Francia. Il Re Sole invi\u00f2 nelle Cevenne il generale Victor-Maurice de Broglie (1647-1727), ma molti reparti dell'esercito francese furono battuti o distrutti dai ribelli, cos\u00ec nel 1703 il re invi\u00f2 un esercito di 60.000 uomini, al comando del maresciallo di Francia Nicolas Auguste de La Baume, marchese di Montrevel, in sostituzione del De Broglie che si lamentava sempre di non aver avuto truppe sufficienti per sedare la rivolta. \nNel 1724 fu nominato anche lui Maresciallo di Francia, quale tacita ricompensa per lo smacco subito.\nNonostante le feroci misure di repressione adottate dal nuovo arrivato e la cattura di numerosi capi del movimento, la situazione non miglior\u00f2 un granch\u00e9, con il territorio teatro di continua carneficina : autentica spina nel fianco del regno, seriamente impegnato in ben altra guerra.\nNella primavera del 1704 fu il marchese di Montrevel lui stesso ad essere a sua volta sostituito dal maresciallo Claude Louis Hector, duca di Villars (1653-1734) il quale, pur continuando le repressioni del predecessore, riusc\u00ec a stabilire contatto con i capi ribelli e ad iniziare trattative di pace che, gi\u00e0 da quel mese di maggio, portarono ad una tregua. Infatti, astutamente dividendo i \"camisards\" fra loro stessi, li condusse a poco a poco alla resa. \nDichiarando un'amnistia per tutti rilasci\u00f2 i prigionieri, qualunque fosse la loro fede, ma annunci\u00f2 anche l'esecuzione immediata di chiunque fosse stato trovato in possesso di armi; simultaneamente istitui' colonne mobili di pronto intervento. Contemporaneamente, forti dissensi all'interno del movimento ribelle nocquero alle operazioni militari, forzando molti dei capi a scegliere la via dell'esilio o della resa. \nAlla fine dell'anno seguente solo una banda risultava ancora attiva, ma benche' ci fossero - ad opera di alcuni capi ritornati clandestinamente dall'esilio - sporadici tentativi di riprendere le ostilita', queste ultime furono speditamentesoffocate.\nCome era facilmente prevedibile, i rimasti non ottennero la promessa libert\u00e0 di culto che li aveva convinti: la repressione religiosa continu\u00f2 a lungo come una volta, con i soliti arresti, detenzioni e persecuzione. \nComunque dal 1715, abbandonando la resistenza armata e pretese al potere, i protestanti ugonotti ricostituirono la loro comunit\u00e0 religiosa; le autorit\u00e0 dal canto loro e traendo insegnamento dagli eventi trascorsi, limitarono le repressioni, senza oltrepassare certi limiti che avrebbe portato al riaccendersi di una nuova rivolta; il problema fu risolto radicalmente solo con l'avvento della rivoluzione francese.\nBibliografia.\nin francese:\nBibliografia contemporanea.\nin tedesco:"}
{"id": "1976924", "revid": "287204", "url": "https://it.wikipedia.org/wiki?curid=1976924", "title": "Vuelta a Espana 2008", "text": ""}
{"id": "1976927", "revid": "939875", "url": "https://it.wikipedia.org/wiki?curid=1976927", "title": "Camisardi", "text": ""}
{"id": "1976936", "revid": "1573940", "url": "https://it.wikipedia.org/wiki?curid=1976936", "title": "Callicebus melanochir", "text": "Il callicebo costiero o callicebo dalle mani nere (\"Callicebus melanochir\" ) \u00e8 un primate platirrino della famiglia dei Pitecidi.\nVeniva considerato una sottospecie di \"Callicebus personatus\" (\"Callicebus personatus melanochir\"): \u00e8 poi stato scorporato da quest'ultima ed elevato al rango di specie a s\u00e9 stante nell'ambito della nuova concezione di specie \"ecologica\" piuttosto che \"biologica\".\nCome intuibile dal nome comune, la specie \u00e8 endemica delle aree di foresta decidua della fascia centrale e meridionale dello stato brasiliano di Bahia.\nSi tratta di animali diurni, dalle abitudini arboricole, che utilizzano la coda lunga pi\u00f9 del corpo e solo in parte prensile per bilanciarsi durante i salti di ramo in ramo e per dar vita ai famosi \"intrecci\" di coppia, nei momenti di \"relax\". Vivono in gruppi costituiti da cinque individui al massimo, dei quali due sono il maschio e la femmina riproduttori e gli altri sono i loro figli di parti differenti, che restano con loro sino al terzo anno d'et\u00e0, dopodich\u00e9 lasciano il gruppo natio per tentare di costruirsene uno nuovo. Ciascun gruppo delimita un proprio territorio che difende piuttosto accanitamente dagli altri gruppi, qualora vi siano sconfinamenti.\nLe femmine partoriscono durante l'estate, dando alla luce un unico cucciolo le cui cure spettano principalmente al maschio, il quale lascia il piccolo alla femmina solo per il tempo necessario alla poppata. Il cucciolo viene accudito dal padre fino a quando non \u00e8 in grado di nutrirsi e seguire il gruppo da solo."}
{"id": "1976940", "revid": "125847432", "url": "https://it.wikipedia.org/wiki?curid=1976940", "title": "La lancia che uccide", "text": "La lancia che uccide (\"Broken Lance\") \u00e8 un film western in Cinemascope del 1954 diretto da Edward Dmytryk.\n\u00c8 ispirato al romanzo \"I'll Never Go There Anymore\" di Jerome Weidman del 1941.\nTrama.\nMatt Deveraux, proprietario terriero e padre-padrone che accentra tutto il potere nella gestione del suo ranch, scopre che i metodi di lavoro in una miniera di rame avvelenano l'acqua dei suoi pascoli e decide di farsi giustizia da solo. Dei suoi 4 figli l'unico pronto a venirgli in aiuto addossandosi la colpa delle violenze \u00e8 l'ultimogenito Joe, figlio della sua seconda moglie indiana. Ma il suo sacrificio purtroppo non far\u00e0 altro che rendere ancora pi\u00f9 violento il conflitto coi suoi fratelli, soprattutto col maggiore, Ben."}
{"id": "1976941", "revid": "1498232", "url": "https://it.wikipedia.org/wiki?curid=1976941", "title": "Italia ai III Giochi paralimpici estivi", "text": "L'Italia partecip\u00f2 ai III Giochi paralimpici estivi di Tel Aviv (Israele) dal 4 al 13 novembre 1968. Gli azzurri si aggiudicarono complessivamente 39 medaglie: 12 ori, 10 argenti e 17 bronzi."}
{"id": "1976942", "revid": "438678", "url": "https://it.wikipedia.org/wiki?curid=1976942", "title": "Hondo (film)", "text": "Hondo \u00e8 un film western stereoscopico del 1953 diretto da John Farrow e interpretato da John Wayne e Geraldine Page, al suo esordio sul grande schermo. Il film \u00e8 ispirato al racconto \"The Gift of Cochise\" di Louis L'Amour.\nLa trama.\nStati Uniti, 1870, negli anni della \"Conquista del West\". Angie Lowe vive da sola con il figlio, il piccolo Johnny, in Arizona ai confini col Messico, in un territorio frequentato dagli Apache. Hondo Lane, portaordini dell'esercito americano, arriva alla fattoria dopo essere sfuggito ad una banda di indiani. Nasce subito un'intesa tra Angie e Hondo, che invita la donna a lasciare la fattoria per recarsi in un luogo pi\u00f9 sicuro. Ma la donna rifiuta, perch\u00e9 convinta che il marito (assente da qualche mese) prima o poi torner\u00e0 e che gli Apache non daranno loro alcun fastidio. Hondo si fa prestare un cavallo e ritorna al forte, dove incontra il marito di Angie.\nNel frattempo, la banda di Vittoro arriva alla fattoria, dove il capo indiano, colpito dal coraggio del piccolo Johnny (che per difendere la madre spara a Silva, il vice di Vittoro, ferendolo di striscio alla testa) lo accetta come fratello di sangue, raccomandando alla madre di crescerlo come un vero guerriero indiano. Dopo qualche giorno, Vittoro si ripresenta al ranch per presentare alla donna una schiera di aspiranti mariti: ha deciso che il piccolo Johnny ha bisogno di un padre per crescere bene. Angie prende tempo, dicendo che aspetta il ritorno del proprio marito.\nHondo decide di tornare al ranch di Angie ma, lungo il percorso, dopo aver sventato l'agguato di alcuni indiani, uccide il marito di Angie che a sua volta aveva cercato di ucciderlo con l'aiuto di un complice. Hondo si rimette in marcia, ma incontra Vittoro con tutta la banda al seguito e viene catturato. Legato e pronto per la tortura, Hondo viene liberato quando Vittoro trova tra i suoi bagagli una foto di Johnny. Dopo un duello con Silva (vinto da Hondo che risparmia l'avversario, pur essendo ferito), viene accompagnato al ranch.\nIntanto un drappello dell'esercito rastrella il territorio alla ricerca di coloni sopravvissuti cercando di sconfiggere gli Apache ribelli. Durante uno scontro Vittoro viene ucciso, ma la banda si riorganizza sotto la guida di Silva. La vicenda si chiude quando Hondo, in uno scontro campale, uccide il nuovo capo e gli Apache si ritirano.\nLa serie televisiva.\nNel 1967 dal film fu tratta una serie televisiva omonima in 17 episodi, in cui Hondo venne interpretato da Ralph Taeger."}
{"id": "1976944", "revid": "123252721", "url": "https://it.wikipedia.org/wiki?curid=1976944", "title": "Silvio Branco", "text": "Soprannominato \"Il Barbaro\", \u00e8 stato campione del mondo WBA e Silver WBC per la categoria dei pesi massimi leggeri.\nCarriera.\nProfessionista dal 1988, ha conquistato nel 1993 il titolo italiano dei pesi medi, difendendolo 4 volte, prima di passare, nel 1993, agli internazionali. Nel 1994, in Argentina, ha conquistato il titolo intercontinentale WBC categoria pesi medi.\nIl 13 agosto 1995 ha vinto il titolo intercontinentale IBF battendo ai punti il pugile russo Alexander Zaitsev.\nNel 1996 ha sfidato il campione americano Thomas Tate per il titolo mondiale versione WBU (sigla non riconosciuta in Italia), aggiudicandosi l'incontro ai punti. Ha difeso la cintura per sei volte fino al 1998 quando \u00e8 stato battuto da un altro pugile italiano Agostino Cardamone per KO alla 10\u00aa ripresa. Cardamone ha poi battuto Branco anche nel rematch del 1999. Nello stesso anno, tuttavia, Branco ha ottenuto la possibilit\u00e0 di affrontare Johnson per il titolo vacante della WBU, aggiudicandosi la vittoria ai punti con verdetto unanime, in una decisione molto discussa.\nIl 10 ottobre 2003, a Marsiglia, Branco ha sconfitto per KOT al 10\u00ba round il campione mondiale della sigla WBA dei mediomassimi Mehdi Sahnoune, conquistando cos\u00ec il titolo assoluto e diventando il primo italiano a vincere questo titolo. Cinque mesi pi\u00f9 tardi ha messo in palio la cintura, a Lione, dove \u00e8 stato sconfitto da un altro francese, Fabrice Tiozzo, al termine di uno spettacolare match in cui entrambi i pugili finirono al tappeto. Nel luglio del 2006, un mese prima del compimento dei suoi 40 anni, Silvio Branco ha conquistato per la seconda volta il mondiale WBA dei mediomassimi, battendo nettamente il portoricano Manny Siaca. Ha difeso il titolo fino all'aprile del 2007, quando \u00e8 stato battuto dallo sfidante croato Stipe Drews.\nIl 25 settembre 2009, a Montr\u00e9al, ha sfidato inutilmente il campione mondiale WBC dei mediomassimi Jean Pascal, nel terzo tentativo di conquista del titolo assoluto, incontro perso per KOT al 10\u00ba round.\nIl 12 marzo 2012 ha sfidato il pugile italiano Giacobbe Fragomeni per il titolo internazionale WBC dei massimi leggeri, l'incontro \u00e8 stato giudicato pari. Il 12 dicembre 2012, alla vigilia dell'attesissima ripetizione dell'incontro, Branco ha acquistato la cintura dei pesi massimi leggeri versione Wbc \u2013pratica regolare e consentita dalla Wbc \u2013 ed ha pubblicato sul proprio profilo facebook una foto con indosso la cintura dell'avversario. Il 15 dicembre 2012 a Riva del Garda, Branco e Fragomeni si sono affrontati con in palio la possibilit\u00e0 di disputare il Mondiale in un match molto discusso vinto ai punti da Fragomeni, al termine del quale non \u00e8 stata data lettura dei risultati per ragioni di ordine pubblico. \nIl 6 luglio 2013 a Civitavecchia Branco ha conquistato il titolo Mondiale Silver WBC dei pesi massimi leggeri, battendo il finlandese Haapoja per decisione tecnica al 9\u00ba round. Sei mesi dopo, per\u00f2, ha rinunciato a battersi per la corona mondiale. Il 6 maggio 2014, dopo aver proposto invano a Vincenzo Cantatore un match esibizione d'addio utile a decretare il miglior pugile di Roma, ha annunciato il suo ritiro dalla boxe professionistica.\nRiconoscimenti sportivi.\nNel 2008 Branco \u00e8 stato insignito del Collare d'oro al Merito Sportivo, la pi\u00f9 alta tra le altre onorificenze sportive ricevute nel corso della carriera, consegnategli da Romano Prodi, gi\u00e0 Presidente del Consiglio.\nVita privata.\nSi \u00e8 diplomato nel 1986 all'Istituto tecnico per geometri, e dal 1994 \u00e8 geometra abilitato. Indagato dal 2002 per associazione a delinquere finalizzata ai reati di usura ed estorsione, \u00e8 stato assolto nel 2009 sullo specifico capo di imputazione, venendo invece condannato a 9 mesi di reclusione per favoreggiamento all'usura.\nNel 2011 si \u00e8 avvicinato per la prima volta alla politica. Al Comune di Civitavecchia ha presentato la sua candidatura in una Lista Civica a sostegno di Pietro Tidei sindaco, risultando il primo dei non eletti.\n\u00c8 un appassionato di Basket, e tifoso dei Los Angeles Lakers. Dedica il suo tempo libero alla gestione di una palestra di sua propriet\u00e0 \"Body Boxe\" di Civitavecchia. Anche suo fratello Gianluca Branco, classe 1970, \u00e8 pugile professionista. Dopo una lunga carriera che lo vede cedere nettamente nelle due chances per il titolo mondiale, prima nel 2004 contro Arturo Gatti e successivamente nel 2006 contro Miguel Cotto, e dopo essere diventato anche campione dell'Unione europea, il 23 novembre del 2014 all'et\u00e0 di 44 anni si laurea campione europeo dei pesi welter, battendo per KOT Rafal Jackiewicz, lasciato vacante da Leonard Bundu. Ha disputato molti importanti incontri di livello internazionale."}
{"id": "1976946", "revid": "767487", "url": "https://it.wikipedia.org/wiki?curid=1976946", "title": "La maschera e il cuore", "text": "La maschera e il cuore (\"Torch Song\") \u00e8 un film del 1953 in Technicolor diretto da Charles Walters che firm\u00f2 anche le coreografie.\n\u00c8 interpretato da Joan Crawford e ispirato al racconto \"Why should i cry?\" scritto da I.A.R. Wylie nel 1949.\nTrama.\nJenny Stewart, una tirannica e umorale cantante-attrice \u00e8 furiosa quando scopre che il suo impresario ha ingaggiato un sostituto pianista non vedente per accompagnarla durante le prove del suo ultimo spettacolo teatrale. A poco a poco, per\u00f2, il talentuoso musicista, che ha perso la vista durante la guerra, con la sua affabilit\u00e0 e gentilezza riuscir\u00e0 a spezzare la corazza di cinismo della donna e a farla innamorare.\nDistribuzione.\nDistribuito dalla MGM, il film usc\u00ec negli USA il 1\u00ba ottobre 1953."}
{"id": "1976947", "revid": "767487", "url": "https://it.wikipedia.org/wiki?curid=1976947", "title": "Mikkel Beck", "text": "Carriera.\nHa debuttato nel B 1909, e dopo un'unica stagione in Danimarca \u00e8 passato al Fortuna Colonia, a vent'anni. Successivamente ad un infortunio alla schiena, che lo ha tenuto fuori da agosto 1994 a febbraio 1995, Beck ha segnato in ciascuna delle cinque partite dopo il suo recupero e ha ricevuto la prima convocazione nella Nazionale danese nel maggio 1995. Ha siglato tre reti nelle prime sei gare in Nazionale ed \u00e8 stato incluso nella squadra che ha affrontato la spedizione per il in Inghilterra, dove ha giocato due partite. Dopo la conclusione del torneo, \u00e8 stato acquistato dal Middlesbrough.\nLa sua prima stagione con il \"Boro\", nel campionato 1996-1997, \u00e8 coincisa con la retrocessione della squadra, nonostante il fatto che il club avesse raggiunto la finale di FA Cup. Beck \u00e8 rimasto nella rosa ed ha lasciato il Middlesbrough nel marzo 1999, dopo 24 reti in 91 partite, venendo acquistato dal Derby County, in cambio di cinquecentomila sterline.\nQui non si \u00e8 mai integrato perfettamente. Durante questa esperienza, ha giocato in prestito in alcuni club inglesi di serie inferiori, come il Nottingham Forest e i Queens Park Rangers. Ad aprile 2000, \u00e8 stato prestato all'Aalborg, dove \u00e8 rimasto fino alla fine del campionato danese.\nDurante l'ultimo anno al Middlesbrough, Beck ha perso il posto nella Nazionale danese. Poi, con il ritorno in prestito all'Aalborg \u00e8 stato richiamato nella sua rappresentativa, grazie alle 8 reti realizzate in 10 gare. Ha anche partecipato al , dove ha giocato 2 partite. Al termine della manifestazione \u00e8 passato al , ma anche qui ha avuto poca fortuna. \u00c8 stato prestato nuovamente all'Aalborg, con la speranza di poter ottenere un posto per il . Durante le ultime gare del campionato si \u00e8 infortunato e il commissario tecnico non lo ha convocato. Tornato in Francia per fine prestito, ha deciso di ritirarsi a causa di alcuni infortuni. A gennaio 2004 ha sostenuto un provino con il Crystal Palace, ma non lo ha superato per colpa dei suoi problemi fisici: ha deciso cos\u00ec di ritirarsi definitivamente.\n\u00c8 diventato, al termine della carriera da calciatore, un procuratore sportivo."}
{"id": "1976948", "revid": "125576", "url": "https://it.wikipedia.org/wiki?curid=1976948", "title": "Nymex", "text": ""}
{"id": "1976951", "revid": "599013", "url": "https://it.wikipedia.org/wiki?curid=1976951", "title": "Leopoldo Jim\u00e9nez", "text": "Carriera.\nClub.\nInizia la carriera prima nel Colegio San Ignacio de Loyola de Caracas e poi nel Mar\u00edtimo de Venezuela, da cui il Deportivo ItalChacao lo preleva nel 1997. Fino al 2003 gioca nella squadra di Caracas, di cui diventa capitano. Nel 2004 passa al campione del Sud America in carica, il colombiano Once Caldas, nella quale gioca solo una stagione.\nNel 2005 passa agli spagnoli del C\u00f3rdoba CF, giocando 18 partite. Fino all'agosto del 2005 Jim\u00e9nez \u00e8 poi all'Alania Vladikavkaz, in Russia. Nel 2006 torna in Venezuela, al Deportivo T\u00e1chira, e poi passa ai ciprioti dell'Aris Limassol, dove gioca una sola partita prima di tornare al Deportivo Italia.\nNazionale.\nCon la nazionale di calcio venezuelana ha giocato 64 partite, non segnando mai, partecipando anche alla Copa Am\u00e9rica."}
{"id": "1976955", "revid": "1442080", "url": "https://it.wikipedia.org/wiki?curid=1976955", "title": "Islam (nome)", "text": "Origine e diffusione.\nDeriva dal vocabolo arabo \u0625\u0633\u0644\u0627\u0645 (\"Islam\"), che significa \"sottomissione [a Dio]\"; \u00e8 il nome della religione islamica, la seconda nel mondo per numero di fedeli. "}
{"id": "1976956", "revid": "767487", "url": "https://it.wikipedia.org/wiki?curid=1976956", "title": "La madre dello sposo", "text": "La madre dello sposo (\"The Mating Season\") \u00e8 un film del 1951 diretto da Mitchell Leisen e interpretato da Gene Tierney, John Lund e Thelma Ritter, basato sul lavoro teatrale \"Maggie\" di Caesar Dunn.\nLa Ritter ricevette per la sua interpretazione la seconda delle sei candidature all'Oscar (tutte senza vittoria) come miglior attrice non protagonista.\nTrama.\nIl giovane e ambizioso impiegato Val McNulty si innamora della \"socialite\" Maggie Carleton con la quale convola a nozze. Quando la madre Ellen si vede costretta a trasferirsi dai novelli sposi, Maggie la scambia per la nuova cuoca e la donna decide di stare al gioco, riuscendo a convincere il figlio ad assecondarla. Ellen non vuole far sentire la presenza della suocera in casa e pensa in questo modo di tenere a bada coloro che non approvano il matrimonio, ovvero gli ex fidanzati dei due giovani. La situazione rischia di complicarsi quando fa la sua comparsa la madre snob di Maggie, Fran Carleton, ma Val riesce ad evitare il peggio e guidare gli eventi verso il lieto fine.\nProduzione.\nIl film fu girato nei Paramount Studios di Hollywood dal 18 maggio al 1\u00ba luglio 1950, con alcune scene aggiuntive girate nel mese di agosto.\nIl fatto che Miriam Hopkins, conosciuta per il carattere difficile sul set, non fosse la star del film mise a dura prova il pur esperto Mitchell Leisen: \u00abEra sempre facile lavorare con Johnny Lund e adoravo Thelma Ritter\u00bb, ha commentato in seguito il regista, \u00aberano tutti meravigliosi... tutto andava bene finch\u00e9 non abbiamo iniziato a girare le scene con Miriam Hopkins\u00bb. Come ha ricordato l'assistente alla regia Eleanor Broder, \u00abMiriam Hopkins fece impazzire Leisen. Non riusciva a capire che stava interpretando solo un ruolo secondario e che non era la protagonista del film. Ogni notte immaginava tutte le cose che poteva fare con le sue battute... le sue idee erano molto buone, ma limitavano Gene Tierney e Lund che erano i veri protagonisti della storia\u00bb.\nTra gli attori non accreditati figurano, in una delle loro ultime apparizioni sul grande schermo, Richard Neill, Jack Richardson e Jean Acker, pi\u00f9 nota per essere stata la prima moglie di Rodolfo Valentino.\nDistribuzione.\n\"La madre dello sposo\" debutt\u00f2 negli Stati Uniti il 12 gennaio 1951 e nel mese di giugno fu proiettato alla 1\u00aa edizione del Festival di Berlino.\nCritica.\nLa rivista \"Variety\" scrisse che \u00aba sostenere considerevolmente la commedia \u00e8 il fatto che il divertimento non si basa su situazioni troppo inverosimili.. Gli sceneggiatori fanno sembrare tutto perfettamente logico e sia il soggetto che la regia rafforzano quell'effetto\u00bb.\nNella recensione sul sito \"AllMovie\", Craig Butler ha giudicato positivamente il film soprattutto perch\u00e9 \u00abil regista Mitchell Leisen e il suo gruppo di sceneggiatori trattano la premessa di base rispettosamente\u00bb, creando un ambiente ideale per la prova di Thelma Ritter: \u00abl'ironia delle battute... una personalit\u00e0 particolarmente accattivante e la capacit\u00e0 di prendere il comando di qualsiasi situazione sono un enorme vantaggio per il film\u00bb."}
{"id": "1976959", "revid": "21880", "url": "https://it.wikipedia.org/wiki?curid=1976959", "title": "Poterion neptuni", "text": ""}
{"id": "1976960", "revid": "1613689", "url": "https://it.wikipedia.org/wiki?curid=1976960", "title": "Personaggi di Resident Evil Gaiden", "text": ""}
{"id": "1976961", "revid": "21880", "url": "https://it.wikipedia.org/wiki?curid=1976961", "title": "Cliona amphitritae", "text": ""}
{"id": "1976963", "revid": "21880", "url": "https://it.wikipedia.org/wiki?curid=1976963", "title": "Poterion amphitritae", "text": ""}
{"id": "1976964", "revid": "438678", "url": "https://it.wikipedia.org/wiki?curid=1976964", "title": "Io e l'uovo", "text": "Io e l'uovo (\"The Egg and I\") \u00e8 un film del 1947 diretto da Chester Erskine.\nTrama.\nPeripezie di due sposini trasferitisi dalla citt\u00e0 in campagna; il marito, appassionato di polli, si reca da una piacente vicina per visionare gli impianti. Sua moglie, gelosa, lo lascia ma ritorna dopo la nascita di un bambino. Intanto l'uomo ha acquistato la propriet\u00e0 della presunta rivale: ora la coppia pu\u00f2 riprendere a vivere felice."}
{"id": "1976966", "revid": "21880", "url": "https://it.wikipedia.org/wiki?curid=1976966", "title": "Poterion patera", "text": ""}
{"id": "1976967", "revid": "1573940", "url": "https://it.wikipedia.org/wiki?curid=1976967", "title": "Callicebus nigrifrons", "text": "Il callicebo dalla fronte nera (\"Callicebus nigrifrons\" ) \u00e8 un primate Platirrino della famiglia dei Pitecidi.\nVeniva considerato una sottospecie di \"Callicebus personatus\" (\"Callicebus personatus nigrifrons\"): attualmente, con l'evoluzione del concetto di specie verso il modello di specie \"ecologica\" piuttosto che \"biologica\", questi animali vengono considerati dalla maggior parte degli studiosi una specie a s\u00e9 stante.\nLa specie \u00e8 endemica della foresta atlantica del Brasile sud-orientale (stati di Minas Gerais, Esp\u00edrito Santo, Rio de Janeiro e San Paolo).\nSi tratta di animali diurni ed arboricoli, che vivono in gruppi familiari costituiti da una coppia riproduttrice coi figli di pi\u00f9 parti, generalmente in numero non superiore a tre. Le coppie sono monogame e durano fino alla morte di uno dei componenti. Ciascun gruppo occupa un proprio territorio, che viene delimitato tramite un sistema piuttosto complesso di vocalizzazioni territoriali e difeso strenuamente da eventuali intrusi, anche se \u00e8 assai raro che gli incontri fra vari gruppi sfocino in zuffe vere e proprie.\nQuesti animali si nutrono principalmente di frutta, anche se non disdegnano di tanto in tanto di integrare la dieta con insetti, uova e piccoli vertebrati.\nLa femmina partorisce una volta all'anno, dando alla luce solitamente un unico cucciolo: in caso di parti gemellari, solitamente il pi\u00f9 piccolo dei gemelli viene abbandonato al proprio destino. Il cucciolo viene accudito dal padre fino a quando non \u00e8 in grado di seguire il gruppo e nutrirsi autonomamente: resta per\u00f2 coi genitori fino al raggiungimento della maturit\u00e0 sessuale, che sopraggiunge attorno al terzo anno d'et\u00e0."}
{"id": "1976968", "revid": "21880", "url": "https://it.wikipedia.org/wiki?curid=1976968", "title": "Rhaphiophora patera", "text": ""}
{"id": "1976970", "revid": "21880", "url": "https://it.wikipedia.org/wiki?curid=1976970", "title": "Spongia patera", "text": ""}
{"id": "1976971", "revid": "1305772", "url": "https://it.wikipedia.org/wiki?curid=1976971", "title": "Hawaii (disambigua)", "text": ""}
{"id": "1976976", "revid": "486946", "url": "https://it.wikipedia.org/wiki?curid=1976976", "title": "Resurrecci\u00f3n", "text": ""}
{"id": "1976977", "revid": "767487", "url": "https://it.wikipedia.org/wiki?curid=1976977", "title": "La scala a chiocciola (film)", "text": "La scala a chiocciola (\"The Spiral Staircase\") \u00e8 un film del 1946 diretto da Robert Siodmak, tratto dal \"romanzo omonimo\" di Ethel Lina White (1933).\nTrama.\n1904, in un piccolo centro del New England la giovane Elena, una ragazza affetta da mutismo di origine psicologica, lavora presso la famiglia Warren come dama di compagnia dell'anziana e malata lady Warren, matrigna del professor Alberto Warren e madre di Stefano, un inquieto donnaiolo. In casa, vivono anche la segretaria del professor Alberto, Bianca, che viene corteggiata da Stefano, e una coppia di domestici.\nNella cittadina, da qualche tempo, si aggira un assassino seriale che uccide donne disabili. Elena, pur sapendo di rischiare la vita per la sua menomazione, decide di restare nella casa nonostante l'agente di polizia locale le consigli di andarsene. Le indagini, infatti, portano a sospettare che l'assassino abiti nelle vicinanze di casa Warren. Anche la signora Warren le consiglia di andar via con il dottor Parry, un giovane medico segretamente innamorato di lei che vuole sposarla e farla visitare da uno specialista a Boston perch\u00e9 recuperi la voce.\nUna sera, il giardiniere esce per prendere alcune medicine per la signora malata. Durante un violento temporale, Bianca viene aggredita e uccisa dall'assassino nel buio della cantina. Elena, trovando il cadavere, si imbatte in Stefano: credendolo l'assassino, lo chiude a chiave.\nSi precipita dal professor Warren, ma capisce troppo tardi che \u00e8 lui il vero colpevole: nella sua mente malata, vuole liberare il mondo dalle donne imperfette, per dimostrare al padre morto la sua forza. Elena scappa nascondendosi nelle stanze della casa. Scende la scala a chiocciola che porta alla cantina a lume di candela per liberare Stefano: ma l'assassino le vuole tendere un agguato aspettandola in fondo alla scala. Scoprendo la trappola, la donna fugge.\nSta per essere raggiunta da Alberto, quando la signora Warren, alzatasi dal letto e preso un revolver, spara al figliastro, dicendo \"l'avrei dovuto uccidere molto tempo prima\". Elena libera Stefano, ma lady Warren muore di infarto.\nElena si precipita al telefono per chiamare il dottor Parry, recuperando la voce.\nProduzione.\nLe riprese del film, prodotto dalla RKO Radio Pictures e dalla Dore Schary Productions (for Vanguard Films) con i titoli di lavorazione \"The Silence of Helen McCord\" e \"Some Must Watch\", durarono da met\u00e0 agosto a met\u00e0 ottobre 1945. Nel corso delle riprese, il 10 ottobre, mor\u00ec Harry Scott, l'assistente regista.\nLa RKO aveva acquistato i diritti del romanzo di Ethel Lina White dalla Vanguard Films di David O. Selznick. Il produttore offr\u00ec, in cambio di una divisione dei profitti al cinquanta per cento, un pacchetto complessivo che comprendeva l'uso del romanzo, il produttore Dore Schary, il regista Robert Siodmak e le star Dorothy McGuire ed Ethel Barrymore. Esistono diverse differenze tra la trama del film e quella del romanzo. La pi\u00f9 rilevante \u00e8 che la caratteristica principale del film, il mutismo della protagonista, non esiste nel romanzo. Inoltre l'azione del film \u00e8 ambientata negli Stati Uniti anzich\u00e9 in Inghilterra.\nDistribuzione.\nIl copyright del film, richiesto dalla RKO Radio Pictures, Inc., fu registrato il 31 dicembre 1945 con il numero LP123.\nIl film, con il titolo originale \"The Spiral Staircase\", venne distribuito nelle sale USA nel dicembre 1945; a New York, fu presentato il 6 febbraio 1946. Nel 1946, il film fu distribuito in Argentina (31 maggio, con il titolo \"La escalera de caracol\") e Svezia (30 settembre, come \"Spiraltrappan\"); nel 1947, in Francia (8 aprile, come \"Deux mains, la nuit\"), Danimarca (14 aprile, come \"Vindeltrappen\"), Portogallo (26 maggio, come \"A Escada de Caracol\"), Spagna (a Madrid, 2 giugno, come \"La escalera de caracol\"), Paesi Bassi (4 luglio), Finlandia (24 ottobre, come \"Kierreportaat\"), Italia (5 dicembre, come \"La scala a chiocciola\").\nRiconoscimenti.\n\"Nomination\" al premio oscar 1947 per Ethel Barrymore come migliore attrice non protagonista."}
{"id": "1976983", "revid": "767487", "url": "https://it.wikipedia.org/wiki?curid=1976983", "title": "Saratoga (film 1945)", "text": "Saratoga (\"Saratoga trunk\") \u00e8 un film del 1945 diretto da Sam Wood. \u00c8 basato sul romanzo omonimo di Edna Ferber del 1941."}
{"id": "1976986", "revid": "54354", "url": "https://it.wikipedia.org/wiki?curid=1976986", "title": "Asahan", "text": "Asahan (indonesiano: \"Sungai Asahan\") \u00e8 un fiume dell'Indonesia che scorre sull'isola di Sumatra, lungo circa 150\u00a0km. Nasce dal Lago Toba, scorre in direzione nord-est per sfociare infine nello Stretto di Malacca, creando un estuario. Nel suo corso superiore scorre attraverso la profonda valle dei monti Barisan. La citt\u00e0 di Tanjung Balai si trova nei pressi dell'estuario."}
{"id": "1976992", "revid": "767487", "url": "https://it.wikipedia.org/wiki?curid=1976992", "title": "Anna e il re del Siam (film)", "text": "Anna e il re del Siam (\"Anna and the King of Siam\") \u00e8 un film del 1946 diretto da John Cromwell. Tratto dall'omonimo romanzo di Margaret Landon, \u00e8 ispirato alla vita di Anna Leonowens, che fu l'istitutrice dei figli del re del Siam (l'attuale Thailandia).\nDal libro di Landon sono stati tratti altri adattamenti cinematografici, tra cui nel 1956, il film musicale \"Il re ed io\" diretto da Walter Lang e interpretato da Yul Brynner e Deborah Kerr e, nel 1999, \"Anna and the King\" di Andy Tennant con Jodie Foster e Chow Yun-Fat.\nTrama.\nRimasta vedova, la governante inglese Anna giunge a Bangkok, alla corte del Re del Siam, per educare i suoi 67 figli. La donna riesce a influenzare l'azione politica del dispotico regnante e lo incoraggia nell'opera di riassetto del Paese. Dopo la morte accidentale del figlioletto che Anna aveva portato con s\u00e9, la donna lascia il Siam.\nProduzione.\nIl film fu prodotto dalla Twentieth Century Fox Film Corporation (con il nome Twentieth Century-Fox Film Corporation). Venne girato in California, al Los Angeles County Arboretum &amp; Botanic Garden al 301 N. Baldwin Avenue di Arcadia e nello Stage 2, 20th Century Fox Studios al 10201 Pico Blvd., Century City.\nDistribuzione.\nDistribuito dalla Twentieth Century Fox Film Corporation (con il nome Twentieth Century-Fox Film Corporation), il film in prima a New York il 20 giugno 1946. In Italia, con il titolo \"Anna e il re del Siam\", usc\u00ec il 4 aprile 1947. Negli Stati Uniti, il film incass\u00f2 3.500.000 dollari.\n\u00c8 stato presentato in concorso al Festival di Cannes 1946."}
{"id": "1976995", "revid": "287204", "url": "https://it.wikipedia.org/wiki?curid=1976995", "title": "Jalor", "text": "Jalor (Lingua urdu , \"Jal\u014dr\") \u00e8 una citt\u00e0 dell'India, classificata come \"municipality\" (comune), di 44.828 abitanti, capoluogo del distretto di Jalore, nello stato federato del Rajasthan. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 21' 0 N e 72\u00b0 37' 0 E e ha un'altitudine di 177 .\nSociet\u00e0.\nEvoluzione demografica.\nAl censimento del 2001 la popolazione di Jalor assommava a 44.828 persone, delle quali 23.931 maschi e 20.897 femmine. I bambini di et\u00e0 inferiore o uguale ai sei anni assommavano a 7.329, dei quali 3.867 maschi e 3.462 femmine. Infine, coloro che erano in grado di saper almeno leggere e scrivere erano 26.949, dei quali 17.329 maschi e 9.620 femmine."}
{"id": "1976998", "revid": "647919", "url": "https://it.wikipedia.org/wiki?curid=1976998", "title": "Terremoto del 1915", "text": ""}
{"id": "1976999", "revid": "438678", "url": "https://it.wikipedia.org/wiki?curid=1976999", "title": "Il ritratto di Dorian Gray (film)", "text": "Il ritratto di Dorian Gray (\"The Picture of Dorian Gray\") \u00e8 un film del 1945 diretto da Albert Lewin e tratto dall'omonimo romanzo di Oscar Wilde.\nTrama.\nDorian Gray \u00e8 bello, giovane e ricco, ma ingenuo e facilmente manipolabile. Questi difetti lo portano nella spirale del peccato e della miseria.\nMentre posa per un dipinto del suo amico Basil, Dorian incontra Lord Henry Wotton, amico del pittore. Wotton \u00e8 cinico e spiritoso, e dice a Dorian che l'unica vita degna di essere vissuta \u00e8 quella dedicata interamente al piacere. Dopo che Lord Henry convince il giovane che la giovent\u00f9 e la bellezza lo porteranno a tutto ci\u00f2 che desidera, Dorian esprime il desiderio che il ritratto invecchi al suo posto. Egli fa questa affermazione in presenza di una statua egiziana, che si suppone abbia il potere di esaudire i desideri.\nDorian visita una taverna, dove si innamora di una cantante bellissima di nome Sibyl Vane. Vive una storia d'amore con lei (con grande disapprovazione del fratello di Sibyl), e dopo poche settimane i due si fidanzano. Sebbene inizialmente felicissimo, Dorian \u00e8 ancora una volta persuaso da Lord Henry a perseguire uno stile di vita pi\u00f9 edonistico. Dorian invia a Sibyl una lettera offensiva, rompendo il loro rapporto, assieme ad una grossa somma di denaro come \u201ccompensazione\u201d.\nLa mattina seguente Lord Henry informa Dorian che Sibyl Vane si \u00e8 uccisa la sera prima. Dorian \u00e8 dapprima scioccato e pieno di sensi di colpa, ma poi diventa indifferente alla maniera di Lord Henry. Egli stupisce Basil andando all'opera subito dopo aver appreso della morte di Sibyl. Tornato a casa, Dorian nota un cambiamento nel ritratto di Basil, che ora \u00e8 appeso nel suo soggiorno. Nel dipinto, che appare pi\u00f9 severo, si nota una prima traccia di crudelt\u00e0 che spinge Dorian a nasconderlo in soffitta. Da allora inizia una vita dissoluta, dedita esclusivamente al piacere. \nAnni dopo, Dorian \u00e8 in procinto di compiere quarant' anni, ma ha lo stesso aspetto di quando ne aveva 22. La gente del paese \u00e8 impressionata dal suo aspetto immutabile. Nel corso degli anni la figura di Dorian nel dipinto, rimasto rinchiuso in soffitta e nascosto a tutti, ha preso le sembianze di un'orribile creatura demoniaca; il ritratto \u00e8 infatti diventato lo specchio dell'anima peccaminosa di Dorian. Basil riesce a vedere la sua opera e cerca di far pentire Dorian dei suoi peccati. Tuttavia, preso dal panico, Dorian uccide il suo amico, lasciando il corpo chiuso nella stanza insieme al ritratto, per poi farlo sparire da un amico medico. Il giovane si innamora di Gladys Hallward, nipote di Basil, che ama Dorian da sempre e non sospetta di lui, come invece cominciano a fare anche coloro che una volta gli erano intimi amici. Dorian comincia a rendersi conto del male che sta facendo a s\u00e9 stesso e agli altri. Egli viene aggredito da James Vane, il fratello di Sibyl, che aveva giurato vendetta per la morte di sua sorella. Dorian dice con calma a James che \u00e8 troppo giovane per essere lo stesso uomo di diciotto anni prima. Tuttavia James scopre la verit\u00e0, ma viene ucciso durante una partita di caccia nella tenuta di Gray mentre si nascondeva tra i cespugli. Dorian sa di essere colpevole anche di questa morte, e si rende conto che pu\u00f2 ancora risparmiare Gladys dal male che lui certamente le causerebbe. Le lascia una lettera e si reca in soffitta per affrontare il ritratto. Dopo aver accoltellato il dipinto per essere libero del suo malefico incantesimo, Dorian collassa e muore. Il corpo di Gray, ritrovato da Gladys e da Lord Henry, si trasforma in una creatura mostruosa, mentre il ritratto torna ad essere quello di un tempo.\nProduzione.\nProdotto dalla Metro-Goldwyn-Mayer, il film venne girato negli studi della Metro Goldwyn Mayer di Culver City (10202 W. Washington Blvd). Le riprese durarono dall'8 marzo 1944 fino al 5 agosto 1944 con un budget stimato in 3.500.000 dollari.\nDistribuzione.\nIl film incass\u00f2 negli USA 1.309.000 dollari e nel resto del mondo altri 1.576.000 dollari. Distribuito dalla Metro-Goldwyn-Mayer, fu presentato il primo marzo 1945. Angela Lansbury venne candidata nel 1946 all'Oscar alla miglior attrice non protagonista."}
{"id": "1977001", "revid": "287204", "url": "https://it.wikipedia.org/wiki?curid=1977001", "title": "Eddy Serri", "text": "Carriera.\nIn carriera ha militato soprattutto in formazioni di secondo piano; nonostante ci\u00f2 ha preso parte a due edizioni del Giro d'Italia, svolgendo per\u00f2 solo ruoli di gregariato e non ottenendo piazzamenti rilevanti. Nel 2003 consegu\u00ec diversi piazzamenti in classiche quali il Trofeo Matteotti e la Coppa Bernocchi, vincendo anche una tappa alla Ster Elektrotoer, corsa olandese. Il suo successo pi\u00f9 prestigioso \u00e8 comunque quello al Giro di Romagna 2007: nella stessa gara si era classificato secondo nel 2003 (battuto da Fabio Sacchi).\nHa concluso la carriera professionistica nel 2009, dopo dieci stagioni di attivit\u00e0. Dal 2013 \u00e8 collaboratore di Andrea Tonti come direttore sportivo presso il team italo-giapponese Team Nippo-De Rosa."}
{"id": "1977002", "revid": "19376274", "url": "https://it.wikipedia.org/wiki?curid=1977002", "title": "Uomo tigre 2", "text": ""}
{"id": "1977003", "revid": "287204", "url": "https://it.wikipedia.org/wiki?curid=1977003", "title": "Jhalawar", "text": "Jhalawar \u00e8 una suddivisione dell'India, classificata come \"municipality\", di 48.049 abitanti, capoluogo del distretto di Jhalawar, nello stato federato del Rajasthan. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 36' 0 N e 76\u00b0 9' 0 E e ha un'altitudine di 311 .\nSociet\u00e0.\nEvoluzione demografica.\nAl censimento del 2001 la popolazione di Jhalawar assommava a 48.049 persone, delle quali 25.226 maschi e 22.823 femmine. I bambini di et\u00e0 inferiore o uguale ai sei anni assommavano a 7.027, dei quali 3.694 maschi e 3.333 femmine. Infine, coloro che erano in grado di saper almeno leggere e scrivere erano 34.156, dei quali 19.696 maschi e 14.460 femmine."}
{"id": "1977006", "revid": "438678", "url": "https://it.wikipedia.org/wiki?curid=1977006", "title": "La stirpe del drago", "text": "La stirpe del drago (\"Dragon Seed\") \u00e8 un film del 1944 diretto da Harold S. Bucquet e Jack Conway.\nTrama.\nL'invasione giapponese sconvolge l'esistenza di una tranquilla famiglia di contadini cinesi. Visto che la loro sopravvivenza \u00e8 messa a dura prova, inizialmente si piegano alle esigenze degli occupanti lavorando per loro, ma poi si organizzano in un nucleo di resistenza che colpisce il nemico al vertice: con l'aiuto della nuora Jade architettano di avvelenare le pietanze a un banchetto al quale parteciperanno tutti i protagonisti dello stato maggiore giapponese."}
{"id": "1977007", "revid": "287204", "url": "https://it.wikipedia.org/wiki?curid=1977007", "title": "Jhunjhunu", "text": "Jhunjhunu (o Jhunjhunun, hindi: \u091d\u0941\u0928\u094d\u091d\u0941\u0928\u0942) \u00e8 una suddivisione dell'India, classificata come \"municipality\", di 100.476 abitanti, capoluogo del distretto di Jhunjhunu, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 7' 60 N e 75\u00b0 24' 0 E e ha un'altitudine di 322 .\nSociet\u00e0.\nEvoluzione demografica.\nAl censimento del 2001 la popolazione di Jhunjhunu assommava a 100.476 persone, delle quali 52.814 maschi e 47.662 femmine. I bambini di et\u00e0 inferiore o uguale ai sei anni assommavano a 17.912, dei quali 9.918 maschi e 7.994 femmine. Infine, coloro che erano in grado di saper almeno leggere e scrivere erano 60.068, dei quali 36.324 maschi e 23.744 femmine."}
{"id": "1977010", "revid": "123602032", "url": "https://it.wikipedia.org/wiki?curid=1977010", "title": "The Tide Is High", "text": "The Tide Is High \u00e8 una canzone dei The Paragons, composta dal cantante del gruppo John Holt, pubblicata nel 1967 come lato B del singolo \"Only a Smile\". Entrambe le tracce erano estratte dall'album \"On the Beach with the Paragons\" dello stesso anno.\nIl brano venne portato alla notoriet\u00e0 internazionale dalla cover dei Blondie del 1980, dall'album \"Autoamerican\". Il singolo dei Blondie raggiunse il primo posto in classifica nel Regno Unito, negli Stati Uniti ed in altri paesi.\nLa canzone \u00e8 stata incisa anche dalle Atomic Kitten nel 2002, con il titolo The Tide Is High (Get the Feeling), e da Kardinal Offishall nel 2008 con il titolo Numba 1 (Tide Is High).\nVersione dei Blondie.\nI Blondie realizzarono una cover del brano nel 1980, pubblicata come primo singolo estratto dal quinto album in studio \"Autoamerican\". Il brano venne pubblicato come singolo nello stesso anno, e raggiunse il primo posto in classifica in vari paesi, tra cui Regno Unito e Stati Uniti.\nVersione delle Atomic Kitten.\nLe Atomic Kitten hanno inciso il brano con il titolo \"The Tide Is High (Get the Feeling)\" per l'album \"Feels So Good\" del 2002. La canzone \u00e8 uscita come singolo il 22 ottobre dello stesso anno. Le Atomic Kitten hanno rivisitato il brano con tastiere per avvicinarlo ai canoni delle radio pop e hanno cantato anche un nuovo bridge. Il singolo ha riscosso un buon successo nelle classifiche mondiali arrivando alla numero uno in Regno Unito, ed \u00e8 stato lanciato dal film \"Lizzie McGuire - Da liceale a popstar\". \u00c8 divenuto il primo e unico singolo del trio europeo a stare alla numero #42 nella \"Billboard\" Hot 100 e ha rappresentato la terza e ultima numero uno delle Atomic Kitten nelle classifiche di mercato.\nIl video \u00e8 famoso per via del pancione con cui Natasha Hamilton si \u00e8 prestata alle riprese. Il singolo ha preso piede nelle classifiche dei Paesi europei e oceanici e ha venduto oltre 1,5 milioni di copie al mondo. \"The Tide Is High (Get the Feeling)\" \u00e8 stato un successo, oltre che nella terra nativa delle Atomic Kitten, anche in Nuova Zelanda, Paese in cui ha spodestato \"Complicated\" di Avril Lavigne, seduto da 9 settimane al primo posto della classifica, e lo ha sostituito alla numero uno, standovi per 4 settimane.\nVersione di Kardinal Offishall.\nNumba 1 (Tide Is High) \u00e8 il secondo singolo dell'album \"Not 4 Sale\" di Kardinal Offishall, uscito nelle radio nel settembre 2008 e il 14 ottobre successivo su iTunes. \u00c8 una cover di \"The Tide Is High\" di John Holt del 1967.\nLa canzone \u00e8 cantata in coppia con Rihanna nella versione album, tuttavia ne esistono tre versioni. Nella prima versione il duetto \u00e8 con le Pussycat Dolls; nella seconda le stesse sono affiancate da Rihanna, mentre la terza (single version) vede la partecipazione di Keri Hilson."}
{"id": "1977011", "revid": "287204", "url": "https://it.wikipedia.org/wiki?curid=1977011", "title": "Karauli", "text": "Karauli \u00e8 una suddivisione dell'India, classificata come \"municipality\", di 66.179 abitanti, capoluogo del distretto di Karauli, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 30' 0 N e 77\u00b0 1' 0 E e ha un'altitudine di 274 .\nSociet\u00e0.\nEvoluzione demografica.\nAl censimento del 2001 la popolazione di Karauli assommava a 66.179 persone, delle quali 35.156 maschi e 31.023 femmine. I bambini di et\u00e0 inferiore o uguale ai sei anni assommavano a 12.333, dei quali 6.476 maschi e 5.857 femmine. Infine, coloro che erano in grado di saper almeno leggere e scrivere erano 35.333, dei quali 22.689 maschi e 12.644 femmine."}
{"id": "1977012", "revid": "767487", "url": "https://it.wikipedia.org/wiki?curid=1977012", "title": "Sorelle in armi", "text": "\"Sorelle in armi (So Proudly We Hail!)\" \u00e8 un film del 1943 diretto da Mark Sandrich.\n\u00c8 basato sul libro scritto dall'infermiera Juanita Hipps, uno dei cosiddetti \"Angeli di Bataan\".\nTrama.\nIl film ha come argomento il contributo in guerra del corpo delle infermiere della Croce Rossa. Segue le vicende di un gruppo di infermiere militari mandate nelle isole Filippine all'inizio della seconda guerra mondiale.\nRiconoscimenti.\nPremi Oscar 1944: 4 candidature.\nTagline.\n\"First great love story of our girls at the fighting front!\" (\"Prima grande storia d'amore delle nostre ragazze al fronte di combattimento\")\nDistribuzione.\nVenne distribuito dalla Paramount Pictures."}
{"id": "1977013", "revid": "287204", "url": "https://it.wikipedia.org/wiki?curid=1977013", "title": "Nagaur", "text": "Nagaur \u00e8 una suddivisione dell'India, classificata come \"municipality\", di 88.313 abitanti, capoluogo del distretto di Nagaur, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 27\u00b0 11' 60 N e 73\u00b0 43' 60 E e ha un'altitudine di 301 .\nSociet\u00e0.\nEvoluzione demografica.\nAl censimento del 2001 la popolazione di Nagaur assommava a 88.313 persone, delle quali 46.364 maschi e 41.949 femmine. I bambini di et\u00e0 inferiore o uguale ai sei anni assommavano a 14.628, dei quali 7.655 maschi e 6.973 femmine. Infine, coloro che erano in grado di saper almeno leggere e scrivere erano 49.365, dei quali 30.661 maschi e 18.704 femmine."}
{"id": "1977015", "revid": "287204", "url": "https://it.wikipedia.org/wiki?curid=1977015", "title": "Tanjung Balai", "text": "Tanjung Balai \u00e8 una citt\u00e0 dell'Indonesia situata nell'isola di Sumatra, nella provincia di Sumatra Settentrionale. \nLa citt\u00e0 sorge sull'estuario del fiume Asahan, occupa un'area di 58 km\u00b2 e ha una popolazione di circa 150.000 abitanti. \u00c8 collegata attraverso un servizio di traghetti con Port Klang, in Malaysia, e l'isola di Singapore. \nAmministrazione.\nTanjung Balai \u00e8 una citt\u00e0 con lo status di reggenza. \u00c8 suddivisa in 6 \"kecamatan\":"}
{"id": "1977017", "revid": "287204", "url": "https://it.wikipedia.org/wiki?curid=1977017", "title": "Pali (Rajasthan)", "text": "Pali \u00e8 una citt\u00e0 dell'India di 187.571 abitanti, capoluogo del distretto di Pali, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 46' 0 N e 73\u00b0 19' 60 E e ha un'altitudine di 213 .\nSociet\u00e0.\nEvoluzione demografica.\nAl censimento del 2001 la popolazione di Pali assommava a 187.571 persone, delle quali 99.258 maschi e 88.313 femmine. I bambini di et\u00e0 inferiore o uguale ai sei anni assommavano a 29.716, dei quali 15.494 maschi e 14.222 femmine. Infine, coloro che erano in grado di saper almeno leggere e scrivere erano 115.907, dei quali 72.663 maschi e 43.244 femmine."}
{"id": "1977019", "revid": "438678", "url": "https://it.wikipedia.org/wiki?curid=1977019", "title": "Piccolo porto", "text": "Piccolo porto (\"Primrose Path\") \u00e8 un film del 1940 diretto da Gregory La Cava. La sceneggiatura si basa sul lavoro teatrale \"Primrose Path\" di Robert H. Buckner e Walter Hart che era andato in scena per la prima volta a Baltimora il 26 dicembre 1938, ispirato a sua volta al romanzo del 1934 \"February Hill\" di Victoria Lincoln.\nMarjorie Rambeau, che interpretava la madre di Ginger Rogers, per questo film fu candidata all'Oscar alla miglior attrice non protagonista.\nTrama.\nFiglia di una prostituta e di un ubriacone, Ellie May Adams cerca disperatamente di restare una persona rispettabile pur vivendo nello squallore dei Primrose Hill. Il padre \u00e8 un alcolizzato mentre di conseguenza la madre \u00e8 stata costretta a prostituirsi per mantenere la famiglia.\nGrazie a Gramp, proprietario della tavola calda e stazione di servizio, Ellie May conosce Ed Wallace, tra i due \u00e8 subito amore ma la ragazza nasconde la verit\u00e0 sulla sua famiglia.\nI due si sposano presto ed Ellie May dimostra tutto il suo impegno ne lavoro al ristorante ma deve cedere alle insistenze del marito che vuole conoscere la sua famiglia.\nScoperte le mille bugie della ragazza Ed la lascia, mentre il padre ubriaco in un tentativo di suicidio provoca la morte della madre la quale prima di spirare fa promettere ad Ellie May di occuparsi della famiglia.\nNon trovando lavoro Ellie May disperata decide di prostituirsi come la madre e chiede aiuto a Thelma che organizza un viaggio a San Francisco in compagnia di Mr. Smith.\nLungo la strada la ragazza decide di fermarsi nel locale notturno preferito di Ed dove affronta il ragazzo mostrandosi \"come lui ha sempre pensato che fosse\".\nFortunatamente Mr. Smith ha modo di parlare con Ed e chiarire il passato di Ellie May, il ragazzo ha aperto gli occhi e torna assieme alla moglie accettando il pesante trascorso della sua famiglia.\nProduzione.\nIl film fu prodotto dalla RKO Radio Pictures. Nel gennaio 1938, il produttore indipendente Walter Wanger contatt\u00f2 Joseph I. Breen (capo della Production Code Administration) perch\u00e9 voleva portare sullo schermo un film basato sul romanzo di Victoria Lincoln che avrebbe dovuto avere come protagonista Joan Bennett. La storia del romanzo verteva sul personaggio della madre, mentre sia la commedia che il film misero al centro del dramma il personaggio della figlia.\nDistribuzione.\nIl copyright del film, richiesto dalla RKO Radio Pictures, Inc., fu registrato il 22 marzo 1940 con il numero LP9647.\nDistribuito dalla RKO Radio Pictures, il film usc\u00ec nelle sale americane il 22 marzo 1940. A causa del soggetto, la storia di una prostituta, il film fu boicottato e ne venne vietata la proiezione a Detroit. Per soddisfare l'Hays Office, al personaggio della madre fu riservata una morte infelice.\nDate di uscita internazionali.\nIMDb\nCritica.\n...\"La Cava spesso ha personaggi etnici nei suoi film, ritratti in maniera pi\u00f9 sfaccettata e ricca che nella maggioranza dei film dell'epoca. In \"Primrose Path\", una cameriera nera e la prostituta amica di Marjorie Rambeau sono pi\u00f9 compagne che cameriera e padrona; si scambiano i vestiti e ridono della quantit\u00e0 di uomini di nome Smith che incontrano nel loro lavoro. (...) La Cava incapp\u00f2 in problemi censori con \"Primrose Path\", che sembra un film pre-Hays, con il suo ritratto di due generazioni di prostitute, che vivono nella povert\u00e0 e tentano di indurre alla prostituzione la terza generazione. In certi cinema di provincia, il film fu decisamente bandito\"."}
{"id": "1977025", "revid": "287204", "url": "https://it.wikipedia.org/wiki?curid=1977025", "title": "Rajsamand", "text": "Rajsamand \u00e8 una suddivisione dell'India, classificata come \"municipality\", di 55.671 abitanti, capoluogo del distretto di Rajsamand, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 4' 0 N e 73\u00b0 52' 60 E e ha un'altitudine di 546 .\nSociet\u00e0.\nEvoluzione demografica.\nAl censimento del 2001 la popolazione di Rajsamand assommava a 55.671 persone, delle quali 29.005 maschi e 26.666 femmine. I bambini di et\u00e0 inferiore o uguale ai sei anni assommavano a 8.536, dei quali 4.368 maschi e 4.168 femmine. Infine, coloro che erano in grado di saper almeno leggere e scrivere erano 37.531, dei quali 22.299 maschi e 15.232 femmine."}
{"id": "1977027", "revid": "438678", "url": "https://it.wikipedia.org/wiki?curid=1977027", "title": "La pi\u00f9 grande avventura", "text": "La pi\u00f9 grande avventura (\"Drums Along the Mohawk\") \u00e8 un film del 1939 diretto da John Ford. Basato sull'omonimo romanzo di Walter D. Edmonds, il film fu prodotto da Darryl Zanuck. Fu la prima pellicola girata da Ford in Technicolor. Ebbe due nomination all'Oscar e riscosse un considerevole successo, superando il milione di dollari di incasso nel suo primo anno.\nTrama.\nNell'America del 1776, alla vigilia della rivoluzione americana, Lana Borst e Gilbert Martin si sposano. Lasciano le loro agiate famiglie, ad Albany, e si avventurano nell'entroterra come una semplice coppia di pionieri, con un carro, un cavallo ed una vacca, diretti ad una piccola fattoria che Gil possiede nella Mohawk Valley. L'inizio \u00e8 molto duro, specialmente per Lana che fatica ad abituarsi alla vita dura e incerta dei coloni. Ma le cose dopo un po' si stabilizzano. I coloni della valle, in buona parte tedeschi, hanno costruito una solida comunit\u00e0, in cui Gil e Lana si inseriscono bene. Il risentimento verso gli inglesi, che li tartassano con le imposte, \u00e8 forte, al punto che i coloni hanno costruito un fortino e organizzato una milizia, pronti ad entrare in guerra.\nUn giorno, mentre l'intera comunit\u00e0 sta aiutando Gil e Lana a disboscare il proprio appezzamento, un nutrito gruppo di indiani, al soldo dell'inglese Caldwell - un tory integralista, dall'aspetto sinistro - assalta la propriet\u00e0 e la mette a ferro e fuoco. E non \u00e8 tutto: Lana era incinta e nella avventurosa fuga verso il fortino perde il bambino. La coppia insomma perde tutto, tranne la nuda terra. Senza casa e averi, i Martin accettano di lavorare per una ricca vedova, la signora McKlennar. Gil non avrebbe voluto (l'idea che la moglie lavori a servizio di un'altra signora lo scandalizzava), ma questa volta \u00e8 Lana a imporsi e a farlo ragionare.\nLe cose progressivamente migliorano; ma i Martins non fanno in tempo a riprendersi, materialmente e spiritualmente, che gli inglesi, questa volta con l'esercito, a cui si uniscono i soliti indiani prezzolati, attaccano nuovamente i coloni della valle. Dopo un aspro combattimento, i coloni sconfiggono gli invasori, ma al prezzo di molte vite. Gil viene gravemente ferito, ma riesce a rientrare a casa.\nLa vita riprende gradualmente. Lana, nuovamente incinta, partorisce il primo figlio dei Martin. Ma un mese dopo, gli inglesi ritornano, con gli indiani, e bruciano degli insediamenti. Con un raccolto modesto, la stagione invernale per tutti i coloni si fa dura; ma resistono. Lara, nell'estate successiva, partorisce il secondo figlio. I raid inglesi e indiani continuano, cos\u00ec come la lotta con la terra perch\u00e9 dia pi\u00f9 frutto.\nAlla fine giunge il momento dello scontro decisivo con gli inglesi. I coloni vengono schiacciati e assediati nel fortino. Gil, con un'azione temeraria, riesce a rompere l'accerchiamento e a cercare rinforzi presso Fort Dayton. Il soccorso arriva appena in tempo, alle spalle degli assedianti. Gli inglesi e gli indiani vengono sconfitti e la Mohawk valley diventa finalmente e per sempre libera. Tre anni dopo, a guerra finalmente finita, Gil e Lana lasciano casa McKlennar e tornano alla loro terra, con un terzo figlio, intenzionati a ricostruire la fattoria e a tornare padroni del proprio destino."}
{"id": "1977028", "revid": "1305772", "url": "https://it.wikipedia.org/wiki?curid=1977028", "title": "Saratoga", "text": "Localit\u00e0.\nNegli Stati Uniti:"}
{"id": "1977029", "revid": "729019", "url": "https://it.wikipedia.org/wiki?curid=1977029", "title": "Sawai Madhopur", "text": "Sawai Madhopur \u00e8 una suddivisione dell'India, classificata come \"municipality\", di 97.491 abitanti, capoluogo del distretto di Sawai Madhopur, nello stato federato del Rajasthan. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 58' 60 N e 76\u00b0 22' 0 E e ha un'altitudine di 343 .\nSociet\u00e0.\nEvoluzione demografica.\nAl censimento del 2001 la popolazione di Sawai Madhopur assommava a 97.491 persone, delle quali 51.548 maschi e 45.943 femmine. I bambini di et\u00e0 inferiore o uguale ai sei anni assommavano a 15.220, dei quali 8.008 maschi e 7.212 femmine. Infine, coloro che erano in grado di saper almeno leggere e scrivere erano 62.550, dei quali 38.703 maschi e 23.847 femmine."}
{"id": "1977030", "revid": "287204", "url": "https://it.wikipedia.org/wiki?curid=1977030", "title": "Saratoga (film)", "text": ""}
{"id": "1977032", "revid": "287204", "url": "https://it.wikipedia.org/wiki?curid=1977032", "title": "Barito", "text": "Il Barito \u00e8 un fiume dell'Indonesia situato sull'isola di Borneo, nella provincia di Kalimantan Meridionale. Con i suoi 880\u00a0km \u00e8 il secondo fiume pi\u00f9 lungo dell'Indonesia, dopo il Kapuas (1150\u00a0km).\nPercorso.\nIl fiume Barito nasce presso il confine con il Sarawak dai Monti M\u00fcller. Scorre verso sud attraversando vaste pianure paludose e, prima di sfociare con un delta nel Mar di Giava, si divide in due bracci, uno dei quali attraversa la citt\u00e0 di Banjarmasin. Il fiume risulta navigabile anche da navi di grossa stazza per oltre 500\u00a0km."}
{"id": "1977034", "revid": "1187695", "url": "https://it.wikipedia.org/wiki?curid=1977034", "title": "Manager dell'anno LMA", "text": "Il League Managers Association Manager of the Year Award, \u00e8 un riconoscimento annuale consegnato al miglior allenatore della Premier League inglese."}
{"id": "1977036", "revid": "599013", "url": "https://it.wikipedia.org/wiki?curid=1977036", "title": "Manol\u012bs Papamakarios", "text": ""}
{"id": "1977038", "revid": "767487", "url": "https://it.wikipedia.org/wiki?curid=1977038", "title": "Il grande valzer", "text": "Il grande valzer (\"The Great Waltz\") \u00e8 un film del 1938 diretto da Julien Duvivier. Noto anche con il titolo alternativo \"The Life of Johann Strauss\", \u00e8 una biografia molto romanzata della vita di Johann Strauss figlio, interpretato dall'attore francese Fernand Gravey.\nTrama.\nVienna, met\u00e0 dell'Ottocento. Johann \"Schani\" Strauss, il figlio del famoso compositore, lavora in banca ma sogna di diventare un musicista, trascurando il suo lavoro. Finisce per essere licenziato, ma la cosa gli procura solo gioia, perch\u00e9 si sente finalmente libero di seguire le sue inclinazioni. Anche Poldi Vogelhuber, la figlia del fornaio Kienzl, una ragazza innamorata di Johann \u00e8 contenta per lui. Kienzl, musicista dilettante, aiuta - insieme ad alcuni amici - il giovanotto a mettere su un'orchestra. Johann riesce ad ottenere, qualche tempo dopo, una scrittura al Donmayer's Cafe ma la sua musica non incontra il favore del proprietario. Proprio mentre sta per essere licenziato, nel locale giungono due stelle dell'opera, Fritz Schiller e Carla Donner, che chiedono all'orchestra di suonare per loro.\nJohann suona il suo nuovo valzer, \"Vita d'artista\" e il locale si riempie presto di amanti della musica. Schiller ne \u00e8 impressionato e combina per l'orchestra del giovane Strauss una partecipazione alla grande festa che si deve svolgere a palazzo Hohenfried. Carla canta un valzer e la musica attira l'attenzione del famoso Julius Hofbauer, l'editore musicale. Johann per\u00f2 ritiene che sia Carla che Hofbauer si interessino a lui solo come fosse una divertente novit\u00e0. Lascia la festa e qualche tempo dopo sposa la devota Poldi.\nNelle strade di Vienna scoppiano i moti di rivolta del 1848. Attaccando una carrozza, i rivoluzionari cantano una marcia scritta per loro da Johann. Prima per\u00f2 che i rivoltosi passino alle vie di fatto, Johann salva l'occupante della carrozza che non \u00e8 altri che Carla. I due attraversano il bosco viennese e l'atmosfera del luogo ispira il musicista che compone una melodia. Ma una tempesta costringe la coppia a riparare in una locanda dove Carla viene scambiata dall'oste per la moglie di Strauss. Ci vuole poco perch\u00e9 Carla e Johann si rendano conto di essersi innamorati l'uno dell'altra. La cantante, per\u00f2, se ne deve andare via quando giunge il conte Hohenfried che la riporta a casa.\nTornato da Poldi, Johann non riesce a dimenticare Carla e pensa continuamente a lei. Decide di andarsene da Vienna, ma gli viene commissionata un'opera che dovr\u00e0 avere come protagonista proprio Carla. Durante le prove, tra il musicista e la cantante l'amore si fa sempre pi\u00f9 profondo. Poldi, che si \u00e8 resa conto di quello che sta accadendo, decide di non venire alla prima dell'opera e Hohenfried, allora, le chiede di aiutarlo a rompere quella relazione che non far\u00e0 altro che rendere infelici tutti quanti. Poldi, quando arriva all'Opera, ha un incontro con Carla ma, dopo aver visto il trionfo di Johann, annuncia alla sua rivale che si ritirer\u00e0 in buon ordine perch\u00e9 si rende conto che lei non potr\u00e0 mai ispirare il marito come ha fatto la cantante. Carla, commossa dal suo sacrificio, scompare dalla scena.\nNegli anni seguenti, Johann diventa celebre, rimanendo fedele a Poldi. Ma il suo cuore non ha mai dimenticato il suo amore infelice.\nProduzione.\nIl film fu prodotto dalla Metro-Goldwyn-Mayer (MGM) e dalla Loew's Incorporated.\nMusica.\nLe coreografie del film furono affidate ad Albertina Rasch.\nDistribuzione.\nLa Metro-Goldwyn-Mayer (MGM) lo distribu\u00ec internazionalmente e il film usc\u00ec nelle sale USA il 4 novembre 1938.\nIl film ebbe un successo clamoroso in Australia dove rimase in programma per ben due anni.\nEsiste al momento una sola edizione italiana Home-Video del film, edita da DNA Srl, inclusa come Extra nel DVD del film \"VIENNA DI STRAUSS\" (Waltzes from Vienna, 1934). Questa edizione non \u00e8 doppiata. Il film \u00e8 stato editato e sottotitolato in italiano con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "1977041", "revid": "729019", "url": "https://it.wikipedia.org/wiki?curid=1977041", "title": "Stazione di Samassi-Serrenti", "text": "La stazione di Samassi-Serrenti, gi\u00e0 \"stazione di Samassi\", \u00e8 una stazione ferroviaria situata nel comune di Samassi, al servizio di quest'ultimo centro e di quello di Serrenti, posta lungo la ferrovia Cagliari-Golfo Aranci.\nStoria.\nLa stazione fu realizzata dalla Compagnia Reale delle Ferrovie Sarde, e fu inaugurata il 4 settembre 1871, data di attivazione del tronco Villasor-San Gavino Monreale della Dorsale Sarda, in corso di costruzione in quei decenni. In origine la stazione portava il solo nome dell'abitato di Samassi, nel cui territorio \u00e8 situato l'impianto, ma nei primi decenni del Novecento venne stabilita la doppia denominazione dell'impianto, affiancando a Samassi il nome del vicino centro di Serrenti, distante circa dallo scalo. Stando alla dichiarazione per i venticinque anni di attivit\u00e0 delle \"Ferrovie Reali\", importanti migliorie furono apportate allo scalo nel 1883.\nL'impianto nel 1920 venne acquisito dalle Ferrovie dello Stato, che da allora gestisce l'impianto, dal 2001 tramite la societ\u00e0 controllata RFI. Sotto questa gestione negli anni ottanta la stazione fu attrezzata con le catenarie per l'alimentazione elettrica, dato che l'impianto era compreso lungo il tronco tra le stazioni di Villasor-Sanluri Stato, sul cui percorso vennero svolti alcuni dei test del progetto di elettrificazione a corrente alternata della rete FS sarda, poi abbandonato nel 1990.\nDalla met\u00e0 degli anni duemila la stazione \u00e8 stata interessata a lavori di adattamento degli impianti, correlati al raddoppio dei binari sulla Cagliari-Golfo Aranci tra Decimomannu e San Gavino Monreale. I lavori hanno portato all'adattamento di binari (ridotti a 2) e banchine e alla realizzazione di un sovrappassaggio pedonale per adeguare l'impianto al funzionamento su linea a doppio binario. In occasione dei lavori fu dismesso inoltre lo scalo merci dell'impianto, negli ultimi anni di attivit\u00e0 in uso solo stagionalmente.\nStrutture e impianti.\nLa stazione, situata nella zona ovest di Samassi, \u00e8 costruita lungo la ferrovia Cagliari-Golfo Aranci, ed \u00e8 compresa nel tronco a doppio binario tra gli scali di San Gavino e Cagliari. \nL'infrastruttura ferroviaria consiste nel 2015 in due binari per il servizio passeggeri, ognuno dotato di una propria banchina. In precedenza un terzo binario si affiancava ai due ancora presenti, inoltre a nord del fabbricato viaggiatori, oltre il passaggio a livello di via Sanluri, si trovava anche uno scalo merci, dotato di un suo fascio binari e di un piano caricatore, successivamente dismesso.\nPer quanto riguarda gli edifici di stazione il maggiore \u00e8 il fabbricato viaggiatori, che si compone di una parte centrale a pianta rettangolare estesa su due piani pi\u00f9 tetto a falde in laterizi, con in aggiunta due corpi laterali (aggiunti in un secondo momento) estesi solo sul piano terra (pi\u00f9 terrazzino). Solo i locali al piano terra sono tuttavia in uso per gli scopi ferroviari, mentre gli ambienti del primo piano sono stati riconvertiti ad abitazioni private. A sud del fabbricato viaggiatori trovano posto il piccolo edificio dei servizi igienici, pi\u00f9 due ulteriori fabbricati di servizio.\nLa gestione del movimento nell'impianto non avviene in loco, ma da Cagliari, ad opera del locale DCO, l'impianto inoltre non \u00e8 presenziato.\nMovimento.\nL'impianto \u00e8 attivo per il solo servizio passeggeri, ed \u00e8 raggiunto dai treni regionali di Trenitalia espletati per conto della Regione Autonoma della Sardegna, e colleganti lo scalo con le altre destinazioni poste lungo la Cagliari-Golfo Aranci e sulla ferrovia Ozieri Chilivani-Porto Torres.\nServizi.\nLa stazione, classificata commercialmente da RFI nella categoria \"bronze\", \u00e8 accessibile all'utenza portatrice di handicap di tipo motorio, visivo ed uditivo. \nPer quanto riguarda i servizi l'accesso ai treni \u00e8 garantito da due banchine poste in posizione periferica ai binari, di cui quella del binario 1 attigua al fabbricato viaggiatori, collegate tramite un sovrappasso pedonale (l'unico presente nelle stazioni dell'intera rete ferroviaria sarda nel 2015) ed entrambe fornite di pensiline. Nel fabbricato viaggiatori sono ospitati alcuni servizi all'utenza, tra cui una sala d'aspetto ed una biglietteria automatica.\nInterscambi.\nNell'area del parcheggio della stazione \u00e8 presente una fermata degli autoservizi ARST, che collegano il centro con i comuni limitrofi, con Cagliari e con l'area industriale di Macchiareddu."}
{"id": "1977042", "revid": "287204", "url": "https://it.wikipedia.org/wiki?curid=1977042", "title": "Sikar", "text": "Sikar \u00e8 una citt\u00e0 dell'India di 184.904 abitanti, capoluogo del distretto di Sikar, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 27\u00b0 37' 0 N e 75\u00b0 9' 0 E e ha un'altitudine di 426 .\nSociet\u00e0.\nEvoluzione demografica.\nAl censimento del 2001 la popolazione di Sikar assommava a 184.904 persone, delle quali 96.327 maschi e 88.577 femmine. I bambini di et\u00e0 inferiore o uguale ai sei anni assommavano a 28.984, dei quali 15.364 maschi e 13.620 femmine. Infine, coloro che erano in grado di saper almeno leggere e scrivere erano 118.442, dei quali 70.788 maschi e 47.654 femmine."}
{"id": "1977043", "revid": "287204", "url": "https://it.wikipedia.org/wiki?curid=1977043", "title": "Sirohi", "text": "Sirohi \u00e8 una suddivisione dell'India, classificata come \"municipality\", di 35.531 abitanti, capoluogo del distretto di Sirohi, nello stato federato del Rajasthan. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 52' 60 N e 72\u00b0 52' 0 E e ha un'altitudine di 320 .\nSociet\u00e0.\nEvoluzione demografica.\nAl censimento del 2001 la popolazione di Sirohi assommava a 35.531 persone, delle quali 18.777 maschi e 16.754 femmine. I bambini di et\u00e0 inferiore o uguale ai sei anni assommavano a 5.140, dei quali 2.834 maschi e 2.306 femmine. Infine, coloro che erano in grado di saper almeno leggere e scrivere erano 23.346, dei quali 14.307 maschi e 9.039 femmine."}
{"id": "1977045", "revid": "1543377", "url": "https://it.wikipedia.org/wiki?curid=1977045", "title": "Tonk", "text": "Tonk \u00e8 una citt\u00e0 dell'India di 135.663 abitanti, capoluogo del distretto di Tonk, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 10' 0 N e 75\u00b0 46' 60 E e ha un'altitudine di 288 .\nSociet\u00e0.\nEvoluzione demografica.\nAl censimento del 2001 la popolazione di Tonk assommava a 135.663 persone, delle quali 70.135 maschi e 65.528 femmine. I bambini di et\u00e0 inferiore o uguale ai sei anni assommavano a 24.039, dei quali 12.544 maschi e 11.495 femmine. Infine, coloro che erano in grado di saper almeno leggere e scrivere erano 71.965, dei quali 43.840 maschi e 28.125 femmine."}
{"id": "1977049", "revid": "1718925", "url": "https://it.wikipedia.org/wiki?curid=1977049", "title": "Boncompagni (famiglia)", "text": "I Boncompagni (o Buoncompagni) sono un'antica famiglia principesca della nobilt\u00e0 italiana che si stabil\u00ec a Bologna intorno al XIV secolo, ma che probabilmente era originaria dell'Umbria.\nNel 1572 ottennero il soglio pontificio grazie a Ugo Boncompagni, che, con il nome di Gregorio XIII, venne eletto papa della Chiesa cattolica. Da allora inizi\u00f2 l'ascesa della famiglia. Infatti, nel 1579, il papa acquist\u00f2 dai Della Rovere il Ducato di Sora per il figlio Giacomo, la cui discendenza vi regn\u00f2 come duchi fino al 1796.\nSuccessivamente ottennero anche il Principato di Piombino, in seguito al matrimonio di Gregorio I Boncompagni con Ippolita Ludovisi, principessa di Piombino ed ultima della sua dinastia. Regnarono su Piombino, come Boncompagni-Ludovisi, fino alla deposizione nel 1801 dell'ultimo principe, Antonio II.\nStoria.\nFamiglia bolognese, forse originaria dell'Umbria, si elev\u00f2 dal medio ceto a cui apparteneva grazie al matrimonio di Cristoforo Boncompagni (1470\u20131546) con la nobile Angela Marescalchi. Nel 1572 il figlio di Cristoforo e Angela, Ugo Boncompagni, venne eletto al soglio pontificio quale 226\u00ba papa della Chiesa cattolica col nome di Gregorio XIII. Da allora il lustro e la potenza della casata non pot\u00e9 che accrescere.\nNumerosi membri ottennero cariche importanti nella Chiesa e ben 5, oltre ad Ugo, furono creati cardinali: Filippo (1548\u20131586), Francesco (1592\u20131641), Girolamo (1622\u20131684), Giacomo (1652\u20131731), Ignazio Gaetano (1743\u20131790); di questi, tra gli altri incarichi, uno fu Arcivescovo di Napoli e due furono Arcivescovi di Bologna, mentre un altro fu anche Segretario di Stato della Santa Sede.\nNel 1579, il Papa acquist\u00f2 dai Della Rovere il Ducato di Sora per il suo stesso figlio, Giacomo Boncompagni, a cui poi si aggiunsero altri titoli e feudi. La discendenza di Giacomo regn\u00f2 su quei territori, come duchi, fino al 1796.\nCon il matrimonio nel 1681 di Gregorio II Boncompagni (1642\u20131707), duca di Sora, con Ippolita Ludovisi (1663\u20131733), principessa regnante di Piombino ed ultima della sua stirpe, si unirono sotto lo stesso tetto la casata Boncompagni e quella dei Ludovisi, facendo confluire in questo modo i titoli e i beni di quest'ultimi nella nuova dinastia dei Boncompagni-Ludovisi. Questi regnarono sul Principato di Piombino fino alla discesa in Italia di Napoleone Bonaparte.\nNel XVIII secolo, inoltre, con il matrimonio di Pietro Gregorio Boncompagni Ludovisi (1709\u20131747), figlio del duca Antonio I Boncompagni e della principessa Maria Eleonora Boncompagni Ludovisi, con l'ereditiera Maria Francesca Ottoboni (1715\u20131758), figlia di Marco Ottoboni, I duca di Fiano, ed ultimo membro della famiglia Ottoboni, anche quest'ultima casata conflu\u00ec con nome, stemma e titoli nella famiglia Boncompagni. La nuova dinastia dei Boncompagni-Ludovisi-Ottoboni, ramo separato dal principale ceppo dei Boncompagni-Ludovisi, detenne il titolo di \"Duca di Fiano\" fino al 1909, anno in cui la casata si estinse in linea maschile alla morte del duca Marco Boncompagni Ludovisi Ottoboni. Tuttavia, il titolo e l'eredit\u00e0 dei Boncompagni-Ludovisi-Ottoboni continua ad esistere tutt'oggi tramite il passaggio in diverse dinastie (Ruspoli, Rasponi Bonanzi, Serlupi-Crescenzi), tutte discendenti per linea femminile da quest'ultimi.\nOggi la rappresentanza e il titolo di Capo della Casa Boncompagni \u00e8 nelle mani di \"Don\" Francesco Maria Boncompagni-Ludovisi (n. 1965), figlio di Nicol\u00f2 Francesco Boncompagni-Ludovisi e discendente per via diretta maschile dai Duchi di Sora.\nNote.\nAnnotazioni \nFonti "}
{"id": "1977052", "revid": "300067", "url": "https://it.wikipedia.org/wiki?curid=1977052", "title": "D\u012bm\u012btr\u012bs Tsaldar\u012bs", "text": "Carriera.\nHa iniziato la sua carriera da cestista professionista nel 2001 nella sua nazione, la Grecia, dove \u00e8 rimasto sino 2009 (giocando in 4 squadre diverse nell'arco di 8 stagioni). Nel 2006 \u00e8 stato eletto \"Miglior Giovane\" del Campionato greco. \nHa partecipato a 2 edizioni dell'All Star Game del Campionato greco (2008 e 2009).\nApproda in Italia nell'ottobre del 2009 alla Nuova A.M.G. Sebastiani Basket Rieti per poi trasferirsi a met\u00e0 dell'anno alla Sutor Montegranaro dove disputa un buon campionato realizzando una media di 8,1 punti per partita e terminando la stagione al sesto posto della classifica.\nNei play-off successivi Montegranaro perde 3-0 contro l'Olimpia Milano. Nel luglio del 2010 ha firmato un contratto con la Dinamo Basket Sassari."}
{"id": "1977054", "revid": "767487", "url": "https://it.wikipedia.org/wiki?curid=1977054", "title": "Lajosmizse", "text": "Lajosmizse \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 11.053 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 94,8% degli abitanti \u00e8 di etnia ungherese"}
{"id": "1977057", "revid": "6923", "url": "https://it.wikipedia.org/wiki?curid=1977057", "title": "Matchless", "text": "La Matchless era una delle pi\u00f9 antiche case motociclistiche britanniche. La sede della societ\u00e0 e il luogo di produzione erano a Plumstead (Londra). L'azienda fu attiva tra il 1899 e il 1966, quando la produzione di motociclette con questo marchio venne interrotta.\nStoria.\nLa prima moto fu realizzata dalla Matchless nel 1899 e la produzione vera e propria inizi\u00f2 nel 1901. Inizialmente venivano vendute con questo marchio le moto prodotte dalla Collier &amp; Sons, societ\u00e0 costituita da H.H. Collier e dai figli Henry e Charlie. Come marchio venne scelta una \"M\" alata. Come molte altre case motociclistiche inizialmente la ditta produceva biciclette.\nNel 1905 venne presentato un modello di motocicletta dotato di motore bicilindrico a V di produzione JAP dotato di uno dei primi sistemi di sospensione dotato di forcellone oscillante e di forcelle. Nel 1907, 1909 e 1910 al TT la Matchless conquist\u00f2, guidata da Charlie e Harry Collier, diverse vittorie che portarono il marchio alla ribalta. La produzione iniziale era concentrata su moto dotate di motore monocilindrico e in seguito pass\u00f2 alla realizzazione di modelli dotati di motore bicilindrico a V di 496 e 998 cm\u00b3. Il primo motore Matchless venne realizzato nel 1912.\nDurante la prima guerra mondiale la Matchless non ottenne contratti di fornitura e pertanto questa attivit\u00e0 venne sospesa per riprendere nel 1919 con la produzione di un motore bicilindrico a V da utilizzare sui sidecar. La produzione di moto vere e proprie riprese solo nel 1923.\nNel 1926 H.H. Collier mor\u00ec e nel 1928 la societ\u00e0 si trasform\u00f2 in una \"limited\". Il 1930 vide la presentazione di un motore bicilindrico a V ad angolo stretto di 400\u00a0cm\u00b3. Questo motore, denominato \"Silver Arrow\", era stato progettato da Charlie Collier. L'anno successivo venne lanciato un inedito motore V4 da 593\u00a0cm\u00b3, per l'epoca molto avanzato, progettato da Bert Collier che venne designato \"Silver Hawk\". Bert era il fratello pi\u00f9 piccolo dei Collier e non aveva un ruolo attivo nella societ\u00e0. Nello stesso anno venne acquistata la AJS. Verso la fine del decennio entr\u00f2 nell'orbita Matchless anche la Sunbeam, che per\u00f2 fu rivenduta alla BSA nel 1943.\nNel 1938 venne fondata la AMC (Associated Motor Cycle), societ\u00e0 nella quale confluirono i marchi AJS e Matchless. Successivamente si aggiungeranno oltre ad altri marchi anche la Norton.\nNel 1941 la ditta introdusse un'innovativa forcella telescopica anteriore, detta \"Teledraulic\" (ispirata a quella delle BMW). Durante la seconda guerra mondiale la ditta produsse 80.000 moto, prevalentemente modelli \"G3\" e \"G3L\" (entrambe 350 monocilindriche a valvole in testa), per le forze armate. La G3L era dotata della forcella \"Teledraulic\".\nNel 1956 la gamma era articolata su otto modelli che furono ridotti a quattro nel 1965. Le prime moto prodotte dopo la fine delle ostilit\u00e0 furono una 350\u00a0cm\u00b3, venduta sia con il marchio AJS che Matchless, e la 500\u00a0cm\u00b3 monocilindrica Matchless G80. Quest'ultima era uno sviluppo della G3 prodotta per le forze armate. Nel 1948 inizi\u00f2 la produzione di modelli da competizione, sempre dotati del monocilindrico, che portarono alla ditta numerosi allori. Il primo motore bicilindrico parallelo venne prodotto nel 1949, sul modello \"G9\". Utilizzato anche sulle AJS aveva una cilindrata di 500\u00a0cm\u00b3 che sal\u00ec a 600 nel 1959 e a 650 tre anni dopo.\nNelle competizioni del 1952 la Matchless present\u00f2 la \"G45\". Il suo motore derivava dal \"G9\" 500\u00a0cm\u00b3, potenziato (con testate che si rifacevano a quelle della AJS 7R) e inserito nel telaio della 7R. La prima uscita di questa moto avvenne al Salone di Londra, a Earls Court, nel novembre '52, poco dopo aver vinto il Manx Grand Prix. La produzione in serie per i piloti privati inizi\u00f2 dal 1953, ma non ebbe la competitivit\u00e0 sperata.\nNel 1958 venne introdotta nella gamma Matchless una moto da 250\u00a0cm\u00b3 con motore monocilindrico (siglata \"G2\" se marchiata Matchless e \"Model 14\" se AJS). Dato lo scarso successo della G45, questa venne rimpiazzata dalla \"G50\", spinta da un monocilindrico monoalbero di 500\u00a0cm\u00b3 derivato da quello della AJS 7R. La G50 ebbe decisamente pi\u00f9 fortuna nelle competizioni della sua antenata, riuscendo a soppiantare la Norton Manx dal ruolo di miglior monocilindrica destinata ai piloti privati: tra i piloti che la portarono in gara si ricordano Alan Shepherd (secondo nella classifica finale della 500 nel 1962 e nel 1963), Jack Findlay (terzo nel 1966 e secondo nel 1968), Phil Read (terzo nel 1964) e molti altri.\nL'avvento degli anni sessanta port\u00f2 ad un netto peggioramento dei conti della Matchless. Nel 1961 la societ\u00e0 accus\u00f2 la perdita di oltre 350.000 sterline dell'epoca. Per reagire a questa situazione venne chiuso lo stabilimento Norton di Birmingham nel 1962 e si unific\u00f2 la produzione delle moto Norton e Matchless. Venne deciso di puntare sul marchio Norton per le moto bicilindriche e sui marchi Matchless e AJS per quelle monocilindriche. La strategia per\u00f2 non ebbe successo e poco dopo lo stabilimento cess\u00f2 la produzione. Venne introdotto anche il modello \"G15\" 750, uno sviluppo del precedente \"G12\" 650, che presentava miglioramenti al sistema di lubrificazione, al telaio e alle sospensioni. La G15 veniva prodotta in tre versioni con il marchio Matchless, G15 Mk.2 - G15GS - G15CSR. Era inoltre venduta come \"Model 33\" dalla AJS e come \"N15CS\" dalla Norton. Questo modello rimase in produzione dal 1963 al 1969. Venne anche esportata, a partire dal 1965, fuori dai confini del Regno Unito.\nAltro modello Matchless, la \"G85CS\", era dotata di un motore da 500\u00a0cm\u00b3 (quello della G50 leggermente depotenziato) con un rapporto di compressione 12:1. La pompa dell'olio era ora di produzione Norton che sostituiva il modello precedente che risaliva agli anni venti. Venne realizzato un nuovo sistema di lubrificazione che migliorava la circolazione dell'olio a livello del pistone e della biella. Il carburatore era un Amal GP di serie e la potenza era di 41 CV a 6500 giri al minuto. La G85 venne presentata nel 1966, una sua caratteristica era la difficolt\u00e0 di avviamento dovuta in parte all'elevato rapporto di compressione e alla mancanza, come quasi tutte le moto dell'epoca, dell'avviamento elettrico.\nL'ultimo modello di moto realizzato dalla AMC fu la P11 750. Utilizzava il telaio modificato della G85CS sul quale era stato montata una forcella di dimensioni pi\u00f9 generose oltre a modifiche alla trasmissione primaria e al sistema di lubrificazione. La moto alla fine per\u00f2 si rivel\u00f2 piuttosto costosa.\nIn generale le moto della Matchless si rivelarono comode, affidabili, maneggevoli, ed economiche. Queste qualit\u00e0 per\u00f2 non furono sufficienti per mantenere un sufficiente livello di vendite. La situazione peggior\u00f2 e nel 1966 la AMC dichiar\u00f2 bancarotta. Venne allora acquistata dalla Manganes-Bronze che form\u00f2 un nuovo gruppo che prese il nome di Norton-Villiers. Di questo gruppo l'unico marchio che produceva utili era la Norton. Nel 1967 inizi\u00f2 la produzione della P11 la cui gamma alla fine comprese quattro modelli ed era disponibile sia con marchio Norton che Matchless. Nel 1968 venne presentata la P11A e la P11A Ranger. Nel 1969 al modello P11A Ranger si aggiunse la P11 Ranger 750. Nel 1968 venne interrotta la produzione della G15 i cui ultimi modelli prodotti furono venduti anche nel 1969. Nella tarda primavera dello stesso anno si concluse la produzione anche della P11.\nLes Harris.\nNel 1987 Les Harris (gi\u00e0 noto per la produzione su licenza della Triumph Bonneville) fece rinascere il marchio Matchless. La \"G80\" (il nome riprendeva quello della monocilindrica prodotta dalla \"vecchia\" Matchless) utilizzava un motore Rotax monocilindrico monoalbero ed era dotata di freno a disco sulla ruota anteriore. Erano disponibili come optional il doppio disco anteriore e l'avviamento elettrico."}
{"id": "1977059", "revid": "1900059", "url": "https://it.wikipedia.org/wiki?curid=1977059", "title": "J\u00e1noshalma", "text": "J\u00e1noshalma \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 9.343 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 92,1% degli abitanti \u00e8 di etnia ungherese, il 3,3% di etnia rom\nAmministrazione.\nGemellaggi.\nJ\u00e1noshalma \u00e8 gemellata con le seguenti citt\u00e0:"}
{"id": "1977060", "revid": "2188454", "url": "https://it.wikipedia.org/wiki?curid=1977060", "title": "Santuario nuragico di monte Sant'Antonio", "text": "Il santuario nuragico di monte Sant'Antonio \u00e8 un sito archeologico che si trova nel comune di Siligo, in provincia di Sassari. Il complesso, che si estende per una superficie di oltre due ettari, si trova sul tavolato del monte Sant'Antonio nell'area denominata \"Sa Cherchizza\".\nL'area ospita un tempio a pozzo con un'area lastricata, un tempio a base rettangolare, un edificio a corridoio ed alcune parti di mura ciclopiche. Inoltre vi \u00e8 il nuraghe \"Cherchizza\" ubicato all'estremit\u00e0 occidentale del vasto santuario, lungo i margini dell'altopiano.\nIl sito avrebbe costituito un punto di riferimento per la popolazione di una vasta area di territorio.\nDagli scavi effettuati nell'area sono stati recuperati dei manufatti in bronzo, fra cui una statuetta della dea madre, ma anche degli oggetti di ambra.\nNegli anni 1988-89 il complesso \u00e8 stato oggetto di scavi da parte di Fulvia Lo Schiavo e Anna Sanna, a seguito di devastanti episodi di vandalismo."}
{"id": "1977064", "revid": "110157", "url": "https://it.wikipedia.org/wiki?curid=1977064", "title": "Kecel", "text": "Kecel \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 8.892 abitanti (dati 2009)\nStoria.\nLa citt\u00e0 \u00e8 menzionata per la prima volta in un documento ufficiale nel 1198. Come la maggior parte degli insediamenti ungheresi, perse la gran parte della popolazione durante l'occupazione ottomana e la citt\u00e0 venne ricostituita nel 1734 con un'economia essenzialmente agricola. All'inizio del secolo XIX vennero costruite la chiesa cattolica, il palazzo comunale e la prima scuola. In seguito la citt\u00e0 fu connessa alla rete ferroviaria.\nSociet\u00e0.\nEvoluzione demografica.\nSecondo i dati del censimento 2001 il 91,9% degli abitanti \u00e8 di etnia ungherese, il 2,0% di etnia rom"}
{"id": "1977065", "revid": "6923", "url": "https://it.wikipedia.org/wiki?curid=1977065", "title": "Jack O'Halloran", "text": "Biografia.\nLa carriera pugilistica.\nO'Halloran nacque a Philadelphia, in Pennsylvania. Conosciuto come \"l'irlandese\", combatt\u00e9 nella categoria dei pesi massimi dal 1966 al 1974, e rimase imbattuto per i suoi primi 16 incontri professionistici.\nDurante la sua carriera, O'Halloran sconfisse i precedenti contendenti al titolo Cleveland Williams e Manuel Ramos. Sconfisse anche Danny McAlinden, medaglia di bronzo ai British Empire and Commonwealth Games del 1966 a Kingston e che pi\u00f9 tardi divenne campione britannico dei pesi massimi. Fu sconfitto invece da George Foreman e Ken Norton, che sarebbero in seguito diventati campioni di pesi massimi.\nNel 1973 O'Halloran and\u00f2 vicino ad ottenere un incontro contro Mohammed Ali, ma venne sconfitto da Jimmy Summerville e perse ogni speranza di potersi scontrare con il grande campione. Anche se in seguito arriv\u00f2 a sconfiggere Summerville fino al K.O. in un incontro successivo, con solo tre altre vittorie e cinque sconfitte non torn\u00f2 mai ad essere un avversario pericoloso nei pesi massimi.\nIl cinema.\nDopo essersi ritirato nel 1974 con un record personale di 34-21-2 (17 vittorie al K.O.), O'Halloran cominci\u00f2 una carriera come attore. Il suo primo ruolo fu quello dell'ex carcerato Moose Malloy nel film \"Marlowe, il poliziotto privato\" (1975), con Robert Mitchum nei panni dell'investigatore Philip Marlowe.\nSuperman.\nLa sua carriera prosegu\u00ec da questo primo passo fino all'ottenimento del ruolo che l'avrebbe reso famoso: Non, il pericoloso membro muto del trio di supercattivi kriptoniani relegati nella Zona fantasma da Jor-El (Marlon Brando) in \"Superman\" (1978), e inavvertitamente liberati dallo stesso Uomo d'acciaio (Christopher Reeve) in \"Superman II\" (1980).\nAltri ruoli.\nO'Halloran lavor\u00f2 inoltre con John Guillermin per la realizzazione del film \"King Kong\" (1976), dove interpret\u00f2 la parte di Joe Perko, e in \"La retata\" (1987).\nNel 1988 recit\u00f2 nel film \"Un eroe per il terrore\", nei panni del maniaco criminale seriale Simon Moon ricercato da Chuck Norris."}
{"id": "1977067", "revid": "1718925", "url": "https://it.wikipedia.org/wiki?curid=1977067", "title": "Kunszentmikl\u00f3s", "text": "Kunszentmikl\u00f3s \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 8.704 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 94,4% degli abitanti \u00e8 di etnia ungherese, il 3,3% di etnia rom"}
{"id": "1977069", "revid": "110157", "url": "https://it.wikipedia.org/wiki?curid=1977069", "title": "Soltvadkert", "text": "Soltvadkert \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 7.519 abitanti (dati 2009) ed \u00e8 situato al confine con la Serbia\nStoria.\nLa citt\u00e0 fino al 1900 si chiamava \"Vadkert\". \u00c8 stata fondata nel 1376 e, durante l'occupazione turca perse gran parte degli abitanti. Nel 1740 il Barone Orczy fece trasferire contadini dalla Germania. Nel corso del 1900 la citt\u00e0 si svilupp\u00f2 grazie anche al turismo sul Lago Vadkert\nSociet\u00e0.\nEvoluzione demografica.\nIn base al censimento del 2001 la popolazione si suddivide in base all'etnia:\nEconomia.\nOltre che al turismo, l'economia della citt\u00e0 si basa sulla produzione vinicola. 8000 ettari di vite coltivata per una produzione di 250.000 ettolitri di vino"}
{"id": "1977071", "revid": "933835", "url": "https://it.wikipedia.org/wiki?curid=1977071", "title": "Videogiochi nel 1971", "text": ""}
{"id": "1977072", "revid": "253269", "url": "https://it.wikipedia.org/wiki?curid=1977072", "title": "Jackie Cooper", "text": "Biografia.\nEra figlio di John Cooper, musicista ebreo che lasci\u00f2 la famiglia quando lui aveva solo due anni. La madre Mabel Leonard era una pianista, proveniente da una famiglia italoamericana che aveva cambiato il cognome originario Polito. Spos\u00f2 in seconde nozze il \"production manager\" Charles J. Bigelow.\nJackie Cooper fu uno dei pi\u00f9 famosi attori bambini del cinema hollywoodiano, dapprima lanciato nel ruolo di Jackie nei cortometraggi cinematografici (successivamente diventati anche serie televisiva) di grande successo \"Simpatiche canaglie\". \nNel 1931 fu candidato agli Academy Awards come miglior attore per la pellicola \"Skippy\". All'epoca Cooper aveva appena nove anni e fu l'attore pi\u00f9 giovane ad aver mai ottenuto una candidatura agli Oscar. Segu\u00ec una lunga una serie di interpretazioni cinematografiche di grande successo, in ruoli questa volta drammatici, le pi\u00f9 famose delle quali restano quelle al fianco di Wallace Beery in \"Il campione\" (1931), \"L'isola del tesoro\" (1934), \"Il circo\" (1935). Malgrado il rapporto tra i due attori non fosse particolarmente cordiale e amichevole, Wallace Beery e Jackie Cooper formarono sullo schermo una delle coppie cinematografiche pi\u00f9 riuscite e amate dal pubblico e dalla critica.\nDa giovane attore, a Cooper vennero offerte opportunit\u00e0 di lavoro di secondaria importanza: dal 1949 recit\u00f2 prevalentemente a teatro e alla televisione, apparendo sempre pi\u00f9 raramente in produzioni cinematografiche. Negli anni cinquanta cominci\u00f2 la sua carriera dietro la macchina da presa, che lo port\u00f2 a dirigere anche una stazione radiotelevisiva negli Stati Uniti; come regista televisivo Cooper vinse anche un Emmy Award per la serie \"Time Out\" (1980).\nNel 1973 fu \"guest star\" in un episodio della terza serie di telefilm con il tenente Colombo. Il ruolo che lo rese nuovamente famoso al grande pubblico fu quello di Perry White nelle prime quattro pellicole di Superman, dal 1978 al 1987. Partecip\u00f2 come guest star anche a due episodi della terza stagione del telefilm \"La signora in giallo\" (1986)."}
{"id": "1977074", "revid": "300067", "url": "https://it.wikipedia.org/wiki?curid=1977074", "title": "Audie Norris", "text": ""}
{"id": "1977076", "revid": "110157", "url": "https://it.wikipedia.org/wiki?curid=1977076", "title": "B\u00e1csalm\u00e1s", "text": "B\u00e1csalm\u00e1s (in serbo \" \u0410\u0459\u043c\u0430\u0448\", \"Aljma\u0161\", in tedesco \"Almasch\") \u00e8 una citt\u00e0 dell'Ungheria situata nella provincia di B\u00e1cs-Kiskun, nell'Ungheria meridionale di 7.045 abitanti (dato 2009), vicino al confine con la Serbia.\nStoria.\nNel medio evo la regione divenne sotto il controllo dei Magiari, che assorb\u00ec gli Slavi e gli Avari, come testimoniano scavi archeologici effettuati nel territorio. Nel XV secolo fu dominata da J\u00e1nos Hunyadi. La citt\u00e0 \u00e8 menzionata per la prima volta in un documento ufficiale nel 1543. Con l'invasione da parte dell'Impero Ottomano la popolazione fu sostituita da croati e bosniaci. A seguito della Battaglia di Zenta la citt\u00e0 pass\u00f2 sotto il dominio asburgico e fece parte del Confine Militare, la provincia che segnava il confine coi turchi. Nel 1772 ricevette un Polittico scritto in croato che rifletteva la maggioranza etnica. Un decennio dopo si stabilirono diverse famiglie tedesche che costituirono l'etnia prevalente della citt\u00e0 fino alla seconda guerra mondiale.\nA partire dal XIX secolo si evidenzi\u00f2 uno sviluppo della viticoltura, esportata anche in Austria e in Boemia e, con la costruzione delle prime ferrovie, divenne un importante nodo ferroviario.\nNel 1941 la popolazione era di 13.000 abitanti, due terzi dei quali di origine tedesca (Svevi del Danubio) che vennero in gran parte espulsi dopo la guerra e sostituiti da ungheresi provenienti dalla Slovacchia. Ottenne lo status di citt\u00e0 nel 1986, quando aveva una popolazione di poco superiore agli 8.000 abitanti. Con la caduta del comunismo diverse fabbriche chiusero e anche il settore agricolo, in seguito privatizzato, risent\u00ec della crisi contribuendo ad un ulteriore spopolamento. \nSociet\u00e0.\nEvoluzione demografica.\nSecondo i dati del censimento 2001 il 93,5% degli abitanti \u00e8 di etnia ungherese, il 3,0% di etnia tedesca"}
{"id": "1977083", "revid": "110157", "url": "https://it.wikipedia.org/wiki?curid=1977083", "title": "Solt", "text": "Solt \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 6.632 abitanti (dati 2009)\nStoria.\nIl territorio comunale risulta abitato fin dall'et\u00e0 della pietra. Scavi archeologici hanno inoltre rilevato la presenza di monete, armi e utensili di epoca romana. Il primo documento in cui si menziona Solt \u00e8 datato 1145. Il comune \u00e8 appartenuto alla parrocchia di Kalocsa dal XI al XIII secolo. Fu in seguito invaso dall'Impero Ottomano, periodo nel quale perse la maggior parte della popolazione.\nSociet\u00e0.\nEvoluzione demografica.\nSecondo i dati del censimento 2001 il 94,6% degli abitanti \u00e8 di etnia ungherese, l'1,3% di etnia rom"}
{"id": "1977088", "revid": "1711941", "url": "https://it.wikipedia.org/wiki?curid=1977088", "title": "Kirkuk", "text": "Kirkuk (; ; ) \u00e8 una citt\u00e0 dell'Iraq e capoluogo del Governatorato di Kirkuk.\nGeografia.\nSi trova nel nord del paese, a circa 250 km dalla capitale Baghdad.\nLa popolazione, stimata intorno a 755.700 abitanti nel 2003, \u00e8 composta da varie etnie, tra cui turcomanni, curdi, arabi e assiri.\nEconomia.\nLa presenza del pi\u00f9 grande giacimento petrolifero del paese rende la citt\u00e0 un importante centro petrolifero."}
{"id": "1977089", "revid": "75421", "url": "https://it.wikipedia.org/wiki?curid=1977089", "title": "No Fun At All", "text": ""}
{"id": "1977096", "revid": "300067", "url": "https://it.wikipedia.org/wiki?curid=1977096", "title": "Randy White (cestista)", "text": ""}
{"id": "1977101", "revid": "339392", "url": "https://it.wikipedia.org/wiki?curid=1977101", "title": "Santuario Nuragico Federale", "text": ""}
{"id": "1977102", "revid": "212348", "url": "https://it.wikipedia.org/wiki?curid=1977102", "title": "Apertura spagnola", "text": ""}
{"id": "1977103", "revid": "110157", "url": "https://it.wikipedia.org/wiki?curid=1977103", "title": "Szabadsz\u00e1ll\u00e1s", "text": "Szabadsz\u00e1ll\u00e1s \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 6.221 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 95,3% degli abitanti \u00e8 di etnia ungherese"}
{"id": "1977106", "revid": "339392", "url": "https://it.wikipedia.org/wiki?curid=1977106", "title": "Santuario Nuragico Federale di Siligo", "text": ""}
{"id": "1977108", "revid": "1354930", "url": "https://it.wikipedia.org/wiki?curid=1977108", "title": "Davide Boifava", "text": "Professionista dal 1969 al 1978, vinse due tappe al Giro d'Italia. Dopo il ritiro \u00e8 stato per quasi trent'anni direttore sportivo di squadre professionistiche.\nCarriera.\nPassato professionista nel 1969, Boifava svolse principalmente ruolo di gregario, riuscendo ad ottenere anche successi personali.\nDurante il primo anno tra i professionisti ottenne i primi risultati, tra cui una tappa al Giro d'Italia, dove vest\u00ec per un giorno la maglia rosa e termin\u00f2 al quindicesimo posto finale, il Giro del Lussemburgo, un terzo posto al Grand Prix des Nations ed al Trofeo Baracchi, in coppia col suo capitano Eddy Merckx, risultati che tuttavia non miglior\u00f2 nelle stagioni seguenti.\nTorn\u00f2 a vincere una tappa al Giro d'Italia 1971, il Trofeo Matteotti e il Giro di Romagna, oltre ad altri tre podi nel Trofeo Baracchi.\nPassato al ruolo di direttore sportivo per la Inoxpran/Carrera, sotto la sua guida Giovanni Battaglin vinse il Giro d'Italia 1981 e la Vuelta a Espa\u00f1a del medesimo anno, Roberto Visentini vinse il Giro d'Italia 1986 e Stephen Roche si aggiudic\u00f2 il Giro d'Italia 1987 e il Tour de France del medesimo anno."}
{"id": "1977109", "revid": "767487", "url": "https://it.wikipedia.org/wiki?curid=1977109", "title": "Izs\u00e1k", "text": "Izs\u00e1k \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 6.004 abitanti (dati 2009). Il territorio comunale comprende parte del parco nazionale Kiskuns\u00e1g e del lago di Kolon.\nStoria.\nScavi archeologici hanno rilevato la presenza di popolazioni nomadi dell'et\u00e0 del Ferro. La citt\u00e0 \u00e8 menzionata per la prima volta in un documento ufficiale nel 1055 come villaggio situato nei pressi di un'abbazia. La chiesa \u00e8 stata costruita nel 1426. Sub\u00ec la dominazione ottomana fino al 1660. Tra i censimenti effettuati nel XVIII secolo si rileva la presenza di 24 famiglie in quello del 1716 salite a 40 4 anni pi\u00f9 tardi. Nel 1784 la popolazione era di 2.475 abitanti.\nSociet\u00e0.\nEvoluzione demografica.\nSecondo i dati del censimento 2001 il 93,9% degli abitanti \u00e8 di etnia ungherese"}
{"id": "1977113", "revid": "757396", "url": "https://it.wikipedia.org/wiki?curid=1977113", "title": "Travon Bryant", "text": ""}
{"id": "1977115", "revid": "110157", "url": "https://it.wikipedia.org/wiki?curid=1977115", "title": "Kerekegyh\u00e1za", "text": "Kerekegyh\u00e1za \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 6.225 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 96,5% degli abitanti \u00e8 di etnia ungherese"}
{"id": "1977116", "revid": "3358", "url": "https://it.wikipedia.org/wiki?curid=1977116", "title": "Costituzione della Repubblica federale di Germania", "text": ""}
{"id": "1977118", "revid": "599013", "url": "https://it.wikipedia.org/wiki?curid=1977118", "title": "David Speedie", "text": "Carriera.\nHa giocato pi\u00f9 di 160 partite con la maglia del Chelsea."}
{"id": "1977119", "revid": "767487", "url": "https://it.wikipedia.org/wiki?curid=1977119", "title": "Massimo Ferraiuolo", "text": ""}
{"id": "1977121", "revid": "110157", "url": "https://it.wikipedia.org/wiki?curid=1977121", "title": "Tompa", "text": "Tompa \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 4.689 abitanti (dati 2009) ed \u00e8 situato al confine con la Serbia\nSociet\u00e0.\nEvoluzione demografica.\nSecondo i dati del censimento 2001 il 94,1% degli abitanti \u00e8 di etnia ungherese, lo 0.7% di etnia serba, lo 0,3% di etnia croata"}
{"id": "1977122", "revid": "124375706", "url": "https://it.wikipedia.org/wiki?curid=1977122", "title": "Corrado Zunino", "text": "Biografia.\nHa iniziato a scrivere nel 1983, a Genova, per \"Corriere Mercantile\" e \"La Gazzetta del Luned\u00ec\", dove ha lavorato come correttore di bozze e archivista.\nNel 1989 \u00e8 stato assunto a \"Il Lavoro\" di Genova dove ha firmato inchieste sulla Tangentopoli genovese. Nel 1992, quando \"Il Lavoro\" diventa l'edizione genovese de la Repubblica, passa al Gruppo Editoriale L'Espresso e nel 1994 si trasferisce alla redazione centrale de la Repubblica dove, in Cronaca di Roma, avvia l'inchiesta ribattezzata Affittopoli.\nDal 1997 al 2010 \u00e8 alla redazione sportiva, dove ha seguito il motomondiale nell'era Valentino Rossi, la Coppa d'Africa del 2008 e il Campionato europeo di calcio del 2008. Dal giugno 2010 in Cronaca nazionale, dove si occupa di inchieste giudiziarie, scuola, universit\u00e0 e ricerca, sanit\u00e0. Dal 24 agosto 2016, giorno del terremoto di Amatrice, ha iniziato a seguire la terribile serie di scosse che ha squassato l'Italia centrale con punte sismiche e successivi danni il 24 ottobre e il 30 ottobre del 2016. Il 23 dicembre 2016 \u00e8 stato nominato inviato dal direttore Mario Calabresi. Il 18 gennaio 2017 ha seguito dal primo momento la tragedia della valanga di Rigopiano (Pescara), che ha provocato 29 vittime.\nSua l'inchiesta che il 26 ottobre 2019 rivela le presunte 80 missioni false dell'ex ministro dell'Istruzione, Marco Bussetti. Due mesi dopo rende pubbliche le contestazioni degli uffici del ministero dell'Istruzione: chiedono la restituzione di 24.000 euro.\nNella stagione del Covid-19 ha raccontato l'emergenza dal punto di vista della Protezione civile. Ha, quindi, scritto dell'impatto della pandemia sulla scuola italiana rivelando la sospensione definitiva delle lezioni in presenza nell'Anno scolastico 2020-2021 e svelando in anteprima il format ristretto dell'esame di Maturit\u00e0 del giugno 2020.\nSi \u00e8 occupato a fondo di Calciopoli, anticipando di 14 mesi quello che sarebbe emerso con l'inchiesta della Procura di Napoli, e delle storture del calcio italiano contemporaneo . E' stato il cronista narrante del documentario Netflix su Calciopoli.\nHa avviato l'inchiesta sullo scandalo dei Mondiali di nuoto \"Roma 2009\" approdata all'inchiesta giudiziaria sulla Protezione civile.\nHa partecipato alla costruzione dei longform di Repubblica sul Covid; sul vaccino per contrastare il Covid ; sugli insegnanti di scuola; sull'abbandono delle grandi opere di Roma; sui concorsi falsi dell'universit\u00e0 italiana; sulla ricostruzione mancata di Amatrice; sui dieci anni dalla legge sui disturbi dell'apprendimento a scuola e sulle molestie sessuali nelle universit\u00e0 italiane .\nHa collaborato con l'Espresso e Radio Capital.\nNel 2008 ha realizzato il videodocumentario \"Il mercato della Coppa d'Africa\", premio \"L'anello debole\" di Fermo (2008) e in rassegna al Festival del cinema africano di Milano (2010) e a \"Gli occhi dell'Africa\" di Cinemazero a Pordenone (2010). Sempre nel 2008 ha realizzato la videoinchiesta sul neofascismo italiano \"Fuori dalle fogne\", con Carlo Bonini, Valeria Teodonio e Fabio Tonacci."}
{"id": "1977124", "revid": "8596", "url": "https://it.wikipedia.org/wiki?curid=1977124", "title": "Le chiavi del Paradiso", "text": ""}
{"id": "1977126", "revid": "110157", "url": "https://it.wikipedia.org/wiki?curid=1977126", "title": "Dunavecse", "text": "Dunavecse (in croato \"Ve\u010dica\") \u00e8 una citt\u00e0 dell'Ungheria situato nella provincia di B\u00e1cs-Kiskun, nell'Ungheria meridionale di 4.026 abitanti (dati 2009). \u00c8 ubicata lungo la riva sinistra del Danubio a 72 km da Budapest\nStoria.\nLa citt\u00e0 \u00e8 menzionata per la prima volta in un documento ufficiale nel 1271 col nome \"Vecsei\". Con la riforma protestante la maggior parte della popolazione si converte al presbiterianesimo. La prima chiesa \u00e8 costruita nel 1745. \nSociet\u00e0.\nEvoluzione demografica.\nSecondo i dati del censimento 2001 il 97,7% degli abitanti \u00e8 di etnia ungherese, il 1,9% di etnia rom\nEconomia.\nPrincipale attivit\u00e0 economica della citt\u00e0 \u00e8 l'agricoltura con coltivazione di cereali e frutteti."}
{"id": "1977127", "revid": "232134", "url": "https://it.wikipedia.org/wiki?curid=1977127", "title": "Gabba gabba hey", "text": ""}
{"id": "1977132", "revid": "300067", "url": "https://it.wikipedia.org/wiki?curid=1977132", "title": "Buck Johnson", "text": ""}
{"id": "1977134", "revid": "93556", "url": "https://it.wikipedia.org/wiki?curid=1977134", "title": "\u00c1gasegyh\u00e1za", "text": "\u00c1gasegyh\u00e1za \u00e8 un comune dell'Ungheria situato nella provincia di B\u00e1cs-Kiskun, nell'Ungheria meridionale di 1.912 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 98,4% degli abitanti \u00e8 di etnia ungherese, lo 0,7% di etnia tedesca"}
{"id": "1977135", "revid": "94194749", "url": "https://it.wikipedia.org/wiki?curid=1977135", "title": "Carl Scarborough", "text": "Prese parte alla 500 Miglia di Indianapolis nel 1951 e nel 1953.\nNel 1953 si classific\u00f2 dodicesimo, ma dopo la gara accus\u00f2 malori che lo portarono alla morte per ipertermia, a causa di un principio d'incendio che ben presto divamp\u00f2 nel suo abitacolo durante un pit-stop; Scarborough fu il secondo pilota a morire quell'anno dopo Chet Miller. Venne sepolto presso il cimitero Perry Mount a Pontiac, Michigan. \nTra il 1950 e il 1960 la 500 Miglia faceva parte del Campionato mondiale di Formula 1, per questo motivo Scarborough ha all'attivo anche 2 Gran Premi in F1."}
{"id": "1977137", "revid": "438304", "url": "https://it.wikipedia.org/wiki?curid=1977137", "title": "Sarcofago di Caius Bellicus Natalis Tebanianus", "text": "Il sarcofago di Caius Bellicus Natalis Tebanianus \u00e8 il pi\u00f9 antico sarcofago romano databile con una certa esattezza (dopo gli sparuti esempi repubblicani e dopo il problematico sarcofago Caffarelli forse di et\u00e0 giulio-claudia). Risale all'inizio del II secolo ed \u00e8 conservato al Camposanto monumentale di Pisa.\nDescrizione.\nIl sarcofago, proveniente forse da Roma, \u00e8 significativo perch\u00e9 \u00e8 la pi\u00f9 antica testimonianza della ripresa dell'inumazione nel mondo romano a partire dal tardo I secolo d.C., su probabile suggestione delle influenze orientali che portavano a Roma filosofie religiose escatologiche. I prototipi dell'Asia Minore per\u00f2 erano scolpiti su quattro lati, per l'usanza di collocarli al centro delle camere funerarie, mentre i sarcofagi di produzione romana erano solitamente scolpiti su tre lati soltanto, come questo sarcofago, per l'usanza di allinearli lungo le pareti. \nL'iscrizione sul sarcofago (=ILS 1009) ci informa che appartenne a Caius Bellicus Natalis Tebanianus, console nell'87 e morto attorno al 110. La fronte del sarcofago (alta 0,78 metri) \u00e8 decorata da un motivo a festoni, popolati da figure di scenette mitologiche. di solito nei prototipi asiatici non esistevano questi richiami alla mitologia e si pensa che furono scelti per i gusto romano derivato dalla decorazione tradizionale delle are funerarie almeno dall'et\u00e0 flavia. Anche nella generazione successiva infatti i soggetti dei rilievi dei sarcofagi scolpiti continuarono ad essere i bassi fregi mitologici, i \"thiasos\" bacchici o marini, e gli eroti. \nL'esecuzione \u00e8 molto accurata, secondo un sobrio classicismo attento alla composizione bilanciata nell'insieme. Simile \u00e8 un sarcofago del Laterano, che viene attribuito alla stessa officina ed \u00e8 pi\u00f9 mosso e pittorico, databile a uno o due decenni dopo."}
{"id": "1977138", "revid": "8596", "url": "https://it.wikipedia.org/wiki?curid=1977138", "title": "La Ronde - Il piacere e l'amore", "text": ""}
{"id": "1977144", "revid": "1305772", "url": "https://it.wikipedia.org/wiki?curid=1977144", "title": "Touchdown (disambigua)", "text": ""}
{"id": "1977148", "revid": "1305772", "url": "https://it.wikipedia.org/wiki?curid=1977148", "title": "Filimero", "text": "Storia.\nFu figlio di Gadareiks, cinque generazioni dopo che Berig si insedi\u00f2 con il suo popolo in Gothiscandza. Nel momento in cui la popolazione crebbe, Filimero decise di spostare il proprio popolo in Scizia, dove sconfissero i Sarmati. Chiamarono il loro nuovo territorio \"Oium\", che significava \"nella terra delle acque\". Questa migrazione sarebbe avvenuta circa 2030 anni prima che Giordane scrivesse il \"De origine actibusque Getarum\".\nI reperti archeologici mostrano che la popolazione gotica della cultura di Wielbark (Polonia) in effetti si insedi\u00f2 in Ucraina miscelandosi con la popolazione preesistente della cultura di Zarubintsy, dove diedero vita alla cultura di \u010cernjachov. Questo movimento culturale viene identificato con la migrazione dei Goti dalla Gothiscandza ad Oium, anche se non tutti gli studiosi danno per scontato questo fatto. \nGiordane (XXIV:121) cita anche il fatto che Filimero cacci\u00f2 i seguaci di V\u01eblva, chiamati Aliorumnas (probabilmente \"Halju-runnos\", ovvero \"guide dell'inferno\" o \"guide del regno dei morti\", riferendosi alle loro esperienze sciamaniche durante il trance). Queste persone vennero condannate a cercare rifugio lontano, dando vita agli Unni.\nLo studioso danese Christensen ipotizz\u00f2 che il nome Filimero fosse un'invenzione di Cassiodoro, idea sostenuta da altri storici."}
{"id": "1977150", "revid": "124854551", "url": "https://it.wikipedia.org/wiki?curid=1977150", "title": "Capnodis tenebrionis", "text": "Capnodis tenebrionis \u00e8 un grosso Buprestide di colore nero opaco, \u00e8 diffuso ovunque e lo si trova con particolare frequenza nelle regioni pi\u00f9 calde.\nAttacca le rosacee selvatiche e coltivate. Un sintomo dell'attacco su albicocco pu\u00f2 essere la produzione di gomme, la caduta e il disseccamento delle foglie.\nDescrizione.\n\u00c8 un coleottero fitofago delle drupaceae "}
{"id": "1977159", "revid": "78220076", "url": "https://it.wikipedia.org/wiki?curid=1977159", "title": "Hipshot", "text": "Hipshot \u00e8 un marchio che designa i cosiddetti detuners o xtenders, dispositivi meccanici montati dietro il ponte sul corpo degli strumenti a corda e usati per accordare velocemente e in maniera precisa le corde, alle quali sono attaccati, soprattutto durante esibizioni dal vivo.\nDescrizione.\nGli Hipshot possono essere collegati a corde singole oppure a tutte. Nel caso di una singola corda gli Hipshot sono utili per uno dei pi\u00f9 adottati cambi di accordatura sul Mi basso tale da portare l'accordatura standard Mi-La-Re-Sol a quella Re-La-Re-Sol.\nIl bassista Michael Manring fa un vasto uso degli Hipshot in alcune delle sue canzoni, avendone montati pi\u00f9 di uno sul suo strumento. Il celebre chitarrista Adrian Legg adotta spesso repentini cambi di accordatura."}
{"id": "1977160", "revid": "1573940", "url": "https://it.wikipedia.org/wiki?curid=1977160", "title": "Callicebus personatus", "text": "Il callicebo mascherato o callicebo atlantico o callicebo personato o sasnassu (Callicebus personatus ) \u00e8 un primate platirrino della famiglia dei Pitecidi.\nDistribuzione.\nVive nelle aree di foresta atlantica della parte centrale ed orientale dello stato brasiliano di Bahia. La specie \u00e8 allopatrica con \"Callicebus moloch\" e \"Callicebus torquatus\".\nDescrizione.\nDimensioni.\nMisura circa 95\u00a0cm di lunghezza, di cui pi\u00f9 della met\u00e0 spetta alla lunga coda semiprensile, per un peso medio di 1,3\u00a0kg.\nAspetto.\nIl pelo \u00e8 folto e di colore bruno, ad eccezione di faccia ed avambracci, che sono ricoperti di pelo nero (da cui il nome comune).\nBiologia.\nSi tratta di animali diurni ed arboricoli, che vivono in piccoli gruppi composti da una coppia riproduttrice e dai figli di quest'ultima, di differenti et\u00e0, in numero non superiore a tre, quindi la consistenza numerica dei gruppi raramente \u00e8 superiore alle cinque unit\u00e0. Durante la notte, i gruppi dormono su alberi appositamente scelti, tenendo le code aggrovigliate fra loro: quando all'alba il gruppo va in cerca di cibo, i maschi adulti sono sempre gli ultimi a lasciare l'albero-dormitorio. I vari gruppi occupano dei territori dei quali notificano il possesso tramite una variet\u00e0 di vocalizzazioni: i vari territori si sovrappongono nelle aree di confine, \u00e8 tuttavia raro che i vari gruppi si incontrino. In caso di intrusioni, questi animali difendono strenuamente il proprio territorio, con vocalizzazioni e mimiche aggressive o combattimenti mimati: \u00e8 raro, tuttavia, che vi siano scontri cruenti.\nAlimentazione.\nLa dieta di questi animali si basa principalmente sulla frutta: possono tuttavia nutrirsi anche di alimenti di origine animali, come insetti (utilizzano bastoncini di legno per estrarre le blatte dai loro nascondigli), uova, nidiacei e piccoli vertebrati (in natura, sono stati osservati animali che si nutrivano di uistit\u00ec della specie \"Callithrix geoffroyi\").\nUn comportamento caratteristico di questi animali \u00e8 la geofagia, ossia la tendenza, seppur sporadica, a nutrirsi di minerali: in particolare, esemplari di questa specie sono stati osservati mentre si nutrivano intenzionalmente di pezzi di termitaio o di legno in via di decomposizione.\nRiproduzione.\nLa gestazione dura 5-6 mesi, al termine dei quali la femmina d\u00e0 alla luce un unico cucciolo: le nascite si concentrano fra i mesi di agosto ed ottobre. Il cucciolo viene accudito principalmente dal padre, che lo lascia alla madre solo per la poppata, ogni 2-3 ore: a volte, il maschio pu\u00f2 essere aiutato dagli altri figli nell'accudire il cucciolo.\nI giovani vengono svezzati attorno ai 3-4 mesi d'et\u00e0: \u00e8 raro, tuttavia, che abbandonino il proprio gruppo natio prima del compimento del terzo anno di vita, col raggiungimento della maturit\u00e0 sessuale.\nLa speranza di vita in cativit\u00e0 di questi animali si aggira attorno ai 25 anni d'et\u00e0."}
{"id": "1977161", "revid": "187520", "url": "https://it.wikipedia.org/wiki?curid=1977161", "title": "Giuseppe De Falco", "text": "\u00c8 stato deputato all'Assemblea Costituente, e deputato alla Camera nella II legislatura."}
{"id": "1977165", "revid": "300067", "url": "https://it.wikipedia.org/wiki?curid=1977165", "title": "Charles D. Smith", "text": ""}
{"id": "1977166", "revid": "1573940", "url": "https://it.wikipedia.org/wiki?curid=1977166", "title": "Chiesa di San Savino (Faenza)", "text": "La chiesa di San Savino sorge a Faenza, alla fine del corso Mazzini in direzione di Imola.\nOggi inglobata della parrocchia della Beata Vergine del Paradiso, la chiesa di San Savino viene usata per le funzioni religiose ortodosse."}
{"id": "1977167", "revid": "106007118", "url": "https://it.wikipedia.org/wiki?curid=1977167", "title": "Jos\u00e9 Imbelloni", "text": "Biografia.\nInizi\u00f2 gli studi di medicina a Perugia interrompendoli dopo appena tre anni senza laurearsi. Nel 1908 si trasfer\u00ec in Argentina dove apprese lo spagnolo e lavor\u00f2 a Buenos Aires come corrispondente di un giornale milanese. Nel 1915 torn\u00f2 in Italia e si iscrisse alla facolt\u00e0 di scienze naturali presso l'Universit\u00e0 di Padova dove si laure\u00f2 nel 1920. Tornato l'anno successivo in Argentina ottenne prima un incarico come professore di antropologia nella facolt\u00e0 di Lettere e Filosofia dell'Universit\u00e0 di Buenos Aires, poi, nel 1933, una cattedra per l'insegnamento della stessa materia presso lo stesso Ateneo. Successivamente fu anche nominato massimo responsabile della sezione di antropologia del Museo di Scienze naturali di Buenos Aires e Membro dell'Accademia Nazionale di Storia. Fu il pi\u00f9 noto antropologo d'Argentina fra gli anni venti e sessanta del Novecento. Si spense a Buenos Aires nel 1967.\nRicerche e studi antropologici.\nImbelloni fu un convinto assertore dell'impiego congiunto di etnologia, linguistica e paleontologia nelle ricerche antropologiche oltrech\u00e9 un pioniere degli studi di antropologia relativi all'et\u00e0 preistorica per tutta l'America meridionale. Si fece conoscere a livello internazionale con un saggio sulla presenza umana in et\u00e0 neolitica nella zona centrale dell'Argentina e in Patagonia, sviluppando successivamente tale tema ed estendendolo ad altre zone del continente (\"El hombre neolitico\", 1923).\nElabor\u00f2 la teoria, che divulg\u00f2 soprattutto con \"La esfinge indiana\" (1926) e \"El poblamiento primitivo de \u00c1merica\" (1943), secondo la quale le Americhe furono popolate in epoca preistorica e protostorica da vari gruppi umani di diversa origine e procedenza. Per quanto riguarda pi\u00f9 specificamente la parte meridionale del continente, fra le etnie che contribuirono in maggior misura al suo popolamento si segnalarono quella melanesiana, polinesiana, mongola, esquimese e indonesiana. Le trasmigrazioni si realizzarono in diverse ondate e in un arco di tempo che si protrasse per alcuni millenni. Fu tra i primi a sostenere l'importanza dell'Oceano Pacifico, come itinerario alternativo allo stretto di Bering, per tali trasmigrazioni.\nIn epoca peronista, Imbelloni fu avversato dalla sinistra argentina e in particolare dal partito comunista e non poche polemiche suscitarono i suoi studi sulla composizione della popolazione effettuati per conto di un Istituto governativo di Buenos Aires (in particolare \"La formaci\u00f3n racial Argentina, se reanuda la inmigraci\u00f3n\", 1947), tendenti a dimostrare l'assoluta predominanza dei caratteri razziali latini (italici ed ispanici in particolare) rispetto a quelli di altri gruppi etnici immigrati e delle etnie indigene autoctone. Le ricerche dell'antropologo ispirarono la legislazione peronista sull'immigrazione, riapertasi massicciamente subito dopo la seconda guerra mondiale."}
{"id": "1977170", "revid": "1632387", "url": "https://it.wikipedia.org/wiki?curid=1977170", "title": "Caravan Beyond Redemption", "text": "Caravan Beyond redemption \u00e8 il quinto album dei Cathedral, prodotto dalla Earache."}
{"id": "1977172", "revid": "124374872", "url": "https://it.wikipedia.org/wiki?curid=1977172", "title": "Luigi De Filpo", "text": "\u00c8 stato deputato all'Assemblea Costituente, e deputato alla Camera nella I legislatura.\nCapitano dell'esercito italiano e autore di varie opere letterarie, \u00e8 stato Sottosegretario di Stato alle Poste e Telecomunicazioni nel II Governo De Gasperi, e Sottosegretario di Stato all'Agricoltura e Foreste nel III Governo De Gasperi.\nNato a Viggianello (Potenza) il 12 gennaio 1898, deceduto a Viggianello il 29 maggio 1950, agricoltore, laureato in legge, pubblicista e parlamentare comunista.\nCombattente nella guerra 1915-18 col grado di capitano, negli anni che seguirono al primo conflitto mondiale De Filpo fu tra i collaboratori di Rivoluzione liberale diretta da Piero Gobetti . Richiamato durante la seconda guerra mondiale, fu gravemente ferito. Ci\u00f2 non gli imped\u00ec, dopo l'armistizio, di prendere parte alla lotta di liberazione nelle file della Resistenza. Deputato all'Assemblea costituente, rieletto alla I Legislatura repubblicana, De Filpo oltre che componente della Commissione Trasporti della Camera, \u00e8 stato sottosegretario alle Poste e Telecomunicazioni nel II Governo De Gasperi e sottosegretario all'Agricoltura e Foreste del III Gabinetto De Gasperi.\n\"Fonte del testo: ANPI - Associazione Nazionale Partigiani d'Itali\""}
{"id": "1977174", "revid": "1543377", "url": "https://it.wikipedia.org/wiki?curid=1977174", "title": "General Electric LM2500", "text": "Il motore General Electric LM2500 \u00e8 una turbina a gas a turboalbero di derivazione aeronautica della General Electric che ha un impiego industriale e marino.\nL'ultima versione del motore LM2500 ha una potenza di CV (25,1 MW) con il 37 % di efficienza termica. Il motore viene usato in varie applicazioni su unit\u00e0 della US Navy e di altre marine, aliscafi, hovercraft e traghetti veloci. Nel 2004 oltre 1000 turbine a gas LM2500 erano in servizio in 29 marine internazionali.\nIn molte unit\u00e0 militari le installazioni del motore LM2500 vengono effettuate all'interno di un container ISO dalla lunghezza di 40 piedi per una pi\u00f9 facile rimozione.\nIl motore LM2500+ \u00e8 un'evoluzione del motore LM2500 che ha una potenza di CV o 28,6 MW di potenza elettrica in combinazione con un generatore elettrico. Due di questi generatori sono stati installati nella sovrastruttura nei pressi del fumaiolo sulla Queen Mary 2 il pi\u00f9 grande transatlantico al mondo.\nIn Italia il motore viene costruito dalla Avio.\nI motori LM2500/LM2500+ vengono usati come turbine in sistemi di propulsione CODAG o CODOG o in coppia nei sistemi COGAG come sull'incrociatore portaeromobili Garibaldi della flotta della Marina Militare Italiana.\nLe prime unit\u00e0 della US Navy ad usare il motore LM2500 furono i cacciatorpediniere Classe Spruance. Successivamente vennero impiegati su altre classi di navi quali le fregate Oliver Hazard Perry sugli incrociatori Ticonderoga ed attualmente trovano impiego sui Burke. La Royal Canadian Navy lo impiega sulle fregate classe Halifax.\nNella Marina Militare Italiana questi motori trovano impiego sulle principali unit\u00e0 di squadra a partire dagli anni settanta quando equipaggiarono le Lupo."}
{"id": "1977175", "revid": "623104", "url": "https://it.wikipedia.org/wiki?curid=1977175", "title": "Controgambetto Falkbeer", "text": "Il controgambetto Falkbeer \u00e8 un controgambetto del Nero in risposta al gambetto di re del Bianco, ed \u00e8 caratterizzato dalle mosse:\nLa risposta del Nero, ideata dallo scacchista austriaco Ernst Falkbeer, \u00e8 risultata essere un'efficace contromisura al gambetto di Re del Bianco. La continuazione pi\u00f9 comune risulta essere: 3. exd5 e4."}
{"id": "1977179", "revid": "729019", "url": "https://it.wikipedia.org/wiki?curid=1977179", "title": "Walter Frau", "text": "Vittima con il collega Ciriaco Carru del brutale omicidio di Pedesemene, \u00e8 stato insignito di medaglia d'oro al valor militare."}
{"id": "1977181", "revid": "162719", "url": "https://it.wikipedia.org/wiki?curid=1977181", "title": "LM-2500", "text": ""}
{"id": "1977183", "revid": "729019", "url": "https://it.wikipedia.org/wiki?curid=1977183", "title": "Ciriaco Carru", "text": "Vittima dell'omicidio di Pedesemene, \u00e8 stato insignito della medaglia d'oro al valor militare.\nBiografia.\nSposato con un figlio di 3 anni, la notte del 16 agosto 1995, l'appuntato dei Carabinieri Carru ed il carabiniere Walter Frau, durante l'esecuzione di un controllo e successivo arresto di un malvivente nei pressi di Chilivani, vengono attaccati dai complici e, pur in inferiorit\u00e0 numerica, reagiscono ma vengono uccisi.\nI componenti della banda saranno identificati e catturati nei giorni successivi."}
{"id": "1977184", "revid": "188323", "url": "https://it.wikipedia.org/wiki?curid=1977184", "title": "Motore pluricilindrico", "text": ""}
{"id": "1977185", "revid": "162719", "url": "https://it.wikipedia.org/wiki?curid=1977185", "title": "LM2500", "text": ""}
{"id": "1977186", "revid": "85582585", "url": "https://it.wikipedia.org/wiki?curid=1977186", "title": "Sarcofago Amendola", "text": "Il sarcofago Amendola \u00e8 un sarcofago romano conservato ai Musei capitolini. \u00c8 alto 1,25 metri.\nStoria e descrizione.\nSi tratta di un sarcofago per uso privato risalente all'et\u00e0 dei primi Antonini (138-180 d.C.) e proviene dalle Vigna Amendola sulla Via Appia. La cassa \u00e8 decorata, secondo l'uso romano, su tre lati. La fronte \u00e8 scolpita da altorilievo, mentre i due lati minori hanno un rilievo bassissimo, anche se il soggetto \u00e8 medesimo: la lotta tra Romani e barbari. Il coperchio invece \u00e8 decorato con barbari prigionieri lungo il basso fregio e da acroteri con teste barbariche. \nLa rappresentazione principale \u00e8 inquadrata agli angoli da trofei con barbari prigionieri (in basso). A sinistra si vedono due cavalieri romani che trafiggono altrettanti barbari, uno caduto da cavallo e uno morente a terra, che a differenza dei compagni nudi indossa un lungo chitone ed ha la benda regale tra i capelli. La parte destra mostra un combattimento pi\u00f9 convulso e aggrovigliato, con un barbaro a cavallo in corsa al centro in secondo piano e uno appiedato nell'atto di sferzare un colpo contro il cavaliere romano all'estremo angolo destro; in diagonale, circondato dal gruppo precedente, si vede un soldato romano che con il gladio sta finendo un barbaro atterrato. La scena \u00e8 quindi composta assemblando pi\u00f9 monomachie, ovvero duelli a due. Sia lo stile, che la composizione, che i costumi dei barbari, rivelano una derivazione dall'arte pergamenea, forse da pitture come quelle citate da Pausania (I, 4, 6) che celebravano le vittorie degli Attalidi contro i Galati. A riconferma di tale derivazione c'\u00e8 anche il singolare dettaglio della testa nascosta del cavaliere che sta uccidendo il re barbaro, che nella campagna contro i Galati del 168-165 a.C. era il fratello del re Eumene II (il futuro Attalo II), che lo sostituiva in quanto malato. \nLa derivazione dalle pitture pergamenee \u00e8 una conferma della molteplicit\u00e0 di influssi recepiti dall'arte del II secolo, amante del classicismo ma anche delle raffigurazioni patetiche e pittoricistiche. La cronologia esatta del sarcofago resta controversa, probabilmente il secondo venticinquennio del II secolo d.C."}
{"id": "1977188", "revid": "162719", "url": "https://it.wikipedia.org/wiki?curid=1977188", "title": "LM-2500+", "text": ""}
{"id": "1977190", "revid": "162719", "url": "https://it.wikipedia.org/wiki?curid=1977190", "title": "LM2500+", "text": ""}
{"id": "1977195", "revid": "287204", "url": "https://it.wikipedia.org/wiki?curid=1977195", "title": "Dino (disambigua)", "text": ""}
{"id": "1977196", "revid": "767487", "url": "https://it.wikipedia.org/wiki?curid=1977196", "title": "Eddie Niedzwiecki", "text": ""}
{"id": "1977198", "revid": "484362", "url": "https://it.wikipedia.org/wiki?curid=1977198", "title": "Torquatus", "text": "Torquatus (Hoffmannsegg, 1807) \u00e8 un sottogenere di primati platirrini della famiglia dei Pitecidi.\nRitenuto in passato un genere a s\u00e9 stante, attualmente gli studiosi sono molto pi\u00f9 propensi a classificare questi animali come appartenenti al genere \"Callicebus\", col quale condividono aspetto fisico ed abitudini, differenziandosene tuttavia per la presenza, in tutte le specie ascritte al sottogenere, di un collare biancastro attorno al collo.\nLe varie specie sono diffuse nella parte settentrionale ed occidentale del bacino amazzonico.\nTassonomia.\nInizialmente, al genere \"Torquatus\", facente parte della famiglia Callitrichidae, veniva ascritta l'unica specie \"T. torquatus\" con sei sottospecie: tale classificazione rimase sia quando la sottofamiglia Callicebinae (alla quale il genere apparteneva) fu spostata prima alla famiglia degli Atelidae ed in seguito a quella dei Pitheciidae, sia quando il genere \"Torquatus\" fu declassato a sottogenere di \"Callicebus\" (in questo caso la specie contante sei sottospecie divenne \"Callicebus torquatus\").\nAttualmente, gli studiosi tendono a contare le sottospecie di \"Torquatus\" come specie a tutti gli effetti, nell'ambito della concezione di specie \"ecologica\" piuttosto che \"biologica\"."}
{"id": "1977200", "revid": "767487", "url": "https://it.wikipedia.org/wiki?curid=1977200", "title": "Andrew Latimer", "text": "Biografia.\nHa uno stile melodico ed elegante, che richiama molto David Gilmour dei Pink Floyd, e doti compositive straordinarie. Suona soprattutto una Gibson Les Paul, ma anche una Fender Stratocaster, entrambe amplificate con strumentazione Vox e Marshall e Fender.\nHa il grande merito di non aver (quasi) mai abbandonato il progressive rock, nonostante le difficolt\u00e0 che questa scelta ha comportato da un punto di vista commerciale.\nNegli ultimi anni ha avuto gravi problemi di salute, ma dopo un trapianto di midollo osseo le sue condizioni sono in netto miglioramento (http://www.camelproductions.com/ - sezione \"news\" , dalla moglie di Andrew).\nHa fondato la casa discografica Camel Productions, con la quale ha prodotto \"Dust And Dreams\" (1991), \"Harbour of Tears\" (1996), \"Rajaz\" (1999) e \"A Nod and a Wink\" (2002)."}
{"id": "1977201", "revid": "125611411", "url": "https://it.wikipedia.org/wiki?curid=1977201", "title": "Alcina (opera)", "text": "Alcina \u00e8 un'opera di Georg Friedrich H\u00e4ndel, su libretto anonimo, ispirato dal libretto dell'opera \"L'isola di Alcina\" di Riccardo Broschi. L'opera debutt\u00f2 il 16 aprile 1735 per la John Rich Opera Company con Anna Maria Strada del P\u00f2 e Giovanni Carestini al Royal Opera House, Covent Garden di Londra dove ottenne un buon successo, specialmente grazie al soggetto a cui si \u00e8 ispirata (una parte dell\"'Orlando furioso\" di Ariosto; H\u00e4ndel aveva gi\u00e0 musicato due opere ispirate a questo poema, \"Ariodante\" e \"Orlando\") e alle numerose scene di magia in cui si richiedevano molti macchinari ed efficaci impianti scenici.\nCast della prima assoluta.\nLa parte virtuosistica di \"Oberto\" fu scritta espressamente da H\u00e4ndel per la celebre voce bianca solista, William Savage, che sempre al Covent Garden il 1\u00ba aprile dello stesso anno aveva cantato anche la parte di \"Joas\" nella riproposta londinese dell \"Athalia\". Nelle riprese e registrazioni moderne dell\"'Alcina\" la parte di Oberto \u00e8 in genere affidata ad una voce femminile (a partire addirittura da Mirella Freni nell'incisione Decca del 1962), ma in anni recenti non sono mancati esperimenti di ritorno al registro originale (in particolare nelle due registrazioni video del 2011 alla Staatsoper di Vienna e del 2015 al Festival d'Aix-en-Provence, dove il personaggio \u00e8 affidato rispettivamente a Alois M\u00fchlbacher e Elias M\u00e4dler, entrambi soprani bambini).\nTrama.\nBradamante e Melisso giungono all'isola delle maghe sorelle Morgana e Alcina per liberare Ruggiero. L\u00ec arrivano ad una spiaggia deserta e inospitale dove li accoglie Morgana, che si invaghisce di Bradamante (essendo lei vestita in abiti maschili facendosi passare per suo fratello Ricciardo). L'isola si rivela un luogo splendido, e vengono ricevuti da Alcina che si rivolge loro benevolmente. Nel suo seguito c'\u00e8 Ruggiero, che ha dimenticato ogni cosa per magia, e il giovanissimo Oberto, figlio di Astolfo, che cerca il padre per l'isola, invano. Bradamante cerca di farsi riconoscere dall'amato, ma egli la sbeffeggia. La situazione si complica quando Oronte, innamorato di Morgana, viene a sapere che lei si \u00e8 invaghita di Ricciardo-Bradamante, e si vendica dando a credere a Ruggiero che il nuovo cavaliere ami Alcina e sia da lei riamato.\nMelisso si traveste da Atlante, vecchio maestro di Ruggiero, e con un anello magico spezza l'incantesimo: Ruggiero torna in s\u00e9 e si prepara a fuggire con Bradamante, ed Oronte annuncia la loro fuga. Morgana scopre che Ricciardo \u00e8 in realt\u00e0 Bradamante travestita, e prega Alcina di vendicarla. Alcina, che ancora ama Ruggiero, non riesce ad invocare gli spiriti infernali perch\u00e9 ancora innamorata.\nIntanto Oberto chiede ancora ad Alcina dove sia suo padre, e la maga, fornendogli un \"dardo\", risponde che per saperlo deve uccidere un leone che gli si presenta davanti. Ma il giovane riconosce nel leone suo padre Astolfo e rivolge il \"dardo\" contro Alcina medesima, che deve allontanarsi. Ruggiero riesce a liberare le vittime della maga, che, vedendo l'imminente sconfitta, giura di liberare ogni persona sua prigioniera, ma Ruggero non le crede e rompe l'urna magica da cui provenivano i suoi poteri magici. Alcina e Morgana svaniscono e con esse i loro incantesimi: Oberto ritrova finalmente il padre Astolfo, e sassi, piante e animali si ritramutano in esseri umani, che festeggiano la loro ritrovata libert\u00e0."}
{"id": "1977208", "revid": "210936", "url": "https://it.wikipedia.org/wiki?curid=1977208", "title": "Circuito di Monaco", "text": ""}
{"id": "1977209", "revid": "33689", "url": "https://it.wikipedia.org/wiki?curid=1977209", "title": "Sardo barbaricino", "text": ""}
{"id": "1977210", "revid": "277167", "url": "https://it.wikipedia.org/wiki?curid=1977210", "title": "Acqua incrostante", "text": ""}
{"id": "1977211", "revid": "137928", "url": "https://it.wikipedia.org/wiki?curid=1977211", "title": "RARP", "text": ""}
{"id": "1977212", "revid": "767487", "url": "https://it.wikipedia.org/wiki?curid=1977212", "title": "Ladislav Jurkemik", "text": "Carriera.\nGiocatore.\nClub.\nInizia la carriera nel 1972 con l'Inter Bratislava. Nel 1980 milit\u00f2 per una stagione nel Dukla Bansk\u00e1 Bystrica prima di ritornare all'Inter Bratislava. Nell'estate 1984 si trasfer\u00ec in Svizzera al San Gallo e termin\u00f2 la carriera nel 1992 nell'FC Chur.\nNazionale.\nCon la gioc\u00f2 complessivamente 57 partite andando a segno in tre occasioni. Il suo debutto avvenne il 7 giugno 1975 a Vienna contro l', mentre gioc\u00f2 la sua ultima partita in Nazionale il 30 novembre 1983 a Bratislava contro la .\nPartecip\u00f2 al , dove mise a segno nella finale uno dei tiri di rigore che decretarono la vittoria la Cecoslovacchia ai danni della , al e .\nAllenatore.\nRitiratosi dal calcio giocato, ha allenato finora diverse compagini svizzere, ceche ed austriache. Nel 2002 \u00e8 stato nominato commissario tecnico della , abbandonando l'incarico dopo le qualificazioni per il .\nNel 2004 \u00e8 stato il commissario tecnico della . Dal 2011 allena il Nitra, club della Superliga slovacca."}
{"id": "1977215", "revid": "1702319", "url": "https://it.wikipedia.org/wiki?curid=1977215", "title": "Pieve di Sarna", "text": "La pieve di Sarna \u00e8 una pieve di Faenza.\nStoria e descrizione.\nSituata a 8 km dalla citt\u00e0 di Faenza la pieve, originaria del 700, venne completamente ricostruita nella met\u00e0 del XVIII secolo. Ancora oggi conserva varie opere d'arte fra cui l'affresco tardogotico raffigurante sant'Antonio abate del 1430 e l'\"Assunta con san Luigi e san Macario\" di Nicola Valletta conservata sull'altare maggiore.\nTuttavia, della costruzione primitiva \u00e8 rimasta soltanto la parte alta fiancata meridionale. Il campanile fu costruito all'inizio del Settecento, probabilmente da Carlo Cesare Scaletta, mentre l'interno venne interamente rifatto poco dopo la met\u00e0 del medesimo secolo per volere dell'arciprete Tomaso Violani, che per le parti murarie affid\u00f2 il lavoro a Gian Battista Campidori e, per le decorazioni a stucco, chiam\u00f2 un artista di cui il nome, ad oggi, resta sconosciuto."}
{"id": "1977219", "revid": "339392", "url": "https://it.wikipedia.org/wiki?curid=1977219", "title": "G/CVh", "text": ""}
{"id": "1977220", "revid": "33689", "url": "https://it.wikipedia.org/wiki?curid=1977220", "title": "Florenzio Romano Protogene", "text": "Biografia.\nFu prefetto del pretorio d'Oriente per due volte, la seconda nel 448-449, poi console del 449; fu nominato \"patricius\" tra il 449 e il 451.\nDurante la sua seconda prefettura ricevette una lettera da Teodoreto di Cirro, il quale era stato accusato di eresia e gli chiese di provvedere affinch\u00e9 avesse un processo equo. Tra l'8 e il 25 ottobre 451 partecip\u00f2 ad alcune sedute del concilio di Calcedonia."}
{"id": "1977222", "revid": "661246", "url": "https://it.wikipedia.org/wiki?curid=1977222", "title": "Sarcofago Grande Ludovisi", "text": "Il sarcofago \"Grande Ludovisi\" \u00e8 un sarcofago romano del III secolo conservato a palazzo Altemps a Roma. \u00c8 alto 1,53 metri, largo 2,73 m e profondo 1,37 m.\nSi tratta di una delle opere della scultura romana pi\u00f9 famose e controverse, proveniente da una tomba presso la Porta Tiburtina, scoperta nel 1621. Il coperchio, esposto a Magonza, ha subito danni nel 1945: vi sono raffigurate scene di barbari sottomessi e una figura femminile in busto contro un \"parapetasma\" (tendaggio).\nDescrizione.\nLa cassa, tratta ad altorilievo, \u00e8 decorata da una grandiosa scena di battaglia tra Romani e barbari (forse i Daci, a giudicare dall'abbigliamento). La convulsa scena \u00e8 organizzata su quattro piani: i due inferiori sono occupati da barbari a cavallo o a piedi, feriti, morenti o morti; i due superiori da soldati o cavalieri romani impegnati a finire gli avversari o a combattere i nemici residui.\nLa superficie \u00e8 animata da un groviglio di figure, tra le quali non si riesce a cogliere un vero e proprio duello (una \"monomachia\", come nel sarcofago Amendola), ma un accatastarsi di guerrieri, tra i quali spicca al centro la figura dal condottiero a cavallo, con un braccio alzato che fa cenno alla travolgente avanzata che proviene dall'angolo destro e che indirizza su di lui l'attenzione dell'osservatore. Il personaggio \u00e8 ritratto in maniera precisa, con la testa barbuta ed espressiva e con un segno di croce a \"X\" sulla fronte (riconoscimento dell'iniziazione mitraica) che ha permesso di identificarlo con uno dei figli di Decio, Ostiliano (morto di peste, del quale si conoscono altri due ritratti con lo stesso segno di iniziazione e con tratti somatici simili) o pi\u00f9 probabilmente il maggiore, Erennio Etrusco, che mor\u00ec in battaglia insieme al padre ad \"Abrittus\" contro i Goti di Cniva (nel 251).\nStile.\nL'opera \u00e8 caratterizzata da una sapiente composizione che si avvale di linee orizzontali e verticali, che si intersecano su tutto il campo, senza \"agglomerati\" e zone vuote. Inoltre il rilievo delle figure crea un fittissimo chiaroscuro, con variazioni di effetti a seconda dei materiali scolpiti (panneggi, capigliature, criniere, corazze e cotta di maglia del soldato all'estrema destra), con un frequente uso del trapano.\nConfronti si possono fare con opere attiche coeve, anche se il soggetto e la composizione pu\u00f2 definirsi peculiarmente romana, in una sorta di preparazione alla rinascenza classicista dell'arte nell'et\u00e0 di Gallieno."}
{"id": "1977223", "revid": "3082", "url": "https://it.wikipedia.org/wiki?curid=1977223", "title": "Flavio Florenzio Romano Protogene", "text": ""}
{"id": "1977224", "revid": "54193", "url": "https://it.wikipedia.org/wiki?curid=1977224", "title": "Froia", "text": "Storia.\nNel suo tentato golpe ebbe il supporto dei baschi dell'alta valle dell'Ebro, dove aveva un piccolo gruppo di sostenitori. Assedi\u00f2 Saragozza, dove il vescovo Taius stava lavorando ad una revisione del \"Liber Judiciorum\", impossibilitato a lasciare la citt\u00e0. Reccesvindo si mise alla testa di un esercito mandato contro la rivolta, ed obblig\u00f2 i Baschi a rifugiarsi sulle montagne."}
{"id": "1977228", "revid": "125412131", "url": "https://it.wikipedia.org/wiki?curid=1977228", "title": "Qatar Sports Club", "text": "Il Qatar Sports Club () \u00e8 una societ\u00e0 polisportiva con sede a Doha in Qatar.\nLa compagine gioca nel campionato qatariota di calcio, indossa una maglia gialla e pantaloncini neri e gioca in uno dei pi\u00f9 grandi stadi del Qatar, lo Stadio Qatar SC, che ha una capienza di 19 000 persone.\nPalmar\u00e8s.\nCompetizioni nazionali.\n1967, 1968, 1969, 1970, 1971, 1973, 1977, 2003\n1974, 1976, 2001\n2002, 2004, 2009\n1983, 1984, 1987, 1995\nPallavolo.\nLa squadra di pallavolo \u00e8 una delle pi\u00f9 forti del panorama qatarino. Come in uso nel campionato locale, che termina a fine maggio, \u00e8 solita prendere in prestito giocatori dai campionati europei, che da poco hanno terminato di disputare i rispettivi campionati. Nel 2010 questi sono stati Osmany Juantorena e Riad Garcia dalla Trentino Volley. I due giocatori hanno portato la squadra fino alla finale di Emir Cup, dove per\u00f2 sono stati sconfitti dall'Al Rayan."}
{"id": "1977233", "revid": "124235611", "url": "https://it.wikipedia.org/wiki?curid=1977233", "title": "Chet Miller", "text": "Carriera.\nLa sua lunga carriera nelle corse e le 16 partecipazioni alla 500 Miglia di Indianapolis gli hanno valso il soprannome di \"Decano dello Speedway\" (\"Dean of the Speedway\").\nMor\u00ec durante le qualificazioni per la 500 Miglia di Indianapolis 1953; fu il primo fra tutti i piloti nella storia della Formula 1 (tra il 1950 e il 1960 la 500 Miglia di Indianapolis faceva parte del Campionato mondiale di Formula 1) ad essere vittima di un incidente mortale in corsa.\nMiller \u00e8 stato sepolto al cimitero di \"Crown Hill\" di Indianapolis, nella Contea di Marion (Indiana)."}
{"id": "1977234", "revid": "179777", "url": "https://it.wikipedia.org/wiki?curid=1977234", "title": "Lucio Vettio", "text": ""}
{"id": "1977236", "revid": "1702319", "url": "https://it.wikipedia.org/wiki?curid=1977236", "title": "Chiesa di San Sigismondo (Faenza)", "text": "La chiesa di San Sigismondo \u00e8 un luogo di culto di Faenza.\nStoria e descrizione.\nLe sue origini sono incerte, ma sicuramente risalenti al 1200.\nL'edificio attuale \u00e8 comunque frutto di una totale ricostruzione avvenuta nel 1835 ad opera di Pietro Tomba Junior. All'interno, l'arcone del presbiterio venne abbellito con decorazioni di Michele Chiarini, mentre nell'abside, nella volta e nelle cappelle laterali furono adornate con opere di Romolo Liverani.\nDi propriet\u00e0 di privati, viene aperta al pubblico solo in circostanze particolari."}
{"id": "1977241", "revid": "1812137", "url": "https://it.wikipedia.org/wiki?curid=1977241", "title": "Borovickaja (metropolitana di Mosca)", "text": "Borovickaja () \u00e8 una stazione della Metropolitana di Mosca, situata sulla Linea Serpuchovsko-Timirjazevskaja. \u00c8 stata inaugurata nel gennaio 1986; geograficamente, si trova al centro di Mosca, anche se \u00e8 utilizzata principalmente come nodo di interscambio.\nInterscambi.\nDa questa stazione \u00e8 possibile effettuare l'interscambio con la stazione Biblioteka Imeni Lenina sulla Linea Sokol'ni\u010deskaja, e con Arbatskaja sulla Linea Arbatsko-Pokrovskaja. La stazione condivide l'ingresso e l'uscita su via Mochovaja e piazza Borovickaja con la stazione Biblioteka Imeni Lenina. Non esiste trasferimento diretto con la stazione Aleksandrovskij Sad, che fa parte dello stesso nodo di interscambio."}
{"id": "1977246", "revid": "36426", "url": "https://it.wikipedia.org/wiki?curid=1977246", "title": "Sarcofago Ludovisi", "text": ""}
{"id": "1977248", "revid": "1573940", "url": "https://it.wikipedia.org/wiki?curid=1977248", "title": "Callicebus lucifer", "text": "Il callicebo lucifero (\"Callicebus lucifer\" ) \u00e8 un primate Platirrino della famiglia dei Pitecidi.\nVeniva un tempo considerata una sottospecie di \"Callicebus torquatus\" (\"Callicebus torquatus lucifer\"): tuttavia, al giorno d'oggi gli studiosi sono pi\u00f9 propensi a classificare questi animali come appartenenti a una specie a s\u00e9 stante.\nVive nella fascia di foresta amazzonica compresa fra il Rio Japur\u00e0 ed il Rio delle Amazzoni, nella zona fra Colombia, Per\u00f9 e Brasile.\nIl pelo \u00e8 grigio-olivaceo su tutto il corpo, con tendenza all'inscurimento sulla faccia, dov'\u00e8 presente una folta barba di color rosso-arancio. Sulla schiena, il pelo \u00e8 pi\u00f9 lungo rispetto al resto del corpo, formando una sorta di scialle. Come in tutte le specie ascritte al sottogenere \"Torquatus\", questi animali presentano un disegno biancastro a forma di U sul petto."}
{"id": "1977249", "revid": "33689", "url": "https://it.wikipedia.org/wiki?curid=1977249", "title": "Rufio Pretestato Postumiano", "text": "Biografia.\nEra il figlio di Flavio Avito Mariniano e di Anastasia, e Rufio Vivenzio Gallo era probabilmente suo fratello.\nLa sua carriera \u00e8 attestata da un'iscrizione (), ritrovata a Roma, secondo la quale fu:"}
{"id": "1977250", "revid": "3082", "url": "https://it.wikipedia.org/wiki?curid=1977250", "title": "Flavio Rufio Pretestato Postumiano", "text": ""}
{"id": "1977254", "revid": "73843", "url": "https://it.wikipedia.org/wiki?curid=1977254", "title": "Wilmo Francioni", "text": "Professionista dal 1970 al 1978, partecip\u00f2 a otto Giri d'Italia e vinse un Trofeo Laigueglia.\nCarriera.\nPass\u00f2 professionista nel 1970 con la Ferretti, squadra diretta da Alfredo Martini. In carriera ottenne un discreto numero di successi, fra i quali quattro tappe al Giro d'Italia (due nel 1972 e due nel 1977), due Trofei Matteotti, il Trofeo Laigueglia e la Coppa Sabatini.\nConsegu\u00ec anche numerosi piazzamenti di rilievo, tra cui su tutti il secondo posto alla Milano-Sanremo del 1973: nell'occasione venne battuto in uno sprint a due dal belga Roger De Vlaeminck. Si ritir\u00f2 nel 1978, dopo quattro anni di militanza nella Magniflex-Torpado di Primo Franchini."}
{"id": "1977255", "revid": "1005847", "url": "https://it.wikipedia.org/wiki?curid=1977255", "title": "Provincia di Sullana", "text": "La provincia di Sullana \u00e8 una delle 8 province della regione di Piura nel Per\u00f9.\nCapoluogo e data di fondazione.\nIl capoluogo \u00e8 Sullana. Fondata nel 1826.\nLa provincia \u00e8 stata istituita il 4 novembre 1911.\nSindaco (\"alcalde\") : Jaime Bardales Ruiz\nProvincie confinanti.\nConfina a nord con la regione di Tumbes; a est con l'Ecuador; a ovest con le province di Paita e Talara e a sud con la provincia di Piura.\nGeografia antropica.\nSuddivisioni amministrative.\n\u00c8 divisa in otto distretti:"}
{"id": "1977256", "revid": "287204", "url": "https://it.wikipedia.org/wiki?curid=1977256", "title": "Instituto Nacional de Estad\u00edstica (Spagna)", "text": "L'Instituto Nacional de Estad\u00edstica (INE) \u00e8 l'organismo ufficiale responsabile per il coordinamento generale dei servizi statistici della Spagna.\nStoria.\nL'istituto venne fondato il 3 novembre 1856 come \"Comisi\u00f3n de Estad\u00edstica del Reino\". La denominazione \"Instituto Nacional de Estad\u00edstica\" gli venne attribuita da una legge del 31 dicembre 1945, pubblicata sul BOE (la Gazzetta ufficiale spagnola) del 3 gennaio 1946. L'attuale principale sede, situata a Madrid, fu costruita nel 1973. Nel 2008, attraverso un lavoro di architetti spagnoli, \u00e8 stata ristrutturata, trasformando completamente l'aspetto originario di grigio in un colorato. Sono inoltre stati collocati pannelli di colori, con cifre che vanno da 001 a 058."}
{"id": "1977259", "revid": "1573940", "url": "https://it.wikipedia.org/wiki?curid=1977259", "title": "Callicebus lugens", "text": "Il callicebo nero (\"Callicebus lugens\" ) \u00e8 un primate Platirrino della famiglia dei Pitecidi.\nVeniva un tempo considerata una sottospecie di \"Callicebus torquatus\" (\"Callicebus torquatus lugens\"): al giorno d'oggi, tuttavia, gli studiosi sono pi\u00f9 propensi a classificare questi animali come specie a s\u00e9 stante, nell'ambito del sottogenere \"Torquatus\".\nvive nella fascia fi foresta amazzonica compresa fra la Colombia centro-orientale, il Venezuela meridionale e la Guyana occidentale: popolazioni isolate si trovano anche in Brasile centro.settentrionale.\nCome il nome comune suggerisce, questi animali hanno il pelo, lungo e sericeo, completamente di colore nero lucido: le parti nude del corpo (faccia, mani) sono anch'esse nere, mentre gli occhi sono di color giallo ambrato. Sul petto \u00e8 presente un disegno biancastro a forma di V, che risalta sullo sfondo nero."}
{"id": "1977264", "revid": "3082", "url": "https://it.wikipedia.org/wiki?curid=1977264", "title": "Ardabur", "text": ""}
{"id": "1977273", "revid": "2373", "url": "https://it.wikipedia.org/wiki?curid=1977273", "title": "M.C. Escher", "text": ""}
{"id": "1977276", "revid": "22475", "url": "https://it.wikipedia.org/wiki?curid=1977276", "title": "Sarcofago Mattei I", "text": "Il fronte di sarcofago con scene di caccia al leone detto Mattei I \u00e8 un sarcofago romano, alto 1,31 metri, conservato a palazzo Mattei di Giove a Roma e risalente al 220-230 d.C. circa. Nello stesso palazzo si conserva un altro fronte di sarcofago con scena analoga ma con varianti, detto \"Mattei II\", risalente al 260 d.C. circa.\nStoria e descrizione.\nA partire dall'et\u00e0 di Caracalla si nota nella produzione di sarcofagi scolpiti una sorta di reazione al pittoricismo di esempi precedenti (fine II-inizio III secolo, come il sarcofago di Portonaccio) con un ritorno a opere dalla plastica pi\u00f9 ricca, come documentato anche nella ritrattistica tra il 215 e il 250. Contemporaneamente si diffuse l'uso di sarcofagi con scene di caccia al leone, tra i quali il Mattei I \u00e8 uno dei pi\u00f9 antichi della serie, grazie alla predilezione di Caracalla verso Alessandro Magno e le sue cacce. Le scene di caccia, dal lontano influsso orientale, gi\u00e0 tornate in auge all'epoca di Adriano, nel mondo romano vennero caricate ulteriormente di significati legati ai valori militari, come dimostra la presenza di \"Virtus-Roma\" in abito amazzonico accanto al cavaliere-cacciatore. Esso \u00e8 raffigurato con un ritratto fisiognomico (databile tra il 220 e il 230, per la somiglianza coi modi del ritratto di Caracalla), nell'atto di scagliare una lancia verso il leone a destra, mentre un altro leone morto \u00e8 pi\u00f9 in basso. Il leone si sta lanciando minaccioso su un cacciatore caduto con il gladio e lo scudo. Dietro la personificazione di Roma-Virtus si trovano poi due divinit\u00e0 nude, forse i Dioscuri. Davanti al cavaliere si trovano infine un cavaliere con tunica e un'altra figura nuda a piedi.\nLa composizione \u00e8 molto serrata, con figure che si accavallano secondo uno schema sconosciuto al classicismo del II secolo d.C. L'uso del trapano e l'abbondante chiaroscuro dell'altorilievo sono caratteristiche dell'espressionismo a cavallo tra II e III secolo, mentre la solida plasticit\u00e0 e coerenza delle figure \u00e8 indice del perdurante classicismo. \nQuesto schema compositivo venne riproposto con poche variazioni nei sarcofagi di caccia successivi."}
{"id": "1977281", "revid": "1573940", "url": "https://it.wikipedia.org/wiki?curid=1977281", "title": "Callicebus medemi", "text": "Il callicebo colombiano o callicebo dalle mani nere (\"Callicebus medemi\" ) \u00e8 un primate platirrino della famiglia dei Pitecidi.\nVeniva in passato considerato una sottospecie di \"Callicebus torquatus\" (\"Callicebus torquatus medemi\"), al quale \u00e8 molto simile, differenziandosi tuttavia in quanto il colore delle mani \u00e8 nero anzich\u00e9 giallastro come nella specie \"torquatus\". Attualmente, viene generalmente accettata la sua classificazione come specie a s\u00e9 stante, nell'ambito della concezione di specie \"ecologica\" piuttosto che \"biologica\".\nLa specie \u00e8 endemica dell'area andina della Colombia meridionale, al confine con Ecuador e Per\u00f9, pur non vivendo in questi ultimi due Paesi."}
{"id": "1977285", "revid": "767487", "url": "https://it.wikipedia.org/wiki?curid=1977285", "title": "Loverboy (film)", "text": "Loverboy \u00e8 un film del 2005, esordio alla regia cinematografica dell'attore Kevin Bacon. Il film, interpretato dalla moglie di Bacon, Kyra Sedgwick, \u00e8 tratto dal romanzo di Victoria Redel \"Il figlio perfetto\".\nIl film \u00e8 stato distribuito in Italia il 20 maggio 2008.\nTrama.\nEmily, figlia di genitori morti suicidi, \u00e8 cresciuta con lo scopo di trovare il senso della sua esistenza. Il suo scopo \u00e8 mettere al mondo il figlio perfetto, cos\u00ec attraversa gli Stati Uniti concedendosi a uomini considerati da lei geneticamente perfetti, belli ed intelligenti. Le sue \"fatiche\" vengono premiate dalla nascita del piccolo Paul, nel corso degli anni tra madre e figlio nasce un rapporto speciale fatto di loro linguaggi segreti, in cui la madre cresce il figlio come un piccolo principe e lo vede come un bambino speciale, pi\u00f9 dotato dei suoi coetanei. Quando qualcuno insinua che Paul sia un bambino come tutti gli altri, Emily non riesce ad accettare questa verit\u00e0, dimostrandosi ancor pi\u00f9 gelosa e possessiva nei confronti di Paul, mettendo in serio pericolo il delicato rapporto tra madre e figlio."}
{"id": "1977286", "revid": "1573940", "url": "https://it.wikipedia.org/wiki?curid=1977286", "title": "Chiesa del Suffragio (Pesaro)", "text": "La chiesa del Suffragio si trova a Pesaro; anche se ormai oggi la chiesa non \u00e8 quasi pi\u00f9 riconoscibile come monumento ecclesiastico per i gravi danni del terremoto del 1930, esso \u00e8 originario del XIV secolo. Realizzato da Nicola Sabbatini, aveva forma ottagonale e un'imponente facciata a tre ordini sovrapposti, ornata da paraste, quadrature e rosoni."}
{"id": "1977287", "revid": "287204", "url": "https://it.wikipedia.org/wiki?curid=1977287", "title": "Ludwig Guttmann", "text": "Biografia.\nFiglio primogenito e unico maschio dei quattro figli di Bernhard Guttmann, proprietario di un locale, e di sua moglie Dorothea, figlia di Marcus Weissenburg, un fattore. Nel 1902 la famiglia, ebrea ortodossa, si trasfer\u00ec presso il centro minerario di K\u00f6nigsh\u00fctte (l'attuale citt\u00e0 polacca di Chorz\u00f3w) dove Guttmann frequent\u00f2 la scuola e dove in seguito fece praticantato presso l'ospedale, il primo al mondo dedicato agli incidenti sul lavoro.\nStudi\u00f2 medicina dapprima a Breslavia e poi a W\u00fcrzburg e a Friburgo dove ebbe i primi contatti con l'antisemitismo delle corporazioni studentesche. Si laure\u00f2 a Friburgo nel 1924 e inizi\u00f2 a collaborare con Otfrid Foerster a Breslavia.\nNel 1927 spos\u00f2 Else, nata Solomon; la coppia ebbe due figli (un maschio e una femmina).\nPrima della seconda guerra mondiale Guttmann fu una delle figure pi\u00f9 importanti della scuola neurologica tedesca e durante tutto questo periodo oper\u00f2 nell'ospedale ebraico di Breslavia fino al 1939, quando fu costretto a fuggire in Inghilterra.\nNel 1944 il governo britannico gli chiese di guidare il \"Centro Nazionale di ricerca sulle lesioni del midollo spinale\", situato presso l'ospedale di Stoke Mandeville, vicino a Londra. Fu cos\u00ec nominato direttore del centro, incarico che tenne fino al 1966.\nIl padre dello sport per persone con disabilit\u00e0.\nNell'ambito delle sue funzioni decise di promuovere fin dall'inizio lo sport come metodo principale di terapia, utilizzandolo per plasmare e/o riplasmare i suoi pazienti con un fisico forte e il rispetto di s\u00e9. Dal 1952, organizz\u00f2 i cosiddetti Giochi di Stoke Mandeville per persone con disabilit\u00e0, cresciuti nel tempo fino ad avere oltre 130 partecipanti stranieri, cosa che impression\u00f2 l'opinione pubblica internazionale e i dirigenti del movimento olimpico.\nNel 1956 Guttmann fu onorato con la Coppa Fearnley, riconoscimento creato per premiare chi si distingue nel contribuire all'espansione degli ideali olimpici. In seguito a questi successi decise, su proposta e assieme all'italiano Antonio Maglio, di portare i giochi a Roma nel 1960, poi riconosciuto come I giochi paralimpici, manifestazione che continua tutt'oggi con crescente successo. Nel Regno Unito fond\u00f2 altres\u00ec l'Associazione Britannica Sport Disabili (1960) e ricevette i gradi di ufficiale e poi di commendatore dell'Ordine dell'Impero Britannico.\nLa BBC realizz\u00f2 nel 2012 il film \"The Best of Men\" basato sulla sua biografia."}
{"id": "1977292", "revid": "1573940", "url": "https://it.wikipedia.org/wiki?curid=1977292", "title": "Callicebus purinus", "text": "Il callicebo del Rio Purus (\"Callicebus purinus\" ) \u00e8 un primate Platirrino della famiglia dei Pitecidi.\nVeniva un tempo considerata una sottospecie di \"Callicebus torquatus\" (\"Callicebus torquatus purinus\"), tuttavia al giorno d'oggi la maggior parte degli studiosi sono concordi nella sostanziale correttezza di una sua classificazione come specie a s\u00e9 stante, nell'ambito del sottogenere \"Torquatus\".\nLa specie abita una porzione abbastanza vasta del Brasile centrale (stati di Amazonas e Par\u00e1)."}
{"id": "1977297", "revid": "287204", "url": "https://it.wikipedia.org/wiki?curid=1977297", "title": "Garland (Texas)", "text": "Garland \u00e8 un comune degli Stati Uniti nella contea di Dallas, nello stato del Texas.\nTrattasi di un sobborgo nord-orientale di Dallas; fa parte della grande area metropolitana di \"Dallas-Fort Worth Metroplex\".\nVi ha sede uno stabilimento della consociata americana del gruppo Mapei, che produce malta e adesivi.\nGeografia fisica.\nSecondo lo United States Census Bureau, ha un'area totale di 57,1 miglia quadrate ().\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 57,5% di bianchi, il 14,5% di afroamericani, lo 0,8% di nativi americani, il 9,4% di asiatici, lo 0,04% di oceaniani, il 14,4% di altre razze, e il 3,3% di due o pi\u00f9 etnie. Ispanici o latinos di qualunque razza erano il 37,8% della popolazione.\nEconomia.\nSecondo il sito di \"Economic Development Partnership\", i principali datori di lavoro della citt\u00e0 sono: "}
{"id": "1977298", "revid": "466539", "url": "https://it.wikipedia.org/wiki?curid=1977298", "title": "Georg Wilhelm Friedrich Hegel", "text": " Hegel \u00e8 autore di una delle linee di pensiero pi\u00f9 profonde e complesse della tradizione occidentale: la sua riflessione filosofica, sistematica e onnicomprensiva, influenzer\u00e0 molta parte del pensiero successivo, dall'ontologia all'estetica alla teoria politica, contribuendo alla nascita delle discipline sociali e storiche nella loro accezione moderna. La filosofia hegeliana \u00e8 stata definita, tra l\u2019altro, come \"idealismo assoluto\".\nOltre che dalla filosofia del suo tempo, la formazione intellettuale di Hegel \u00e8 profondamente influenzata dallo studio della cultura e filosofia greca antica. Autori fondamentali per Hegel sono Eraclito (\"Non c'\u00e8 proposizione di Eraclito che io non abbia accolto nella mia Logica\") per l'opposizione dei contrari, Platone e Aristotele. Il \"Parmenide\" di Platone fornisce per Hegel l'esempio migliore di dialettica; ma \u00e8 soprattutto Aristotele a fornire i nodi fondamentali dello sviluppo della filosofia hegeliana, con il concetto di \"energeia\" (\"actus,\" atto), che \u00e8 il principale modello teorico per la nozione di \"soggetto,\" e con quello di \"\u03bd\u03cc\u03b7\u03c3\u03b9\u03c2 \u03bd\u03bf\u03ae\u03c3\u03b5\u03c9\u03c2 (n\u03ccesis no\u00e9seos)\" per l'identit\u00e0 di soggetto e oggetto\".\" Altro autore importante, seppur tipicamente in forma polemica, \u00e8 Spinoza: per Hegel, infatti, uno dei compiti della filosofia \u00e8 quello di superare la tesi spinoziana per cui \"l'Assoluto \u00e8 sostanza\" (come avviene anche in Schelling) e svilupparla ulteriormente mostrando che \"l'Assoluto \u00e8 propriamente anche soggetto\". Un altro autore che ha avuto notevole influenza su Hegel \u00e8 Proclo da cui il grande filosofo tedesco ha ripreso il suo caratteristico modo di procedere logico triadico (anche la storia della filosofia passa per una serie di figure o forme dello Spirito che, dopo essere entrate in antitesi tra loro, si risolvono in un livello di sintesi superiore). Inoltre un grande debito Hegel lo ha anche nei riguardi di Fichte (da cui riprende appunto i tre momenti dialettici di tesi, antitesi e sintesi) e, in misura inferiore, verso Schelling (per quanto concerne la filosofia della natura).\nLa filosofia di Hegel segna una svolta decisiva all'interno della storia della filosofia: da un lato, molti dei problemi classici della filosofia moderna verranno riformulati e problematizzati diversamente, come il rapporto mente-natura, soggetto-oggetto, epistemologia-ontologia (in ambito teoretico) o i temi relativi al diritto, alla moralit\u00e0, allo Stato (in ambito pratico e morale); dall'altro, vengono ripensati la dialettica (col suo momento positivo, quello negativo e il momento di \"superamento/conservazione\", \"Aufhebung\" in tedesco, della contraddizione), la distinzione fra eticit\u00e0 (a sua volta distinta in Stato, societ\u00e0 civile e famiglia) e moralit\u00e0, fra intelletto e ragione, ecc. Inoltre verr\u00e0 data maggiore importanza a temi tradizionalmente non facenti parte della filosofia a pieno titolo (arte, religione, storia). Filosofia \"in primis\" e, in seconda battuta, religione e, infine l'arte, sono tre momenti dello Spirito assoluto dopo lo Spirito soggettivo e quello oggettivo (con l'eticit\u00e0 che costituisce la sintesi della moralit\u00e0 e del diritto; quest'ultimo \u00e8 il pi\u00f9 astratto).\nCon la filosofia l'Idea - unit\u00e0 autocosciente di forma e contenuto, il vero in s\u00e9 e per s\u00e9, pensiero razionale assoluto e totalit\u00e0 infinita - si realizza pienamente: il vertice supremo della Logica riprende in ampia misura il \u201cpensiero di pensiero\u201d di Aristotele (il \"logos\" che pensa eternamente se stesso) dopo un percorso molto pi\u00f9 complesso e articolato che ha nella libert\u00e0 romantica il suo autentico compimento.\nBiografia.\nPrimogenito di Georg Ludwig, capo della cancelleria del duca del W\u00fcrttemberg Karl Eugen, e di Maria Magdalena Fromm, che avranno altri due figli, Ludwig e Christiane, fu educato in famiglia secondo i principi di una ferma ortodossia politica e religiosa. Fin dall'adolescenza apparve, a coloro che lo frequentarono, di temperamento conformista e borghese. Dal 1773 frequent\u00f2 per cinque anni la scuola elementare; dal 1777 segu\u00ec studi umanistici nel Ginnasio di Stoccarda e, privatamente, studi scientifici. Rimasto orfano della madre nel 1784, dal 1785 al 1787 tenne un diario da cui si rileva il suo interesse per il mondo classico, la Bibbia e autori contemporanei come Goethe, Friedrich Schiller e Gotthold Lessing.\nConseguita la maturit\u00e0 nel 1788, il 27 ottobre di quello stesso anno Hegel s'iscrive all'Universit\u00e0 di Tubinga, ospite come borsista nel locale seminario, lo \"Stift\", senza apprezzare n\u00e9 la disciplina vigente nel collegio, n\u00e9 i metodi di insegnamento, n\u00e9 la preparazione dei professori. Influenza molto importante ha la frequentazione con il futuro grande poeta Friedrich H\u00f6lderlin, di cui diviene intimo amico, e Schelling, con i quali condivide per alcuni anni la camera e celebra gli anniversari della Rivoluzione francese. Studia, in particolare, i classici greci, gli illuministi, Kant e i kantiani; il 27 settembre 1790 conclude il primo biennio di studi, conseguendo il titolo di \"Magister philosophiae\"; il 20 settembre 1793 conclude gli studi ottenendo il titolo di \"Kandidat\"; il giudizio ottenuto in filosofia \u00e8 lusinghiero: \"Philosophiae multam operam impendit\", ossia \"si \u00e8 impegnato nella filosofia\".\nDall'ottobre del medesimo anno \u00e8 precettore dei figli del nobile bernese Karl Friedrich von Steiger. Nel luglio 1795 conclude \"La vita di Ges\u00f9\" (scritta secondo un'ottica moralistico-kantiana e pubblicata da Paul Roques soltanto nel 1906) e una parte dei \"Frammenti su religione popolare e Cristianesimo\", nel 1796 conclude \"La positivit\u00e0 della Religione Cristiana\"; questi scritti sono stati pubblicati da Herman Nohl nel 1907.\nNon ama l'ambiente clericale e oligarchico di Berna; nel gennaio 1797 si trasferisce a Francoforte, dove H\u00f6lderlin gli ha procurato un nuovo posto di precettore. Nel 1798 scrive il saggio \"Sulle pi\u00f9 recenti vicende interne del W\u00fcrttemberg specialmente sul deplorevole stato della magistratura\", pubblicato nel 1913, in cui lamenta la crisi interna della sua patria e propone l'elezione diretta dei magistrati da parte dei cittadini. Tra la fine del 1796 e l'inizio del 1797 d\u00e0 stesura definitiva ad un testo, probabilmente scritto da H\u00f6lderlin, che sar\u00e0 pubblicato nel 1917 da Franz Rosenzweig col titolo \"Il pi\u00f9 antico programma di sistema dell\u2019idealismo tedesco\". Il 14 gennaio 1799 muore il padre.\nPorta a compimento \"Lo spirito del Cristianesimo e il suo destino\" (pubblicato da Nohl nel 1907) gradualmente allontanandosi dalla concezione kantiana di una religione nei limiti della sola ragione; nel settembre del 1800 scrive il \"Frammento di Sistema\", in cui, oltre a un abbozzo di dialettica, mostra un'oscillazione, nella sua filosofia, fra una conclusione di tipo prettamente filosofico e uno religioso.\nDa Jena a Heidelberg.\nNel gennaio del 1801 si trasferisce a Jena, in quegli anni capitale della cultura tedesca, ospite di Schelling che insegna nella locale universit\u00e0. Pubblica in luglio la \"Differenza tra il sistema filosofico di Fichte e quello di Schelling\" per aprirsi la strada all'insegnamento che ottiene con la dissertazione \"De Orbitis Planetarum\", Conosce a Weimar Schiller e Goethe che in una lettera a Schiller del 27 novembre 1803 sottolinea la goffaggine di Hegel nella conversazione, un difetto che appare anche nell'esposizione delle sue lezioni universitarie\nDal 1802 al 1803 con Schelling pubblica il \"Giornale critico della filosofia\" e scrive \"La costituzione della Germania\" e il \"Sistema dell'eticit\u00e0\", pubblicati nel 1893. Inizia nel 1806 una relazione con la sua affittacamere Christiane Charlotte Fischer Burckhardt, dalla quale, il 5 febbraio 1807, ha il figlio Ludwig. Il 13 ottobre l'esercito francese entra a Jena; Hegel vede da lontano Napoleone e scrive all'amico e collega Friedrich Immanuel Niethammer: \"[...] l'imperatore - quest'anima del mondo - l'ho visto uscire a cavallo dalla citt\u00e0, in ricognizione; \u00e8 davvero una sensazione singolare vedere un tale individuo che qui, concentrato in un punto, seduto su un cavallo, spazia sul mondo e lo domina...\". Il suo alloggio viene requisito e va a Bamberga per due mesi; tornato a Jena, pubblica nel marzo 1807 la \"Fenomenologia dello spirito\" con la quale, per le critiche che vi sono contenute, si consuma la rottura con Schelling. Il 1\u00ba marzo Hegel si trasferisce a Bamberga a dirigere il modesto quotidiano \"Bamberger Zeitung\" (\"Gazzetta di Bamberga\").\nIl 6 dicembre 1808 viene nominato rettore e professore di filosofia all\"Egidiengymnasium\" di Norimberga: le sue lezioni saranno pubblicate postume nel 1840 con il titolo di \"Propedeutica filosofica\". Nel settembre 1811 sposa la ventenne aristocratica Marie von Tucher, da cui avr\u00e0 due figli, Karl (1813-1901) e Immanuel (1814-1891). Nell'occasione, scrive all'amico Niethammer: \"Ho raggiunto il mio ideale terreno, perch\u00e9 con un impiego e una donna si ha tutto in questo mondo\".\nDal 1812 al 1816 pubblica la \"Scienza della logica\", dal 1813 \u00e8 sovrintendente delle scuole elementari di Norimberga, dal 28 ottobre 1816 insegna filosofia all'Universit\u00e0 di Heidelberg. Mostra la sua posizione politica nel 1817 con lo scritto, pubblicato anonimo, \"Valutazione degli atti a stampa dell'assemblea degli stati territoriali del regno del W\u00fcrttemberg negli anni 1815 e 1816\", in cui sostiene che in una costituzione quale quella proposta da Federico I del W\u00fcrttemberg, siano riconosciuti i privilegi degli \"St\u00e4nde\", le corporazioni rappresentate negli Stati generali del regno. Nel giugno pubblica l\"Enciclopedia delle scienze filosofiche in compendio\".\nA Berlino.\nL'anno prima del suo arrivo si erano manifestati fortissimi fermenti studenteschi in occasione del tricentenario della riforma protestante: 1517-1817. Proprio alla vigilia della venuta di Hegel a Berlino, i giovani che avevano ricordato il centenario di Lutero, lo avevano collegato con lotte di carattere radicale, democratico, e avevano fra l'altro fatto fal\u00f2 di libri degli scrittori reazionari. Il 24 gennaio 1818 \u00e8 nominato professore di filosofia nell'Universit\u00e0 di Berlino: nella prolusione del 22 ottobre esalta lo Stato prussiano ed entra in polemica con il giurista Friedrich Carl von Savigny e con il filosofo e teologo Friedrich Schleiermacher.\nIl 23 marzo 1819, lo studente Carl Ludvig Sand, membro di una \"Burschenschaft\" (associazione studentesca) radicale, uccide a Mannheim il drammaturgo tedesco August von Kotzebue, spia russa. Sorgono forti polemiche fra molti filosofi berlinesi che si scagliano contro la condanna a morte dell'assassino. Professori di diritto e di teologia vengono allontanati dalle loro cattedre. Il regime prussiano reagisce con la censura sulle piccole pubblicazioni, estesa nel 1820 su tutte le opere, anche sui grandi volumi, limitando ulteriormente la gi\u00e0 scarsa libert\u00e0 di stampa e d'insegnamento; Hegel, in precedenza sostenitore dell'associazione, la condanna e si affretta a rielaborare i suoi \"Lineamenti di filosofia del diritto\" che escono nell'ottobre del 1820.\nLa dissociazione pubblica non segn\u00f2 necessariamente un reale cambiamento di idee del filosofo.\nSolo nella seconda met\u00e0 del '900, vengono pubblicati in Germania gli appunti degli studenti di Hegel, da cui risulta una \"doppia personalit\u00e0\": un Hegel \"essoterico\" che si rivolge al grande pubblico con la \"Filosofia del Diritto\" e le opere sottoposte a censura, e uno \"esoterico\" che manifesta posizioni decisamente pi\u00f9 aperte agli studenti durante i suoi corsi universitari. Oltre al motivo storico della censura, vi \u00e8 anche ravvisabile la volont\u00e0 - analogamente ad Aristotele - che la filosofia sia all'interno di un percorso iniziatico, in cui il sistema completo, la verit\u00e0 intera, \u00e8 mostrata a pochi.\nNel 1822 viaggia nei Paesi Bassi, nel 1824 a Praga e a Vienna; nel 1825 impone al figlio illegittimo Ludwig, che gli aveva rubato del denaro, di non portare pi\u00f9 il suo cognome. Ludwig assume il cognome della madre, Fischer, e lascia la Germania: arruolato nell'esercito olandese, morir\u00e0 di malaria a Giakarta il 28 agosto 1831, pochi mesi prima del padre. Nel 1827 escono gli \"Annali per la critica scientifica\", rivista dell'hegelismo, cui collaborano, tra gli altri, Goethe e i fratelli Wilhelm e Alexander von Humboldt. Ad agosto parte per Parigi, dove \u00e8 ospite dello storico e filosofo Victor Cousin. Il 18 ottobre, di ritorno a Berlino, incontra Goethe a Weimar; discutono della dialettica ed Hegel dice che essa non \u00e8 altro che lo spirito di contraddizione insito in tutti gli uomini, disciplinato in regole definite.\nNell'ottobre del 1829 Hegel, rettore dell'universit\u00e0 di Berlino, nella prolusione accademica, celebra l'accordo tra la legge dello Stato e la libert\u00e0 d'insegnamento. Nel 1830 condanna duramente le rivoluzioni liberali in Francia e in Belgio; nell'aprile del 1831 esce sulla \"Gazzetta ufficiale dello Stato prussiano\" l'ultimo scritto di Hegel, \"Sul progetto inglese di riforma elettorale\", in cui condanna l'estensione del suffragio elettorale e si dichiara a favore del riconoscimento degli ordini sociali, i cosiddetti \"St\u00e4nde\". \nMuore improvvisamente il 14 novembre, di colera o forse di un tumore allo stomaco, e gli vengono tributati funerali straordinari. Il teologo Philipp Marheineke ed il critico Friedrich F\u00f6rster pronunciano i sermoni funebri. Hegel \u00e8 paragonato da quest'ultimo ad un \"cedro del Libano\" ed alla \"stella del sistema solare dello spirito del mondo\". Jacques D'Hondt vede in questi paragoni un'allusione alla massoneria e ricorda che l'articolo \n\"Freimaurerei\" (\"Massoneria\") di \"Der Grosse Brockhaus\" lo d\u00e0 come massone, della quale Hegel sarebbe stato membro come Fichte, vicino alla tomba del quale viene sepolto secondo la sua volont\u00e0, nel cimitero di Dorotheenstadt.\nDopo la sua morte, sulla base degli appunti raccolti dagli studenti, furono pubblicate nel 1832 le \"Lezioni sulla filosofia della religione\" e le \"Lezioni sulla storia della filosofia\", nel 1837 le \"Lezioni sulla filosofia della storia\", nel 1836 e nel 1838 le \"Lezioni sull'estetica\".\nAspetti generali della filosofia di Hegel.\nLa filosofia secondo Hegel.\nAll'interno del pensiero idealistico Hegel elabora una filosofia autonoma, che a partire dai primi lavori degli anni di insegnamento a Jena mira alla elaborazione di un sistema maturo poich\u00e9 \u00ab\"soltanto come scienza o come sistema il sapere \u00e8 effettuale, e pu\u00f2 venire presentato soltanto come scienza o come sistema\".\u00bb Infatti la filosofia \u00ab\"\u00e8 essenzialmente sistema\"\u00bb\u00bb.\nL'esigenza della costruzione di un sistema, come organizzazione ordinata ed universale del sapere, rispondeva nell'ambiente romantico-idealistico:\nRagione come intero e processo teleologico.\nSin dagli \"Scritti teologici giovanili\" Hegel si oppone energicamente al cosiddetto \"principio del nord\", a quella separazione tra ideale e reale che era tipica del kantismo e che non lasciava spazio alla conoscenza del Reale, inteso questo come l'Intero dal quale la Ragione traeva il suo senso e il suo perch\u00e9: \"\u00abIl vero \u00e8 l'intero\u00bb\"Per Hegel il presupposto della verit\u00e0 della conoscenza \u00e8 un monismo assoluto di forme spirituali che si evolvono e si assolutizzano in un'unicit\u00e0 diveniente continua, dove il materiale e lo spirituale sono indistinguibili e connessi in un continuo superamento di \"momenti\" necessari del divenire storico per mezzo di una fenomenologia dove ci\u00f2 che \u00e8 posto trova la sua negazione e poi il suo superamento in una nuova figura (o appunto \"fenomeno\"). Si tratta di un processo teleologico necessario, che gi\u00e0 nel 1807 veniva presentato cos\u00ec:Il rapporto del quale si \u00e8 qui sopra discusso, dell'organico con la natura degli elementi, non esprime l'essenza dell'organico stesso; questa essenza \u00e8 invece contenuta nel \"concetto finalistico\". Invero a questa coscienza osservativa quel concetto non \u00e8 l'essenza propria dell'organico; anzi, a quella coscienza medesima il concetto cade fuori dell'essenza, e quindi \u00e8 poi soltanto quell'estrinseco rapporto \"teleologico\". Solamente, l'organico come test\u00e9 fu determinato \u00e8 esso stesso proprio il fine reale; infatti, poich\u00e9 l'organico \"conserva se stesso\" pur nel rapporto ad Altro, esso viene appunto ad essere quella naturale essenza in cui la natura si riflette nel concetto, e in cui i momenti di causa e di effetto, di attivo e di passivo, che nella necessit\u00e0 sono posti l'uno di fronte all'altro, vengono contratti in unit\u00e0.\nLa definizione dell'Assoluto.\n\u00c8 su questa strada speculativa che si determina la nuova definizione dell'Assoluto come unione di finito ed infinito ma anche come non-unione, opposizione di finito ed infinito e immanenza dell'Assoluto nel mondo.\nHegel critica la pretesa del romanticismo che l'Assoluto si possa cogliere in un istante con l'immediatezza della passione e del sentimento o tramite l'arte o la fede in una religione rivelata, se a questi momenti intuitivi non seguano azioni speculative e pratiche. L'Assoluto richiede un percorso che partendo da un'esperienza immediata e sensibile, solo con la riflessione dialettica, faticosa e razionale, pu\u00f2 giungere a un'apprensione mediata e intellegibile.\nQuesta concezione potrebbe sembrare quindi simile alla visione spinoziana dell'Assoluto, che coincide con la natura del \"Deus sive Natura\"; ma Spinoza intende una coincidenza statica di \"sostanza\" come assoluto con la natura, mentre per Hegel \u00e8 \"soggetto spirituale in divenire\", ovvero egli afferma che la realt\u00e0 non \u00e8 ipostaticamente sostanza, qualcosa d'immutabile, ma soggetto in continuo divenire. Hegel, in proposito, riprende e reinterpreta anche il concetto romantico di Spirito (Geist), che \u00e8 considerato dal filosofo tedesco \"Ragione che sa se stessa\" e intende, pertanto, l'Assoluto come Spirito Assoluto che \u00e8 colto intuitivamente dall'arte, simbolicamente nella rappresentazione dalla religione e concettualmente dalla filosofia.\nElementi della definizione dell'Assoluto hegeliano, secondo alcuni interpreti, sembrano ispirati dal neoplatonismo di Proclo, a proposito della dialettica dello spirito divino.\nL'unit\u00e0 e identit\u00e0 di soggetto e oggetto.\nPer Hegel, tra essere e pensiero, tra realt\u00e0 e razionalit\u00e0 vi \u00e8 assoluta compenetrazione e connessione: essi non sono due ambiti separati e indipendenti l'uno dall'altro, ma vanno concepiti come due modi in cui il pensiero si d\u00e0 realt\u00e0. Per Hegel non si pone pi\u00f9 il problema tipico della filosofia moderna (da Cartesio in poi) di come sia possibile che il pensiero di un soggetto abbia validit\u00e0 oggettiva; al contrario, per Hegel c'\u00e8 una profonda continuit\u00e0 fra ambito della \"natura\" (mondo, oggettivit\u00e0 etc.) e ambito dello \"spirito\" (io, soggettivit\u00e0 etc.). Oggettivit\u00e0 e soggettivit\u00e0 sono identici, in quanto entrambi sono modi di configurarsi del pensiero, del logos. C'\u00e8 un solo e identico \"logos\" che si esprime nella natura e nel soggetto pensante in due modi diversi:\nLa famosa affermazione di Hegel\nva interpretata nel duplice senso che: (1) ci\u00f2 che \u00e8 razionale non \u00e8 qualcosa di esclusivamente soggettivo, di cognitivo, che appartiene a un soggetto umano, ma \u00e8 qualcosa che costituisce la struttura interna di tutte le cose naturali, e di ogni realt\u00e0 in generale; e (2) che ci\u00f2 che \u00e8 reale non \u00e8 qualcosa di estraneo e refrattario al pensiero ma che \u00e8, al contrario, internamente articolato da una forza attiva che \u00e8 il pensiero.\nPer comprendere appieno il significato di questa tesi hegeliana, \u00e8 importante tener a mente che la parola tedesca usata da Hegel per indicare \"realt\u00e0\" non \u00e8 \"Realit\u00e4t\" bens\u00ec \"Wirklichkeit\": reale non indica, pertanto, il semplice \"dato\" di fatto, la contingenza e l'accidentale, ma \"la \"realt\u00e0 effettiva\", l\u2019attualit\u00e0, ossia la consapevolezza di ci\u00f2 che \"wirkt\", che produce degli effetti\". Dunque, non si tratta di giustificare tutto ci\u00f2 che accade in nome di una ragione universale estrinseca ai fatti, ma di comprendere come tutti i processi reali e tutte le realt\u00e0 concrete siano caratterizzate da una struttura razionale.\nLa comprensione di questa unit\u00e0 e identit\u00e0 di soggetto-oggetto rappresenta il punto di approdo della \"Fenomenologia\", la quale ha, come compito, di portare la coscienza naturale dal punto di vista del senso comune e dell'intelletto riflettente a quello del pensiero scientifico e filosofico. L'unit\u00e0 di soggetto e oggetto \u00e8 chiamata da Hegel \"l'elemento ... il fondamento, il terreno della scienza\".\nPensiero oggettivo.\nPer esprimere l'identit\u00e0 e unit\u00e0 di soggetto e oggetto, Hegel si serve dell'espressione \"pensiero\" o \"pensare oggettivo\" (\"objektives Denken\"). Con questa espressione Hegel vuole segnalare due aspetti importanti relativamente alle nozioni di \"pensiero\", \"concetto, ragione\" etc.: (1) da un lato, che il pensare non si riduce in tutto e per tutto a un'attivit\u00e0 del soggetto umano; (2) dall'altro, il fatto che il pensiero costituisce \"l'intimo del mondo\", l'essenza interna delle cose. Detto in altri termini, parlare di \"pensiero oggettivo\" equivale a dire che nel mondo c'\u00e8 razionalit\u00e0, che il mondo e la realt\u00e0 sono qualcosa di intelligibile; pertanto il \"pensiero\" \u00e8 tanto una attivit\u00e0 del soggetto umano pensante quanto la struttura delle cose. \"Dire che nel mondo c'\u00e8 intelletto, c'\u00e8 ragione, equivale all'espressione \"'pensiero oggettivo\"'. Ma quest'espressione \u00e8 scomoda, proprio perch\u00e9 il termine \"pensiero\" troppo usualmente viene usato come pertinente soltanto per lo spirito, per la coscienza, e il termine \"oggettivo\", altrettanto, anzitutto soltanto per ci\u00f2 che non \u00e8 spirituale\".Se Hegel attribuisce il pensiero al mondo, ci\u00f2 non significa che voglia attribuire \"coscienza alle cose naturali\"; infatti, solo l'uomo, per Hegel, ha coscienza e possiede il pensiero nel senso di attivit\u00e0 di coscienza. Il punto importante per Hegel \u00e8 mostrare come sia una stessa ragione (o un medesimo pensiero) che si esprime in forme e in gradi di complessit\u00e0 diversi nelle cose naturali e negli esseri spirituali (l'uomo): nelle cose naturali come struttura razionale, anima delle cose; negli esseri spirituali come coscienza e pensiero autocosciente.\nSe la filosofia \u00e8 l'esposizione sistematica del pensiero o dell'Assoluto, in tutte le sue forme e in tutti i suoi gradi (logico, naturale e spirituale), e se il punto di vista della scienza consiste nel superare l'opposizione della coscienza fra un io e un mondo esterno, allora si pu\u00f2 dire che:\"\"pensieri oggettivi\" designa la verit\u00e0 che deve essere non solo lo \"scopo\", ma l\"oggetto\" assoluto della filosofia\"ovvero\"il contenuto della scienza ... \u00e8 il pensare oggettivo\".\nLa dialettica.\nDi conseguenza, il pensiero, per Hegel, non \u00e8 un sistema di determinazioni fisse, come la tavola delle categorie di Kant, ma, in quanto costituisce \"la sostanza delle cose esterne ... e dello spirituale\", \u00e8 piuttosto un processo, un movimento, una forza. Questo movimento del pensiero \u00e8 solitamente indicato dagli interpreti con il nome di \"dialettica\"; Hegel, per\u00f2, parla pi\u00f9 spesso di \"auto-movimento\" (o pi\u00f9 semplicemente di \"movimento\") del \"concetto\"\".\"\nLa spiegazione della dialettica in termini di tesi-antitesi-sintesi \u00e8 fuorviante e falsa. Essa infatti non \u00e8 autenticamente hegeliana, ma \u00e8 il risultato delle sistematizzazioni e semplificazioni scolastiche di Hegel. Hegel piuttosto indica tre \"momenti\" che contraddistinguono ogni cosa reale e ogni struttura concreta: (a) il momento intellettivo, (b) il momento razionale \"negativo o dialettico\" e (c) il momento razionale \"positivo o speculativo.\" Nel \u00a7 79 dell\"Enciclopedia\" Hegel fornisce una formulazione chiara e concisa dei tre momenti di questo processo:\"L'elemento logico quanto alla forma ha tre lati: a) il lato \"astratto\" o \"intellettivo\"; b) il lato \"dialettico\" o \"negativamente razionale\"; c) il lato \"speculativo\" o \"positivamente\" \"razionale\". Questi tre lati non costituiscono tre parti della logica, ma sono momenti di ogni elemento logico-reale, cio\u00e8 di ogni concetto e di ogni vero in generale ... \".Nella prima Prefazione alla \"Scienza della logica\" (1812) Hegel scrive:\"L'intelletto determina e tien ferme le determinazioni. La ragione \u00e8 negativa e dialettica, perch\u00e9 dissolve in nulla le determinazioni dell'intelletto. Essa \u00e8 positiva, perch\u00e9 genera l'universale e in esso comprende il particolare\".Per spiegare il concetto di dialettica Hegel si serve spesso dell'analogia con lo \"sviluppo di un organismo vivente\": \"parlando di sviluppo ci si riferisce a qualcosa che [a] in un primo momento non \u00e8 esplicitato, \u00e8 un germoglio, una disposizione, una facolt\u00e0, una possibilit\u00e0 ... ci\u00f2 che \u00e8 in s\u00e9. ... Ma ci\u00f2 che \u00e8 in s\u00e9, in quanto tale, non \u00e8 ancora il concreto e il vero, bens\u00ec ci\u00f2 che \u00e8 astratto. ... Per\u00f2 in secondo luogo, [b] ci\u00f2 che \u00e8 in s\u00e9 viene all'esistenza, si sviluppa, prende forma, pone se stesso in modo tale da darsi come qualcosa che contiene una differenza ... esiste con riferimento a ci\u00f2 che \u00e8 altro. ...La terza determinazione consiste [c] nel fatto che ci\u00f2 che \u00e8 in s\u00e9, da un lato, e l'oggetto ora esistente ... siano un'unica e medesima cosa\".All'inizio c'\u00e8 qualcosa che \u00e8 solo in potenza; poi, questa cosa si realizza e pone le prime determinazioni; alla fine del processo, questa ha compiutamente realizzato nell'esistenza le determinazioni prima contenute soltanto in s\u00e9; si dice pertanto che \u00e8 in s\u00e9 e per s\u00e9. L'esempio classico riportato nella manualistica \u00e8 quello del boccio-fiore-frutto, sebbene quando Hegel ne parla (\"Fenomenologia dello Spirito,\" Pref., p.\u00a02), lo fa solo per dimostrare che la verit\u00e0 nasce proprio grazie al conflitto tra i vari sistemi filosofici, e \"l'opinione [...] nella diversit\u00e0 scorge pi\u00f9 la contraddizione che non il progressivo sviluppo della verit\u00e0\".\nLa critica al metodo come strumento e la dialettica come \"vero metodo\".\nLa dialettica non \u00e8 un metodo, se con metodo si intende uno \"strumento ... del conoscere\" qualcosa che resta esteriore al suo contenuto e si configura come una costruzione soggettiva:\"il metodo \u00e8 un conoscere che rimane esteriore al contenuto\".Al contrario per Hegel il vero metodo \u00e8:\"lo sviluppo immanente del concetto, \u00e8 il metodo assoluto del conoscere, ed insieme l'anima immanente del contenuto stesso\"\u00e8 il procedimento mediante il quale il pensiero si realizza, mediante cui il concetto diventa oggettivo e reale. Il metodo \u00e8 l'idea stessa: la forma pienamente adeguata al contenuto.\nLa nozione di \"Aufhebung\" (\"toglimento\").\nUna nozione decisiva nello svolgimento dialettico \u00e8 quella di toglimento (\"Aufhebung\"). Il toglimento \u00e8 ci\u00f2 mediante cui due determinazioni opposte vengono tenute insieme in un'unit\u00e0 razionale. \"Aufheben\" in tedesco ha il doppio significato di 'metter via' e di 'conservare'; pertanto \"togliere\" non significa semplicemente eliminare una determinazione in favore di un'altra, ma significa che una determinazione non viene pensata pi\u00f9 nella sua indipendenza, assolutezza e immediatezza, ma viene abbassata a \"momento\" di un intero\".\" Scrive Hegel:\"Qualcosa \u00e8 tolto solo in quanto \u00e8 entrato nella unit\u00e0 col suo opposto. In questa pi\u00f9 precisa determinazione di un che di riflesso, esso si pu\u00f2 convenientemente chiamare momento\".Si badi, infine, che il togliere non \u00e8 un'attivit\u00e0 compiuta da un soggetto, ma \u00e8 uno sviluppo immanente a ogni determinazione di pensiero: ogni determinazione di pensiero finita \"si toglie\" e passa nella sua opposta, per risolversi infine in un'unit\u00e0 superiore.\nIntelletto e Ragione.\nI filosofi idealisti tedeschi riprendono la distinzione kantiana tra intelletto, che opera nel campo della sensibilit\u00e0 e della scienza, e ragione, che si dedica al sapere metafisico e alla trascendenza ma, come fa Hegel, ne capovolgono il valore conoscitivo: l'intelletto \u00e8 quindi un'attivit\u00e0 conoscitiva che irrigidisce la realt\u00e0 nella sua struttura dialettica; la ragione invece coglie la connessione esistente tra gli opposti arrivando a una sintesi necessariamente sempre superata da un nuovo processo dialettico in quell'incessante divenire che \u00e8 la vivente realt\u00e0.\nChe cosa significa \"idealismo\"?\nLa filosofia hegeliana viene etichettata spesso come una forma radicalizzata di idealismo, nello specifico una radicalizzazione dell'idealismo trascendentale di Kant. Secondo questa lettura, Hegel porterebbe avanti il lavoro iniziato da Fichte, il quale aveva radicalizzato Kant eliminando la cosa in s\u00e9 e riconducendo tutta la realt\u00e0 all'attivit\u00e0 e alla posizione di un Io. Si tratta di un'interpretazione sbagliata tanto per la filosofia post-kantiana quanto per la filosofia di Hegel.\n\"Idealismo\" nel periodo della filosofia classica tedesca non significa negare l'esistenza delle cose esterne, e affermare come unica cosa esistente il soggetto; in altre parole, l'idealismo tedesco ha un significato diametralmente opposto all'idealismo di Berkeley.\nPer quanto riguarda Hegel - come ha osservato Luca Illetterati - \u00e8 possibile notare che la sua posizione pu\u00f2 essere caratterizzata tanto come un \"idealismo,\" quanto come un \"anti-idealismo\", quanto ancora come un \"realismo\". Un anti-idealismo perch\u00e9 Hegel \u00e8 fortemente critico dell'impostazione trascendentale di Kant e dei post-kantiani, e in generale di ogni forma di soggettivismo, con la quale si cerca di risolvere e ridurre tutta la realt\u00e0 nella soggettivit\u00e0 umana: al contrario, per Hegel \u00e8 fondamentale salvaguardare l'idea che nel mondo ci sia razionalit\u00e0 e ragione indipendentemente dall'intervento del soggetto umano; in quest'ultimo senso, dunque, Hegel \u00e8 un \"realista\" (cfr. \"supra\", pensiero oggettivo). \"Ideale\", dunque, non significa (come invece per Kant) qualcosa che vale soltanto in rapporto a un soggetto; e nemmeno indica un qualcosa che si contrappone a reale. Idealismo, invece, per Hegel indica una caratteristica logica molto generale che si pu\u00f2 riscontrare a diversi livelli (logica, natura, spirito) e indica il fatto che le determinazioni finite non hanno un valore assoluto, ma si risolvono e rimandano sempre ad altro, e hanno vero significato soltanto nell'intero. La filosofia di Hegel dunque \u00e8 idealismo nella misura in cui Hegel sostiene che il vero \u00e8 l'intero e che il finito in generale non \u00e8 ancora il vero.\nHegel \u00e8 chiaro su questo punto in un passo della \"Scienza della logica\":\"La proposizione, che il \"finito \u00e8 ideale\", costituisce \"l'idealismo\". L'idealismo della filosofia consiste soltanto in questo, nel non riconoscere il finito come un vero essere. Ogni filosofia \u00e8 essenzialmente idealismo, o per lo meno ha l'idealismo per suo principio, e la questione non \u00e8 allora se non di sapere fino a che punto cotesto principio vi si trovi effettivamente realizzato. (...) L'opposizione di filosofia idealistica e realistica \u00e8 quindi priva di significato. Una filosofia che attribuisse all'esistere finito, come tale, un vero essere un essere definitivo, assoluto, non meriterebbe il nome di filosofia.\" \nOpere.\nDopo la morte di Hegel la prima edizione delle sue opere fu pubblicata da \"un gruppo di amici dello scomparso\":\nQuesta edizione ignorava completamente i manoscritti inediti giovanili ed iniziava con gli scritti del periodo jenese.\nL'edizione comunemente utilizzata \u00e8 quella in 20 volumi a cura di Eva Moldenhauer e Karl Markus Michel, basata sulla precedente:\nUna nuova edizione critica, basata su criteri strettamente filologici, \u00e8 in corso di pubblicazione:\nLa \"Fenomenologia dello Spirito\".\nLa \"Fenomenologia dello spirito\" (\"Ph\u00e4nomenologie des Geistes\") pubblicata a Bamberga il 1807 rappresenta la prima grande opera di Hegel. Con questa opera si conclude il periodo jenese e viene segnata una svolta decisiva all'interno della filosofia dell'autore. L'opera viene presentata come \"prima parte\" introduttiva di un \"Sistema della scienza\", composto poi da \"logica\", \"filosofia della natura\" e \"filosofia dello spirito\".\nIl compito e la funzione della \"Fenomenologia\" consistono nel condurre la coscienza naturale e finita al punto di vista della scienza filosofica, ovvero al sapere assoluto (\"absolutes Wissen\"), ovvero dal conoscere finito al conoscere infinito; detto altrimenti, la Fenomenologia mostra il passaggio dall'opposizione ed estraneit\u00e0 del soggetto rispetto all'oggettivit\u00e0 della coscienza finita, al riconoscimento da parte della coscienza di essere in identit\u00e0 e unit\u00e0 con la realt\u00e0.\nIl percorso della coscienza esposto nella \"Fenomenologia\" intende presentarsi come un movimento dialettico immanente alla coscienza, e non come qualcosa di imposto arbitrariamente dall'esterno; in virt\u00f9 di questa necessit\u00e0 interna la coscienza stessa riconosce, volta per volta, l'inadeguatezza del proprio punto di vista. La \"Fenomenologia\", dunque, rappresenta l'esperienza che la coscienza fa di s\u00e9 e del proprio oggetto.\nL'opera \u00e8 preceduta da una lunga \"Prefazione\" e da una pi\u00f9 breve \"Introduzione.\" Nella \"Prefazione\", che in realt\u00e0 era pensata come prefazione all'intero sistema (e non esclusivamente alla \"Fenomenologia\"), Hegel presenta alcune delle pi\u00f9 note formulazioni delle sue posizioni filosofiche: la concezione della verit\u00e0 come intero (che comprende \"fine\" e \"attuazione\" del fine); la nozione di auto-movimento del concetto (o dialettica); la critica al metodo (in filosofia) e al formalismo matematico; la critica alla forma logica del \"giudizio\" e la nozione di \"proposizione speculativa\"; e infine la celebre concezione dell'assoluto come \"soggetto\", e le relative critiche a Spinoza, Fichte, Schelling e i romantici.\nL'articolazione interna \u00e8 molto complessa, dal momento che Hegel stesso ha fornito due diversi modi per dividere l'opera, che si presentano assieme nella versione definitiva. Nello specifico, \u00e8 possibile articolare l'opera come un susseguirsi di \"figure\" (contrassegnate dal numero romano), che per\u00f2 a gruppi o singolarmente fanno riferimento a \"momenti\" (o \"tappe\"), ovvero a dei particolari modi in cui si configura il rapporto della coscienza con il suo oggetto.\n\"Scienza della logica\".\nLa \"Scienza della logica\" \u00e8 un'opera di Hegel, pubblicata tra il 1812 e il 1816, a cui seguir\u00e0 una seconda edizione della prima parte pubblicata postuma nel 1831. L'opera costituisce la prima parte di un progetto sistematico (\"Sistema della scienza\"), preceduto da un'opera introduttiva (i.e. la \"Fenomenologia\") e che dovrebbe esser seguito da una \"Filosofia della natura\" e una \"Filosofia dello spirito.\"\nLa \"Scienza della logica\" ha come oggetto il pensiero puro, essa \u00e8 \"la scienza dell\"idea pura\", dell'idea nell'elemento astratto del \"pensiero\"\" (\"Enc\". 1830, \u00a7 19).\nL'opera \u00e8 divisa in due parti:\nLa posizione della \"Logica\" nel sistema.\nTutta la filosofia secondo Hegel ha come proprio oggetto il \"pensiero\" (inteso nel senso di \"pensiero oggettivo\"). Nello specifico la \"Logica\", che costituisce la prima parte della filosofia (seguita dalla \"Filosofia della natura\" e dalla \"Filosofia dello spirito\"), ha come proprio oggetto di indagine il pensiero in quanto \"pensiero puro\": \"Nella logica abbiamo a che fare con il pensiero puro, ossia con le determinazioni pure del pensiero. ... Nella logica i pensieri vengono colti in modo da non avere altro contenuto che quello appartenente al pensiero stesso e prodotto da esso. Cos\u00ec i pensieri sono pensieri puri.\" La \"natura\" \u00e8 il pensiero nell'elemento dell'esteriorit\u00e0; mentre lo \"spirito\" \u00e8 il pensiero che diventa autocosciente, che si sa come pensiero.\nLa logica speculativa e la critica alle logiche formali e trascendentali.\nLa logica hegeliana \u00e8 \"logica speculativa\", logica del concreto, che si oppone tanto alla logica formale (o logica dell'astratto come quella aristotelica, che si limita a considerare il pensiero nella sua struttura formale, facendo astrazione da ogni contenuto e come tale non \u00e8 capace di esprimere la vita ) quanto alla logica trascendentale di impronta kantiana che, pur essendo una logica non astratta ma che prende in considerazione il contenuto, tuttavia procede secondo un punto di vista unilaterale e limitato che \u00e8 quello del pensare \"intellettualistico\" e \"soggettivo\". Per Kant, infatti, il pensare \u00e8 l'attivit\u00e0 dell'intelletto, dunque di qualcosa che si arresta a determinazioni finite, a opposizioni assolute fra determinazioni, per cui non \u00e8 in grado di cogliere l'unit\u00e0 di determinazioni opposte e quindi non \u00e8 in grado di cogliere il concreto. Inoltre per Kant il pensare \u00e8 soggettivo nel senso che viene considerato esclusivamente come un'attivit\u00e0 del soggetto umano, finito.\nPer Hegel, al contrario, il pensare \u00e8 un che di \"oggettivo\", qualcosa che non si esaurisce nell'attivit\u00e0 del soggetto. Il pensare costituisce l'anima immanente delle cose: la realt\u00e0 \u00e8 identit\u00e0 di pensiero ed essere, e quindi il reale \u00e8 razionale, nel senso in cui si dice che ci sono leggi nella natura, che c'\u00e8 della ragione nel mondo, che le cose in generale obbediscono a principi e a regole.\nLogica speculativa e vecchia metafisica.\nLa logica speculativa per Hegel non deve soltanto superare i limiti delle logiche formali e trascendentali, ma anche quelli della metafisica. La posizione di Hegel sulla metafisica pur essendo ambivalente (di critica e ammirazione ad un tempo), \u00e8 tutto sommato chiara: Hegel infatti sostiene che una delle colpe di Kant \u00e8 stata quella di avere privato il popolo tedesco della metafisica, ma \u00abun popolo civile senza metafisica [\u00e8] simile a un tempio riccamente ornato, ma privo di santuario\u00bb; con ci\u00f2, per\u00f2, non si deve pensare che l'operazione di Hegel sia un ritorno ingenuo alla metafisica dogmatica pre-critica; Hegel \u00e8 ben consapevole dei limiti e difetti della metafisica (come \u00e8 evidente nel \u00a7 dedicato alla metafisica classica nelle \"Considerazioni del pensiero sull'oggettivit\u00e0,\" in Enc. 1830). Dunque, quando Hegel scrive che\nintende dire che la Logica costituisce lo sviluppo e l'inveramento di quello che un tempo si chiamava metafisica\nHegel, come Kant sia pure in modo diverso, \u00e8 critico nei confronti della metafisica. Per Hegel, infatti, la metafisica presenta due grandi difetti: (1) tratta i suoi oggetti con categorie del pensare finito tipiche dell'intelletto, arrestandosi alle opposizioni fra determinazioni di pensiero; (2) \u00e8 compromessa con forme rappresentative (come Dio, l'anima etc.) e non concettuali, e dunque non possiede ancora il punto di vista della logica, che deve avere a che fare esclusivamente con determinazioni di pensiero.\nCritiche a Hegel.\nNonostante abbia goduto di ampio consenso per quasi tutto l'Ottocento, Hegel e la sua filosofia sono stati oggetto di numerose critiche.\nNell'ambito dell'idealismo tedesco, il filosofo tedesco Friedrich Schelling sar\u00e0 un severo critico di Hegel. Egli, infatti, rintracciava nella filosofia hegeliana una grave impostura di fondo: dal fatto che una realt\u00e0 sia razionalmente pensabile, infatti, Hegel concludeva che questa debba necessariamente esistere. Per Schelling \u00e8 assurdo: il pensiero pu\u00f2 stabilire soltanto le condizioni \"negative\" o necessarie (ma non sufficienti) perch\u00e9 qualcosa esista; la realt\u00e0 effettiva, invece, non pu\u00f2 essere creata, determinata dal pensiero logico, perch\u00e9 nasce da una volont\u00e0 libera e irriducibile alla mera necessit\u00e0 razionale. Le condizioni \"positive\" che rendono possibile l'esistenza scaturiscono da un atto incondizionato e assoluto che, in quanto tale, \u00e8 al di sopra di ogni spiegazione dialettica, mentre Hegel intendeva fare dell'Assoluto proprio il risultato di una mediazione logica, che giungerebbe a consapevolezza di s\u00e9 solo a conclusione del processo dialettico. Secondo Schelling \u00e8 in particolare nella Natura, regno della caduta, che la filosofia hegeliana mostra tutti i suoi limiti, incapace com'\u00e8 di cogliere l'aspetto volontario e non necessario del passaggio alla realt\u00e0. Il presunto estraniarsi dell'Idea nell'\u00abAltro-da-s\u00e9\u00bb infatti avviene sempre all'interno del processo iniziale, in una maniera automatica che non rende ragione della caducit\u00e0 e della disgregazione a cui la Natura spesso \u00e8 assoggettata.\nHegel inoltre sar\u00e0 uno dei principali bersagli polemici delle filosofie dell'esistenza e delle filosofie irrazionalistiche del secondo Ottocento. Arthur Schopenhauer, tra questi, defin\u00ec Hegel \u00abun ciarlatano di mente ottusa, insipido, nauseabondo, illetterato, che raggiunse il colmo dell'audacia scarabocchiando e scodellando i pi\u00f9 pazzi e mistificati non-sensi\u00bb. Schopenhauer sostenne che, se si volesse istupidire un giovane, basterebbe fargli leggere le opere di Hegel per renderlo inetto a pensare; critica menzionata ironicamente da Francesco de Sanctis nel suo saggio \"Schopenhauer e Leopardi\". Alla rappresentazione hegeliana di un mondo retto dalla razionalit\u00e0 e da una finalit\u00e0 interna, Schopenhauer contrappone, infatti, quella di una realt\u00e0 dominata da un cieco impulso irrazionale e da una pura volont\u00e0 senza scopo.\nAnche Friedrich Nietzsche, che per molti versi eredita la lezione di Schopenhauer, critica duramente la filosofia hegeliana.\nPer S\u00f8ren Kierkegaard, invece, la filosofia di Hegel propone un illusorio superamento delle contraddizioni della realt\u00e0, che, invece, si presentano irresolubili nell'esistenza concreta: all'astratta logica dialettica dell\"et et\", egli propone quella drammatica e concreta dell\"aut aut.\"\nDi diverso tenore le critiche di Karl Marx e Ludwig Feuerbach, i quali rimproveravano a Hegel il suo ideologismo, il fatto che questi facesse discendere la realt\u00e0 dall'idea, mentre secondo loro sarebbe la base materiale, economica e storica, a generare quella teoria che poi, a sua volta, torner\u00e0 a modificare la prassi. Nonostante ci\u00f2, Marx fondava il suo materialismo storico sulla dialettica hegeliana, mirando appunto a prelevarne il nocciolo razionale nascosto nel \"guscio mistico\".\nPi\u00f9 recentemente Karl Popper ha definito Hegel un \"profeta del totalitarismo\" per la sua concezione della storia in cui prevale la dimensione assoluta dello Stato. Popper respingeva anche l'idea che la dialettica hegeliana avesse un valore reale e ontologico, essendo palesemente contraria al principio di non-contraddizione. Popper contestava il fatto che le contraddizioni possano essere accolte e accettate come un dato di fatto, mentre in realt\u00e0 dovrebbero servire a testimoniare l'incoerenza di una teoria e a falsificarla. Hegel invece, sostenendo che la realt\u00e0 \u00e8 intimamente contraddittoria, si \u00e8 sottratto ad ogni logica e quindi, con fare disonesto, al rischio stesso di poter essere confutato. In proposito, Popper si \u00e8 rifatto a Kant e alla differenza che questi poneva tra \"opposizione logica\" e \"opposizione reale\". Esempi di opposizione reale erano per Kant il \"salire\" e il \"cadere\", il \"sorgere\" e il \"tramontare\", il \"debito\" e il \"credito\": in tutti questi casi, ci\u00f2 che chiamiamo negativo \u00e8 nella realt\u00e0 un positivo anch'esso, perch\u00e9 non esistono oggetti \"negativi\" di per s\u00e9. Se esistono non possono venir equiparati a un non-essere; la negazione pu\u00f2 essere solo logica. L'opposizione che su un piano astratto assume come estremi A e non-A, sul piano reale ha come estremi A e B, cio\u00e8 opposti che sono entrambi positivi, reali. Hegel invece, secondo Popper, ha attribuito alla realt\u00e0 le caratteristiche della logica astratta, in maniera assurda, trasferendo le contraddizioni logiche dal pensare all'essere e sostenendo, come poi avrebbe fatto Marx, l'\"oggettivit\u00e0\" del negativo.\nTra i critici del pensiero di Hegel si possono annoverare infine anche coloro che lamentano la complessit\u00e0 formale dei suoi scritti come Alexandre Koyr\u00e9 secondo cui il linguaggio di Hegel sarebbe \u00abincomprensibile\u00bb e \u00abintraducibile\u00bb con il ricorso anche a giochi di parole non sempre centrati come il famoso \"aufheben\". Theodor Haering \u00e8 convinto che sia \u00ab... un segreto di Pulcinella che nessun interprete di Hegel sia in grado di spiegare, parola per parola, una sola pagina dei suoi scritti.\u00bb. Il filosofo Massimo Baldini in alcune sue pubblicazioni sul linguaggio filosofico, annovera Hegel fra i filosofi pi\u00f9 \"criptici\" e \"oscuri\" insieme a Johann Gottlieb Fichte e a Schelling."}
{"id": "1977299", "revid": "599013", "url": "https://it.wikipedia.org/wiki?curid=1977299", "title": "Suore orsoline di San Carlo", "text": "Le Suore Orsoline di San Carlo sono un istituto religioso femminile di diritto pontificio: i membri di questa congregazione pospongono al loro nome la sigla O.S.C.\nStoria.\nLa Compagnia di San'Orsola, dopo la morte della fondatrice Angela Merici (1474-1540), si diffuse assai presto al di fuori di Brescia: nel 1566 l'arcivescovo di Milano Carlo Borromeo (1538-1584) introdusse le prime orsoline nella sua diocesi. Inizialmente le sorelle vivevano presso le loro abitazioni, ma presto alcune di loro cominciarono a condurre vita comune: nel 1585 Giovanni Fontana, vicario generale della diocesi, redasse per loro una regola.\nSoppresse in et\u00e0 napoleonica, le Orsoline di San Carlo risorsero il 29 settembre 1824 a opera di Maria Maddalena Barioli (1784-1865), terziaria francescana, con l'aiuto del suo direttore spirituale Pietro Giglio, prevosto di Sant'Ambrogio: l'8 dicembre 1843 le prime tredici suore ricevettero l'abito religioso dall'arcivescovo Karl Kajetan von Gaisruck, che eresse canonicamente la congregazione il 13 giugno 1844.\nL'istituto ottenne il pontificio decreto di lode il 17 luglio 1907; le sue costituzioni vennero approvate dalla Santa Sede l'11 febbraio 1915.\nAttivit\u00e0 e diffusione.\nLe Suore Orsoline di San Carlo sono dedite all'istruzione della giovent\u00f9 e sono caratterizzate da spirito missionario.\nOperano in Italia e in America Latina: la sede generalizia, dal 1841, \u00e8 a Milano, in un ex monastero cisterciense.\nAl 31 dicembre 2005 l'istituto contava 168 religiose in 21 case."}
{"id": "1977301", "revid": "1573940", "url": "https://it.wikipedia.org/wiki?curid=1977301", "title": "Callicebus regulus", "text": "Il callicebo dalla testa rossa (\"Callicebus regulus\" ) \u00e8 un primate Platirrino della famiglia dei Pitecidi.\nVeniva un tempo considerato una sottospecie di \"Callicebus torquatus\" (\"Callicebus torquatus regulus\"), dal quale si differenzia per la presenza di una sfumatura di color rosso-ruggine sulla testa, dalla quale derivano il nome comune e quello scientifico della specie. Come in tutte le specie ascritte al sottogenere \"Torquatus\", anche in questa specie \u00e8 presente il caratteristico segno vianco a forma di V sul petto."}
{"id": "1977302", "revid": "2093383", "url": "https://it.wikipedia.org/wiki?curid=1977302", "title": "Tony Allen (cestista)", "text": "Caratteristiche tecniche.\nAbilissimo in marcatura, \u00e8 stato definito da Kobe Bryant e Kevin Durant il pi\u00f9 forte difensore mai affrontato.\nCarriera.\nAllen ha frequentato la Crane High School a Chicago, giocando nella squadra di basket assieme al futuro giocatore dei Detroit Pistons, Will Bynum.\nNel 2000 pass\u00f2 al Butler County College di El Dorado, nel Kansas, dove mantenne una media di 16,5 punti, 6,1 rimbalzi e 2,8 palle rubate a partita.\nL'anno successivo frequent\u00f2 il Wabash Valley College in Mount Carmel, nell'Illinois, dove condusse la sua squadra ad un primato di 32 partite vinte e 6 perse.\nPer i suoi ultimi due anni di College, Allen si trasfer\u00ec alla Oklahoma State University (OSU), dove mantenne una media di 16 punti a partita, guidando i Cowboys alle Final Four del torneo NCAA.\nAllen divenne il primo giocatore nella storia della Oklahoma State University a segnare complessivamente 1000 punti in due stagioni.\nIn quella stessa universit\u00e0 si laure\u00f2 in scienze dell'educazione.\nNBA.\nBoston Celtics.\nAllen venne selezionato dai Boston Celtics con la 25\u00aa scelta assoluta al Draft NBA 2004.\nTermin\u00f2 la sua stagione da rookie segnando 6,4 punti, conquistando 2,9 rimbalzi a partita e stabilendosi terzo nella Lega per numero di palloni rubati in 48 minuti di gioco, con 2,89.\nVenne convocato nella squadra dei rookie per giocare l'NBA Rookie Challenge, la partita durante l'NBA All-Star Weekend in cui si affrontano i migliori giocatori ai primi due anni nella Lega.\nNell'agosto del 2005 venne coinvolto in una rissa fuori da un ristorante di Chicago, che lo costrinse a trascorrere due notti in prigione, nonostante non fosse colpevole: l'assoluzione infatti arriv\u00f2 il 24 aprile del 2007.\nA causa di questo episodio e di numerosi infortuni sofferti al ginocchio destro, Allen fu costretto a saltare la maggior parte della stagione 2005-06.\nIl 10 gennaio 2007, nei minuti finali della partita persa dai suoi Celtics contro gli Indiana Pacers, Allen si infortun\u00f2 nuovamente al ginocchio, lacerando i legamenti crociati anteriori e il legamento collaterale laterale.\nEntr\u00f2 nella sala operatoria del New England Baptist Hospital il 13 gennaio, e non fece pi\u00f9 ritorno in campo per il resto della stagione.\nDurante quella stagione stava mantenendo medie di 11,5 punti, 3,8 rimbalzi e 1,48 palle rubate in 33 partite giocate.\nRitorn\u00f2 sui campi da gioco solo nove mesi dopo l'operazione.\nIl 23 luglio 2008 Allen firm\u00f2 un contratto biennale con i Celtics, dopo aver vinto il titolo nella stagione 2007-08.\nMemphis Grizzlies.\nNel luglio del 2010, Allen firm\u00f2 un contratto triennale con i Memphis Grizzlies.\nNel 2011 venne inserito nel secondo miglior quintetto difensivo dell'NBA, grazie alla media di 1,79 palle rubate per partita.\nNel 2013 raggiunge con Memphis la finale della Western Conference, dove per\u00f2 i Grizzlies vengono battuti per 4-0 dai San Antonio Spurs."}
{"id": "1977304", "revid": "1793900", "url": "https://it.wikipedia.org/wiki?curid=1977304", "title": "Six Flags Mexico", "text": "Six Flags Mexico \u00e8 un parco divertimenti situato a nella zona sud di Citt\u00e0 del Messico nelle vicinanze dell'autostrada Picacho-Ajusco nella colonia Heroes de Padierna. \u00c8 il parco divertimenti pi\u00f9 grande di tutta l'America Latina, \u00e8 considerato uno dei 10 migliori parchi del mondo, \u00e8 il parco con la maggior quantit\u00e0 di attrazioni estreme di tutto il Messico, tra le quali spiccano ben quattro montagne russe: La Medusa, la montagna russa pi\u00f9 alta e veloce di tutta l'America Latina; Boomerang, la prima montagna russa al mondo con un viaggio di andata e ritorno in un circuito non chiuso; Batman the Ride e Superman l'ultima fuga: un hypercoaster di 66 metri d'altezza. In totale il parco possiede all'incirca 46 attrazioni.\nSi deve comunque ricordare che \u00e8 l'unico parco Six Flags in America Latina, ed \u00e8 il primo parco della societ\u00e0 americana, assieme a quello in Canada, fuori dal territorio degli Stati Uniti.\nStoria.\nIl parco di attrazioni pi\u00f9 grande di tutta l'America Latina ricevette l'attuale nome solo nell'2000, anno in cui il parco apr\u00ec nuovamente le porte dopo che la societ\u00e0 americana Six Flags acquist\u00f2 il parco che precedentemente era chiamato Reino Aventura, (in spagnolo \"Regno Avventura\").\nReino Aventura apr\u00ec le sue porte nel marzo del 1982, proponendosi come luogo per le famiglie messicane che volevano passare una giornata allegra e piena di divertimenti, assieme alla mascotte del parco: un draghetto rosa chiamato Cornelio.\nDieci anni dopo l'inaugurazione, il parco chiuse per un breve periodo che permise una ristrutturazione, venne riaperto il 3 luglio 1992 con il nome di \"El Nuevo Reino Aventura\", (\"Il nuovo Regno Avventura\").\nQuesta fu l'epoca d'oro del parco, infatti nel 1993 venne girato nel parco il film \"Free Willy - Un amico da salvare\", per via della principale attrazione del parco, un'orca assassina chiamata Keiko, che venne 'ingaggiata' dagli studi cinematografici come protagonista. Il film risvegli\u00f2 la coscienza di molte persone sulla cattivit\u00e0 dell'orca, fu cos\u00ec che numerose associazioni ambientaliste iniziarono a chiedere la liberazione di Keiko, questo provoc\u00f2 una grande pressione sulla direzione del parco che per\u00f2 allo stesso tempo pot\u00e9 godere di una pubblicit\u00e0 enorme.\nNel 1995 il parco cambi\u00f2 amministrazione e venne reintrodotto il vecchio nome di \"Reino Aventura\".\nKeiko venne liberato il 7 gennaio 1996, la notizia dell'imminente liberazione port\u00f2 migliaia di persone a visitare il parco nei mesi che precedettero il trasferimento nella sua nuova casa all'Oregon Coast Aquarium.\nCon la liberazione di Keiko ebbe fine un'era del parco.\nNel 1999 la Premier Parks annunci\u00f2 l'acquisto del parco per la cifra di 59 milioni di dollari.\nInizi\u00f2 cos\u00ec la costruzione di 20 nuove attrazioni, tra le quali le montagne russe: Medusa e Batman the Ride. Vennero ricollocate diverse attrazioni gi\u00e0 esistenti, venne anche trasformato il \"Pueblo infantil\" (\"Citt\u00e0 dei bambini\") che divent\u00f2 \"El Circo de Bugs Bunny\", tutta una sezione del parco venne dedicata ai pi\u00f9 piccoli con l'aiuto dei personaggi dei cartoni animati come, appunto, Bugs Bunny e Daffy Duck. Tutte queste migliorie richiesero un grosso investimento calcolato attorno ai 40 milioni di dollari.\nIl parco riapr\u00ec le porte il 11 aprile del 2000, con il nuovo nome di Six Flags M\u00e9xico.\nIl 14 marzo 2008 \u00e8 stato inaugurato lo spettacolo \"Magic Light Parade\", una sfilata di carri allegorici con luci fluorescenti, con la presenza di ballerini e cantanti.\nAttrazioni.\nIl parco \u00e8 suddiviso al suo interno in zone denominate \"pueblos\" (paesi o citt\u00e0).\nQui di seguito sono elencate le attrazioni suddivise nei vari pueblos."}
{"id": "1977305", "revid": "467420", "url": "https://it.wikipedia.org/wiki?curid=1977305", "title": "Marino Amadori", "text": "Carriera.\nPassato professionista nel 1978, in carriera coglie la vittoria in una tappa della Tirreno-Adriatico e in alcune classiche italiane come il Giro del Piemonte. la Coppa Placci, il Trofeo Matteotti e la Coppa Agostoni. Sceso di bicicletta sal\u00ec sull'ammiraglia, prima nella categoria femminile, nella quale port\u00f2 al successo Fabiana Luperini in quattro Giri e tre Grande Boucle, poi dal 2002 approd\u00f2 in quella maschile, divenendo tra l'altro ultimo direttore sportivo di Marco Pantani."}
{"id": "1977307", "revid": "1543377", "url": "https://it.wikipedia.org/wiki?curid=1977307", "title": "Le Portrait de Petit Cossette", "text": " \u00e8 una serie OAV di tre episodi, prodotti nel 2004 dallo studio Aniplex. Dall'anime \u00e8 stato tratto anche un manga di Asuka Katsura, edito in Italia dalla Star Comics.\nTrama.\nEiri Kurahashi \u00e8 uno studente di belle arti; per guadagnare qualcosa lavora part-time in un negozio di antiquariato, dove scopre un dipinto incompiuto del diciottesimo secolo che ritrae una splendida ragazza bionda. Cossette, la ragazza del ritratto, si materializza e gli chiede aiuto. Dietro di lei c'\u00e8 una storia misteriosa e orribile, e gli oggetti che le appartenevano stanno uccidendo le persone che li avvicinano. Kurahashi accetta di aiutare Cossette e insieme si danno da fare per trovarli e neutralizzare la loro malefica influenza. Ma cosa accadde davvero a Cossette duecentocinquanta anni fa? Lei era nel momento del suo massimo splendore e l'autore del suo ritratto aveva trovato un modo originale per fermare il tempo e impedire che la sua bellezza degenerasse.\nAnime.\nColonna sonora.\nLa colonna sonora \u00e8 stata pubblicata il 1\u00ba dicembre 2004.\nManga.\n\"Le Portrait de Petit Cossette\" \u00e8 stato edito su \"Monthly Magazine Z\". L'editore giapponese K\u014ddansha ha raccolto i capitoli in due tank\u014dbon, pubblicati in agosto e dicembre 2004..\nIn Italia il manga \u00e8 stato edito dalla Star Comics nei numeri 86 e 87 della collana \"Point break\" nel gennaio e febbraio 2007."}
{"id": "1977310", "revid": "101411", "url": "https://it.wikipedia.org/wiki?curid=1977310", "title": "Coppa delle Coppe AFC", "text": ""}
{"id": "1977316", "revid": "1123126", "url": "https://it.wikipedia.org/wiki?curid=1977316", "title": "Fratte", "text": ""}
{"id": "1977317", "revid": "251304", "url": "https://it.wikipedia.org/wiki?curid=1977317", "title": "Gran Premio di Monaco 2000", "text": "Il Gran Premio di Monaco 2000 \u00e8 stato un Gran Premio di Formula 1 disputato il 4 giugno 2000 sul Circuito di Monaco. La gara fu vinta da David Coulthard su McLaren - Mercedes, davanti a Rubens Barrichello su Ferrari e Giancarlo Fisichella su Benetton - Playlife.\nVigilia.\nAspetti tecnici.\nCome di consueto a Monaco, le scuderie lavorarono per adattare le monoposto alle caratteristiche del tortuoso tracciato cittadino, adottando configurazioni aerodinamiche da alto carico e assetti pi\u00f9 morbidi del consueto. Dovettero, inoltre, aumentare l'angolo di sterzata delle vetture, in alcuni casi (come la Benetton) modificando leggermente le sospensioni anteriori. La necessit\u00e0 di cercare il massimo carico aerodinamico possibile aveva gi\u00e0 in passato portato delle squadre a montare sulle proprie vetture delle appendici aerodinamiche particolari, sfruttando \"buchi\" nel regolamento: in questo caso la Williams aggiunse un alettoncino supplementare sul cofano motore e due piccole alette sulle fiancate, che si aggiunsero a un nuovo alettone anteriore e a un alettone posteriore rivisto.\nTra le novit\u00e0 di maggiore rilievo, la Jordan port\u00f2 in gara una versione evoluta del V10 Mugen-Honda, mentre la Jaguar dot\u00f2 le monoposto di Irvine e Herbert di un cofano motore rivisto e di un nuovo alettone anteriore. Infine, la Minardi mont\u00f2 il nuovo cambio in fusione di titanio anche sulla monoposto di Marc Gen\u00e9, dopo averlo introdotto a partire dal Gran Premio di Spagna sulla vettura di Gast\u00f3n Mazzacane.\nProve libere.\nRisultati.\nI tempi migliori della prima sessione di prove libere di gioved\u00ec furono i seguenti:\nI tempi migliori della seconda sessione di prove libere di gioved\u00ec furono i seguenti:\nI tempi migliori delle sessioni di prove libere di sabato mattina furono i seguenti:\nQualifiche.\nResoconto.\nPer la prima volta dall'inizio dell'anno i piloti delle due scuderie di vertice McLaren e Ferrari non monopolizzarono le prime due file: al fianco di Michael Schumacher, che ottenne la sua seconda pole position stagionale, sarebbe infatti partito Jarno Trulli, capace, alla guida della Jordan, di contendere fino all'ultimo al tedesco la conquista del primo posto sullo schieramento. Terzo fu Coulthard, seguito dalla seconda Jordan pilotata da Frentzen. Solo quinto il campione del mondo in carica H\u00e4kkinen, rallentato da problemi di traffico, che precedette un deludente Barrichello, non soddisfatto dell'assetto della sua Ferrari.\nAlla guida della poco competitiva Prost di Alesi riusc\u00ec a conquistare il settimo posto in griglia, davanti a Fisichella. In difficolt\u00e0 la Williams (Ralf Schumacher nono, Button quattordicesimo), cos\u00ec come la BAR, il cui potente motore Honda non poteva sopperire, su questo circuito, alle mancanze del telaio: Villeneuve si piazz\u00f2 diciassettesimo, Zonta ventesimo.\nWarm-up.\nRisultati.\nI tempi migliori fatti segnare nel warm up di domenica mattina furono i seguenti:\nGara.\nResoconto.\nLa partenza del Gran Premio fu piuttosto movimentata: Pedro Diniz rimase fermo sullo schieramento prima del giro di ricognizione, dovendo quindi partire dall'ultima posizione e poco prima del via sulla Benetton di Alexander Wurz si ruppe il motore. Questo port\u00f2 a dover compiere una seconda procedura di partenza, alla quale il pilota austriaco non prese parte perch\u00e9 il muletto della Benetton era regolato per il compagno di squadra Fisichella, decisamente meno alto. Partita la gara, nel corso del primo giro Button speron\u00f2 De la Rosa, provocando un enorme ingorgo alle sue spalle; a causa di un problema ai computer della direzione gara era comunque gi\u00e0 stata esposta la bandiera rossa e la gara fu quindi interrotta per la seconda volta, ricominciando praticamente come se nulla fosse successo.\nLa corsa fu riportata sulla distanza originaria di 78 giri e fu organizzata una terza procedura di partenza. I meccanici della Benetton ebbero il tempo di adattare il muletto alla statura di Wurz, permettendo al pilota austriaco di prendere parte alla gara. Lo stesso fecero i piloti coinvolti nell'incidente del primo giro, ad eccezione di de la Rosa, che era gi\u00e0 alla guida del muletto dopo aver pesantemente danneggiato la sua vettura durante il warm-up e che non pot\u00e9 quindi prendere parte alla gara.\nIl Gran Premio part\u00ec alle 14:30 circa: Michael Schumacher mantenne il comando dalla pole position, mentre alle sue spalle Coulthard e Mika H\u00e4kkinen rimasero bloccati dietro alle due Jordan di Jarno Trulli e Heinz-Harald Frentzen. Barrichello part\u00ec male, venendo superato da Jean Alesi e Ralf Schumacher. In testa alla corsa, Michael Schumacher gir\u00f2 su tempi ottimi, distanziando progressivamente gli inseguitori; al ventinovesimo giro si ritir\u00f2 Alesi, tradito dal semiasse della sua Prost.\nPoco pi\u00f9 tardi, nel corso del 36\u00ba passaggio, anche Trulli fu costretto al ritiro a causa di un problema al differenziale; Coulthard, libero di spingere, rimont\u00f2 qualche secondo su Schumacher, che aveva per\u00f2 un grande vantaggio sullo scozzese. Nello stesso giro, rientr\u00f2 ai box H\u00e4kkinen: sulla sua McLaren un cavo si era infilato sotto il pedale del freno, impedendogli di guidare correttamente. La riparazione dur\u00f2 a lungo ed il pilota finlandese torn\u00f2 in pista molto attardato nei confronti dei primi.\nAl giro successivo si verific\u00f2 un ulteriore colpo di scena: Ralf Schumacher, risalito al quarto posto, and\u00f2 a sbattere contro le barriere della prima curva, la \"Sainte D\u00e9vote\", ritirandosi. Dietro a Michael Schumacher, sempre saldamente in testa, si trovavano Coulthard, Frentzen, Barrichello, Fisichella, Irvine e Salo. Il pilota tedesco della Ferrari si ferm\u00f2 per il proprio pit stop al 49\u00ba giro, rientrando in pista addirittura davanti a Coulthard: tuttavia, sei giri dopo, Schumacher rallent\u00f2 improvvisamente, tornando ai box per ritirarsi; sulla Ferrari numero tre aveva ceduto la sospensione posteriore sinistra, surriscaldata dai gas di scarico a causa di un problema proprio con lo scarico sinistro.\nIn testa pass\u00f2 quindi Coulthard, seguito da Frentzen e Barrichello, in lotta per il secondo posto. Al 70\u00ba giro il pilota della Jordan and\u00f2 a sbattere alla \"Sainte D\u00e9vote\", consegnando il secondo gradino del podio al brasiliano. Terzo concluse Fisichella, seguito da Irvine, che fece segnare i primi punti alla Jaguar, e Salo. H\u00e4kkinen, pur avendo marcato il giro pi\u00f9 veloce in gara, giunse solo sesto, addirittura doppiato dal compagno di squadra.\nFonti.\nTutti i dati statistici provengono da Autosprint n.23/2000"}
{"id": "1977318", "revid": "201394", "url": "https://it.wikipedia.org/wiki?curid=1977318", "title": "Aligi Sassu", "text": "Biografia.\nAligi Sassu nacque a Milano, da Lina Pedretti, parmense, e Antonio Sassu, sardo sassarese, tra i fondatori nel 1894 del Partito Socialista Italiano a Sassari e trasferitosi nel 1896 nel capoluogo lombardo. Il padre, legato da una forte amicizia a Carlo Carr\u00e0, lo condusse nel 1919, a soli sette anni, all\"'Esposizione Nazionale Futurista\" presso la \"Galleria Moretti\" di \"Palazzo Cova\", che vedeva riuniti i pi\u00f9 grandi futuristi e le giovani leve.\nAll'inizio del 1921 la famiglia Sassu si ritrasfer\u00ec in Sardegna, a Thiesi in provincia di Sassari, dove Antonio apr\u00ec un negozio. L\u00ec Aligi frequent\u00f2 la scuola elementare e conobbe per la prima volta i cavalli, che diventeranno poi il suo \"marchio\", ed i colori accesi della Sardegna che permeeranno la sua pittura. Dopo una permanenza di tre anni, la famiglia ritorn\u00f2 a Milano e qui Aligi mostr\u00f2 ancor pi\u00f9 il suo interesse per la lettura e l'arte futurista.\nNel 1925, con la famiglia ormai in ristrettezze economiche, fu costretto a lasciare la scuola. In un primo tempo svolse il lavoro di apprendista presso \"la Pressa\", un'officina litografica; l'anno successivo quello di aiutante di un decoratore murale; al contempo, frequentando i corsi serali, riusc\u00ec poi a concludere gli studi. Insieme all'amico e designer futurista Bruno Munari, si present\u00f2 a Filippo Tommaso Marinetti, fondatore del Futurismo. Questo incontro fu proficuo fu infatti nel 1928 invitato da Marinetti a partecipare alla Biennale di Venezia.\nPoco tempo dopo, insieme a Bruno Munari, defin\u00ec il \"Manifesto della Pittura \"Dinamismo e riforma muscolare\"\" (che rimarr\u00e0 inedito fino al 1977), assumendo come presupposto di base la rappresentazione di forme dinamiche anti-naturalistiche. In quegli anni, grazie alle amicizie del padre, pot\u00e9 conoscere bene le opere di Boccioni e Carlo Carr\u00e0, di Gaetano Previati, Giandante X (cos\u00ec era noto Dante Persico) e Giuseppe Gorgerino, e a loro si ispir\u00f2 talvolta nei suoi dipinti. Studi\u00f2 Picasso, Diego Vel\u00e1zquez ed il nudo plastico. Di questo periodo \u00e8 \"L'Ultima cena\", il dipinto che sintetizza l'arte di Aligi Sassu e, negli abiti moderni dei personaggi e l'ambientazione urbana, preannuncia quello che sar\u00e0 il suo stile futuro.\nNegli anni fra il 1927 e il 1929 dipinse in maggioranza quadri di piccole dimensioni, aventi spesso come soggetto lo sport, le industrie e le macchine; nascono cos\u00ec i \"Ciclisti\", \"I minatori\", \"L'operaio\", \"Pugilatori\" e gli \"Uomini rossi\". Con Filiberto Sbardella, Giacomo Manz\u00f9, Nino Strada, Candido Grassi, Giuseppe Occhetti, Gino Pancheri, nel 1930 riusc\u00ec ad allestire a Milano la sua prima mostra importante, recensita anche da Carlo Carr\u00e0. Nel 1934 soggiorn\u00f2 per un periodo di tre mesi a Parigi (in rue Elis\u00e9e des Beaux Artes) studiando a fondo le opere di Matisse, Th\u00e9odore G\u00e9ricault, Delacroix, Cezanne ed i dipinti dei pittori dell'Ottocento esposti al Louvre.\nIn particolare, l'influenza di Delacroix e delle sue \"battaglie\" \u00e8 chiaramente riscontrabile nei dipinti di Sassu. Ritorner\u00e0 a Parigi l'anno successivo e poi agli inizi del 1936. Nel 1935 form\u00f2 il \"Gruppo Rosso\" con Nino Franchina, Vittorio Della Porta ed altri. Del 1936 \u00e8 \"Il Caff\u00e8\", uno dei suoi quadri pi\u00f9 celebri che rappresenta \"la Coupole\" di Parigi, cos\u00ec pure \"I Concilii\", visione satirica del clero di Roma. Nel frattempo il suo impegno politico aument\u00f2 e, quando in Spagna scoppi\u00f2 la Guerra civile, divent\u00f2 un attivo antifascista. Antifranchista e simpatizzante dei partigiani spagnoli, dipinse la \"Fucilazione nelle Asturie\".\nAccusato di complotto, rinchiuso nel carcere di Regina Coeli a Roma, attravers\u00f2 un periodo piuttosto problematico alla fine del quale riprese la pittura. Sono di questo periodo i disegni con soggetti mitologici e i ritratti dei carcerati. Fu graziato nel luglio del 1938, rimanendo per\u00f2 un sorvegliato speciale. Solo nel 1941 pot\u00e9 esporre nuovamente: per la prima volta compaiono in pubblico gli \"Uomini rossi\". L'esposizione avvenne nella \"Bottega di Corrente\". Pur partecipando da tempo in modo attivo a Corrente, il periodico di opposizione culturale al regime, Sassu prefer\u00ec optare per una \"personale\", non aderendo alle mostre collettive degli artisti del tempo.\nNel 1943 illustr\u00f2 i \"Promessi sposi\" del Manzoni con cinquantotto acquerelli. Presenter\u00e0 queste tavole successivamente, nel 1983, nella \"casa Manzoni\" a Milano. Nel 1947, trasferitosi in provincia di Varese, lavor\u00f2 alacremente dipingendo in particolare \"Caff\u00e8\", reminiscenze di Parigi, e soggetti sacri. Poco tempo dopo si dedic\u00f2 alla ceramica producendo circa un centinaio di pezzi. Ritornato in Sardegna nel 1950, trasse ispirazione dai paesaggi che lo circondavano e dipinse scene della vita contadina e marinaresca, quali le \"Tonnare\"; studi\u00f2 i murales e i muralisti Diego Rivera e Jos\u00e9 Clemente Orozco, e poi Vincent van Gogh e Piero della Francesca. Notevole \u00e8 di quel periodo \"La miniera\", l'affresco nella foresteria delle miniere di Monteponi (Iglesias) e non solo per le dimensioni, m 3.50 per 12.\nNel 1949-1950, Sassu ader\u00ec al progetto della importante collezione Verzocchi, sul tema del lavoro, inviando, oltre ad un autoritratto, l'opera \"Il campo arato\". La collezione Verzocchi \u00e8 attualmente conservata presso la Pinacoteca Civica di Forl\u00ec.\nCon Mazzotti e Fabbri, nel 1954, a Vallauris incontr\u00f2 per la prima volta Picasso. Due anni dopo, in un nuovo incontro a La Californie, Picasso gli mostrer\u00e0 le sculture che esporr\u00e0 successivamente al Museo di Antibes. Lo stesso anno espose alla Biennale di Venezia fra le altre opere \"I martiri di Piazzale Loreto\", che Giulio Carlo Argan acquist\u00f2 per la Galleria nazionale d'arte moderna e contemporanea. Ad Albissola Capo dipinse il ciclo delle \"Cronache di Albisola\", ben rappresentando la vita artistica della cittadina che vedeva allora riuniti ceramisti, poeti, scrittori, critici, e di cui Aligi Sassu era protagonista insieme a Lucio Fontana, a Salvatore Fancello e altri artisti. L'opera, eseguita su commissione del proprietario nella \"Trattoria Pescetto\", occupava un'intera parete di trentacinque metri e, quando 14 anni dopo il locale fu chiuso, venne completamente smembrata. Oggi ne restano solo poche immagini fotografiche.\nAd Arcumeggia esegu\u00ec gli affreschi \"Corridori\" (1957), un'opera di notevoli dimensioni in omaggio al ciclismo, \"Ges\u00f9 inchiodato alla croce\", XI stazione della \"Via Crucis\" (1963), e \"San Martino dona parte del mantello al povero\" (1991).\nDieci anni dopo inizi\u00f2 il suo periodo spagnolo (nel 1963 alle isole Baleari), con le \"Tauromachie\", presentate dal poeta spagnolo Rafael Alberti, i personaggi mitologici, le sue sperimentazioni sugli acrilici e sui colori sempre pi\u00f9 accesi (il rosso sar\u00e0 ancora pi\u00f9 presente nella sua pittura). Nel 1965 suoi disegni e sculture vengono esposti alla Galleria Civica di Monza; sar\u00e0 poi la volta di una mostra antologica a Bucarest e, successivamente, alla Galleria d'Arte Moderna di Cagliari (dove, nel 1967, era presente anche Foiso Fois). \u00c8 dello stesso anno il suo trasferimento a Monticello Brianza, durante il quale eseguir\u00e0 soprattutto \"murales\".\nAl 1968 appartengono vari dipinti di grandi dimensioni, fra i quali il \"Che Guevara\", donato al Museo de L'Avana. Nel 1969, alla Biennale, gli viene attribuito il 1\u00ba premio del \"muro dipinto\". Nel 1972 sposa Maria Helenita Olivares. Viaggiando fra Maiorca e l'Italia collabor\u00f2 nel 1973 ai Vespri siciliani per la riapertura del Teatro Regio di Torino. Al Vaticano gli venne dedicata una sala nella \"Galleria dell'Arte moderna\". Tre anni dopo realizz\u00f2 due mosaici per la parrocchia di Sant'Andrea a Pescara e l'anno successivo espose le sue opere nelle citt\u00e0 di Rotterdam, Toronto e Maiorca. \u00c8 del 1984 una prima mostra antologica a Ferrara, al Palazzo dei Diamanti, e poi a Roma a Castel Sant'Angelo, a cui segu\u00ec quella di Milano, al Palazzo Reale.\nSuccessivamente vennero allestite mostre a Siviglia, in Germania, a Madrid, a Toronto, Montr\u00e9al e Ottawa. Nel 1986 espone a Palma di Maiorca, alla XI Quadriennale di Roma, alla Triennale di Milano e alla Casa del Mantegna a Mantova e Monaco di Baviera, nello stesso anno completa le centotredici tavole sulla \"Divina Comedia\". Nel 1992 partecipa in Sud America al progetto espositivo Arte Italiana nel mondo esponendo a San Paolo, Bogot\u00e0 e Buenos Aires. A Bruxelles, nella nuova sede del Parlamento europeo, nel 1993 complet\u00f2 il murale in ceramica \"I Miti del Mediterraneo\", che occupa 150 metri quadrati. Sono invece del 1994 le incisioni \"Manuscriptum\" per la mostra itinerante in Svezia \"I ponti di Leonardo\". \u00c8 dell'anno successivo l'esposizione alla Galleria d'Arte Moderna e Contemporanea di Bergamo e del 1999 la mostra antologica a Palazzo Strozzi a Firenze.\nNel 1996 don\u00f2 356 opere, realizzate a partire dal 1927, alla citt\u00e0 di Lugano: si ha cos\u00ec la nascita della \"Fondazione Aligi Sassu e Helenita Olivares\" che da allora ha allestito mostre tematiche con i suoi lavori. Il 25 giugno 1999 nasce la Fondazione Aligi Sassu e Helenita Olivares a Maiorca per volont\u00e0 dei coniugi Sassu. Il 31 marzo del 2000 viene costituita a Besana in Brianza l'Associazione Culturale onlus Amici dell'Arte di Aligi Sassu. Mor\u00ec a Pollen\u00e7a il 17 luglio dello stesso anno, all'et\u00e0 di 88 anni, proprio il giorno del suo compleanno."}
{"id": "1977320", "revid": "599013", "url": "https://it.wikipedia.org/wiki?curid=1977320", "title": "V\u00edctor Sotomayor", "text": "Carriera.\nHa iniziato la carriera nel club della sua citt\u00e0, il Racing de C\u00f3rdoba. Dopo tre stagioni, coronate da cinquantaquattro presenze, \u00e8 stato acquistato dal Verona.\n\u00c8 arrivato all'Hellas per una cifra piuttosto bassa, tanto che alcuni tifosi hanno malignato che il calciatore fosse stato comprato solo perch\u00e9 figlio di un commerciante, che ha avuto diversi interessi economici con il direttore sportivo scaligero dell'epoca, Polato. Nonostante questo, \u00e8 ricordato per aver segnato nella vittoria del Verona sul Milan, nella Serie A 1989-1990. Il club giallo-blu, nonostante questo successo, \u00e8 per\u00f2 retrocesso in Serie B. Sotomayor \u00e8 comunque rimasto in squadra, anche nella serie cadetta, e ha contribuito all'immediata risalita del club. Dopo aver raggiunto la promozione, per\u00f2, ha accettato l'offerta degli svizzeri dello .\nQui, ha avuto diversi problemi fisici che non gli hanno permesso di ambientarsi: dopo una sola stagione, infatti, \u00e8 tornato in Argentina, al V\u00e9lez S\u00e1rsfield, allenato da Carlos Bianchi. Si \u00e8 affermato come uno dei migliori calciatori argentini, nel suo ruolo, tanto da raggiungere la Nazionale nel 1996. Con il V\u00e9lez, ha vinto sia la Copa Libertadores che la Coppa Intercontinentale, superando in finale il Milan di Fabio Capello. \u00c8 rimasto fino al 1999, quando ha scelto di firmare per il Talleres.\nDopo tre buone stagioni, ha abbandonato l'attivit\u00e0 agonistica."}
{"id": "1977324", "revid": "228587", "url": "https://it.wikipedia.org/wiki?curid=1977324", "title": "Nonno Marvin", "text": ""}
{"id": "1977325", "revid": "599013", "url": "https://it.wikipedia.org/wiki?curid=1977325", "title": "Norman Nolan", "text": ""}
{"id": "1977329", "revid": "104458", "url": "https://it.wikipedia.org/wiki?curid=1977329", "title": "Diann Roffe-Steinrotter", "text": ""}
{"id": "1977330", "revid": "1573940", "url": "https://it.wikipedia.org/wiki?curid=1977330", "title": "Callicebus torquatus", "text": "Il callicebo dal collare o vedovella (Callicebus torquatus ) \u00e8 un primate platirrino della famiglia dei Pitecidi.\nDistribuzione e habitat.\nLa specie occupa l'area di foresta amazzonica compresa fra il Rio Negro ed il Rio Japur\u00e1, al confine fra Brasile e Colombia.\nDescrizione.\nDimensioni.\nMisura circa un metro di lunghezza, di cui pi\u00f9 della met\u00e0 spetta alla lunga coda semiprensile: queste misure ne fanno la pi\u00f9 grande specie di titi vivente.\nAspetto.\nIl pelo \u00e8 di colore bruno scuro o nerastro, con avambracci neri e caratteristiche mani ricoperte sul lato esterno di pelo giallastro: le parti nude del corpo (faccia, palme delle mani) sono nere, con dei disegni bianchi sulla faccia. Sul petto \u00e8 presente un segno biancastro a forma di U, caratteristica comune a tutte le specie ascritte al sottogenere \"Torquatus\". La colorazione generale del corpo ricord\u00f2 ai primi missionari cristiani l'abito di una vedova, con tanto di guanti, velo e collana: ecco spiegata l'origine del nome comune.\nBiologia.\nSi tratta di animali diurni ed arboricoli, che durante la notte cercano rifugio nel folto della vegetazione, dove dormono tenendo le code intrecciate. Anche nelle ore pi\u00f9 calde della giornata si prendono lunghi periodi di pausa, che passano nascosti nel fogliame a sonnecchiare, per un totale di circa 11 ore di attivit\u00e0 quotidiane, concentrate nel primo mattino e sul fare della sera.\nVivono in gruppi familiari comprendenti da due a sette individui e composti da una coppia riproduttrice e dai cuccioli di vari parti: a dirigere il gruppo \u00e8 il maschio riproduttore, che sceglie gli alberi dove cibarsi, oltre a prendersi cura dei cuccioli. Ciascun gruppo si muove nell'ambito di un territorio la cui estensione si aggira attorno ai venti ettari, all'interno del quale si fa sentire tramite una complessa gamma di vocalizzazioni, che servono sia a comunicare la propria posizione agli altri membri del gruppo, che a comunicare ad altri esemplari estranei la presenza del gruppo, al fine di evitare sconfinamenti che porterebbero ad episodi di territorialit\u00e0: i casi di zuffe con conseguenze gravi, tuttavia, sono estremamente rari.\nAlimentazione.\nQuesti animali hanno una dieta principalmente frugivora: non disdegnano tuttavia integrare la loro alimentazione con cibo di origine animale, come insetti, uova e piccoli mammiferi. L'intero gruppo, guidato dal maschio, si alimenta sullo stesso albero, nutrendosi dello stesso tipo di frutto. Vengono preferiti i frutti di piccole dimensioni ad un avanzato stato di maturazione.\nRiproduzione.\nSi pensa che, come le altre specie del genere \"Callicebus\", questi animali si riproducano annualmente: di certo si sa che viene partorito un unico cucciolo dopo una gestazione di circa sei mesi. Il cucciolo viene accudito principalmente dal padre, che pu\u00f2 tuttavia essere coadiuvato dagli altri cuccioli, fin quando non pu\u00f2 seguire il gruppo ed alimentarsi da solo, il che avviene attorno ai tre mesi e mezzo. I giovani sono soliti restare coi genitori fino al raggiungimento della maturit\u00e0 sessuale (attorno al terzo anno di vita), quando si separano dal gruppo natio e vanno alla ricerca di un compagno per stabilirsi in un proprio territorio."}
{"id": "1977332", "revid": "599013", "url": "https://it.wikipedia.org/wiki?curid=1977332", "title": "Larry Micheaux", "text": ""}
{"id": "1977335", "revid": "1632387", "url": "https://it.wikipedia.org/wiki?curid=1977335", "title": "Eugenio Curiel", "text": "\u00c8 stato capo del Fronte della giovent\u00f9 per l'indipendenza nazionale e per la libert\u00e0, e fu Medaglia d'Oro al Valor Militare alla memoria.\nBiografia.\nEugenio Curi\u00e8l nacque, primo di quattro figli, in un'agiata famiglia ebraica: il padre Giulio era ingegnere nei \"cantieri San Marco\" di Trieste, e la madre, Lucia Limentani, era sorella del filosofo Ludovico Limentani, professore nell'Universit\u00e0 di Firenze.\nDopo aver conseguito la maturit\u00e0 scientifica nel 1929, frequenta a Firenze il biennio di ingegneria, iscrivendosi nel 1931 al Politecnico di Milano, ma, avendo pi\u00f9 inclinazione per gli studi teorici, dopo pochi mesi si iscrive al corso di laurea in Fisica tenuto nell'Universit\u00e0 fiorentina, dove lo zio Ludovico insegna filosofia morale e nella cui casa Eugenio \u00e8 ospitato. Desideroso di non pesare sulla propria famiglia e su quella dello zio, d\u00e0 lezioni private e, l'11 dicembre 1932 consegue il diploma di maestro elementare per poter lavorare pur continuando gli studi di fisica. L'amico Bruno Rossi, che ha vinto la cattedra di fisica sperimentale dell'Universit\u00e0 di Padova, lo invita nel 1933 a concludere gli studi nell'Ateneo veneto ed Eugenio accetta, laureandosi il 20 luglio col massimo dei voti e la lode.\n\u00c8 tuttavia un periodo di disorientamento: come scrive al professor Bruno Rossi soffre di nevrosi e, da tempo, \u00e8 attratto dallo studio dall'antroposofia di Steiner, nella quale vede anche lo stimolo a conseguire un'autodisciplina fisica e psicologica che gli appare consentanea al suo rigore intellettuale e morale. D'altra parte, tali studi lo allontanano dal perseguimento di una carriera scientifica che sembrava essere il fine dei suoi studi universitari. Infatti, il 1\u00ba novembre 1933, accetta una supplenza di Lettere nel ginnasio di Montepulciano; allo scadere della supplenza, tuttavia, ritorna a Padova, dove Bruno Rossi gli aveva procurato, nel febbraio 1934, un incarico di assistente universitario di meccanica razionale.\nL'adesione al Partito comunista.\nL'applicazione alla filosofia steineriana si attenua con il tempo, sostituita lentamente dall'interesse verso la dominante filosofia idealistica; sono ora Kant, Fichte, Hegel, Croce e Gentile a costituire il centro degli interessi spirituali di Curiel, ma anche Georges Sorel e i problemi posti dal sindacalismo anarchico; frequentando l'Istituto di filosofia del diritto, vi conosce e si lega d'amicizia con gli assistenti di filosofia Ettore Luccini ed Enrico Opocher. \u00c8 ancora a Padova che rivede nel 1933 l'amico d'infanzia di Trieste, Atto Braun, con il quale divide l'alloggio; quest'amicizia rinnovata costituisce nella sua vita una svolta decisiva: il Braun \u00e8 clandestinamente aderente al Partito comunista e con lui Curi\u00e8l discute e polemizza, ma legge anche i libri che questi gli presta: il \"Manifesto\" di Marx ed Engels, l\"Anti-D\u00fchring\" di quest'ultimo, il \"Che fare?\" di Lenin. In breve, nel 1935, anche Curi\u00e8l entra a far parte del piccolo, clandestino circolo comunista dell'Universit\u00e0, costituito da Braun, da Guido Goldschmied e da Renato Mieli, e inizia a collaborare, dal 1937, alla pagina sindacale de \"Il B\u00f2\", il giornale universitario di Padova, redatto da giovani fascisti insofferenti dell'ortodossia del regime, ma anche da antifascisti mascherati, come lo stesso Braun.\nIn quegli anni il Partito comunista cercava di introdurre propri membri nelle organizzazioni sindacali e studentesche fasciste per attrarli a s\u00e9 e indirizzare, con la necessaria cautela, aspirazioni e programmi nella direzione di una critica al regime; a questo scopo, Curiel si rec\u00f2 a Parigi nel marzo del 1937 - vi torner\u00e0 ancora alla fine dell'anno - dove ha sede il Centro estero del partito, prendendo contatto, fra gli altri, con Emilio Sereni, Ambrogio Donini e Ruggiero Grieco e scrivendo un articolo, dal titolo \"Il nostro lavoro economico-sindacale di massa e la lotta per la democrazia\", con lo pseudonimo di Giorgio Intelvi, che compare nella rivista \"Lo Stato operaio\" Curiel sostiene che bisogna premere, con la stampa universitaria, sugli studenti, perch\u00e9 passino da un'ideologia, ancora corporativa, di \u00abfascismo di sinistra\u00bb al riconoscimento della lotta di classe e sui fiduciati di fabbrica, rappresentanti eletti dagli operai e riconosciuti dal sindacato, all'interno del quale occorrerebbe creare \u00abgruppi segreti\u00bb, costituiti opportunamente, che dovrebbero svolgere sugli operai un influente lavoro politico. L'articolo riceve alcune critiche: il maturo dirigente Egidio Gennari lo rimprovera di un certo \u00abeconomicismo\u00bb e di qualche astrattezza ma a Curiel si d\u00e0 fiducia, apprezzandone l'intelligenza, la cultura e la volont\u00e0 ed egli torna a Padova per proseguire la collaborazione con \"Il B\u00f2\" e mantenendo i contatti con Parigi.\nDalle pagine della rivista appoggia le rivendicazioni salariali degli operai e conduce inchieste sulle misere condizioni di vita nelle campagne padovane e si occupa anche di politica estera, condannando le mire espansionistiche della Germania e l'aggressione giapponese alla Cina.\nNei primi del 1938 Curiel venne convocato con Ettore Luccini a Roma, dal presidente della Confederazione dei Sindacati e sottosegretario alle Corporazioni Tullio Cianetti che, pur ignorandone la reale appartenenza politica, lo invit\u00f2 a una maggiore prudenza, essendo informato che i suoi articoli erano citati dalla stampa antifascista all'estero e gli sugger\u00ec di fare attenzione alla penetrazione di \u00absovversivi\u00bb nelle organizzazioni fasciste.\nLe leggi razziali.\nNel numero de \"Il B\u00f2\" del 20 agosto 1938 compare il suo ultimo articolo, \"La rappresaglia sindacale\", in cui scrive che il sindacato deve \u00absorvegliare l'applicazione dei contratti collettivi\u00bb e deve realmente tener conto della volont\u00e0 espressa nelle assemblee operaie: sostenere che in un regime corporativo gli interessi degli operai e degli imprenditori coincidono significa \u00abdimostrare una cecit\u00e0\u00bb. In quello stesso numero della rivista, per\u00f2, vi \u00e8 anche un altro articolo, che elenca i nomi degli insegnanti ebrei presenti nelle Universit\u00e0 italiane in cui, fra gli insegnanti padovani, figura il nome di Curiel. Erano i mesi che annunciavano la svolta filo-nazista della politica del regime: a novembre sono emanate le leggi per \u00abla difesa della razza\u00bb e Curiel, come tanti altri, viene allontanato dall'insegnamento.\nL'espulsione dall'Universit\u00e0, oltre a rendergli difficile guadagnarsi da vivere, rende lui automaticamente sospetto di antifascismo e problematica la sua possibilit\u00e0 di svolgere attivit\u00e0 politica illegale. Parte allora per la Svizzera da dove, con l'aiuto del giellista Sergio De Benedetti, raggiunge il Centro estero comunista di Parigi, trovando un clima di sospetti e di volont\u00e0 di epurazioni. Era infatti avvenuto che l'Internazionale comunista aveva denunciato la presenza di provocatori nelle file del partito italiano - e in effetti almeno . Sebbene non gli venissero mosse accuse particolari -anzi si pens\u00f2 di affidargli la direzione di un giornale da pubblicare ad Alessandria d'Egitto, ma l'idea non andr\u00e0 in porto - Curiel trascorse a Parigi mesi di profonda amarezza che lo spinse, nel gennaio 1939, a prendere contatti con altri esponenti dell'antifascismo estero, sia socialisti che di Giustizia e libert\u00e0: sull'omonimo quotidiano di quel movimento scrisse l'articolo \"Discussione sul sindacalismo\" e consegn\u00f2 al socialista Giuseppe Faravelli un suo breve saggio, \"Masse operaie e sindacato fascista\", dove ribad\u00ec la necessit\u00e0 di utilizzare i sindacati fascisti per svolgervi un'opera di politica antifascista presso gli iscritti. L'intenzione di Curiel era di stabilire, fra comunisti, socialisti e \"giellini\", un'unit\u00e0 di azione alla quale \"Giustizia e Libert\u00e0\" era decisamente contraria, mentre fra i socialisti le opinioni in proposito erano contrastanti.\nTorna in febbraio a Milano, dove abita presso la sorella Grazia. In aprile era nuovamente in Svizzera, dove discusse con Pietro Nenni, favorevole all'intesa con i comunisti, le possibilit\u00e0 di organizzare a Milano comitati di azione comuni, poi cerc\u00f2 di entrare clandestinamente in Francia. Fermato alla frontiera, venne rispedito alla polizia svizzera che lo riaccompagn\u00f2 alla frontiera italiana. In Italia, con lettere e articoli, continu\u00f2 a ribadire presso i socialisti la necessit\u00e0 di stringere con i comunisti \u00ablegami che amplieranno il nostro contatto con la massa e che influiranno sulla tendenza del PCd'I alla burocrazia e alla disciplina cieca e passiva\u00bb. Curiel era a Trieste, il 24 giugno 1939, quando la polizia lo individu\u00f2 e lo arrest\u00f2.\nIl confino, la clandestinit\u00e0 e la morte.\nTrasferito nel carcere milanese di San Vittore, negli interrogatori nulla rivel\u00f2 che la polizia gi\u00e0 non sapesse; il 13 gennaio 1940 una Commissione penale lo condann\u00f2 a cinque anni di confino da scontare nell'isola di Ventotene, dove Curiel giunge il 26 gennaio.\nIl confino era meno duro del carcere ma i confinati dovevano mantenersi unicamente con le rimesse delle famiglie e, nelle condizioni difficili di quegli anni (di l\u00ec a pochi mesi l'Italia entr\u00f2 in guerra) spesso si soffriva la fame. A Ventotene vi erano parecchie centinaia di confinati: vi si trovavano o vi erano passati, tra gli altri, i comunisti Luigi Longo, Pietro Secchia, Umberto Terracini, Camilla Ravera, Giuseppe Di Vittorio, i socialisti e gli azionisti Lelio Basso, Sandro Pertini, Altiero Spinelli, Ernesto Rossi, Riccardo Bauer, Giuseppe Romita e l'amico di Curiel, Eugenio Colorni, che era stato arrestato nel settembre del 1938.\nIl 25 agosto 1943, a seguito della caduta del Fascismo, Curiel lasci\u00f2 l'isola. Ritorn\u00f2 a Milano, dove diresse \"l'Unit\u00e0\" clandestina e \"La nostra lotta\" e, infine, promosse la costituzione di un'organizzazione unitaria tra i giovani antifascisti di ogni schieramento politico, il Fronte della giovent\u00f9 per l'indipendenza nazionale e per la libert\u00e0. In questo periodo elabor\u00f2 la sua teoria sulla Democrazia progressiva, considerata il suo pi\u00f9 importante contributo teorico all'antifascismo.\nIl 24 febbraio 1945 fu riconosciuto per strada a Milano da militi delle Brigate Nere durante un controllo di documenti, grazie ad un delatore. Vistosi identificato, Curiel, che evidentemente non si faceva illusioni sulla sorte che lo attendeva, tent\u00f2 la disperata mossa della fuga. Sperava probabilmente di riuscire a confondersi tra il via vai della gente. Con uno spintone si discost\u00f2 dagli uomini che lo fronteggiavano e si lanci\u00f2 di corsa attraverso piazzale Baracca verso via Enrico Toti. Una raffica di mitra lo colp\u00ec ad una gamba, facendolo stramazzare al suolo. Curiel si rialz\u00f2 e riprese la corsa, ma venne raggiunto da una serie di raffiche che lo abbatterono al suolo.\nIl poeta Alfonso Gatto, in una poesia intitolata \"25 aprile\", lo nomin\u00f2 scegliendolo quale esempio del desiderio di libert\u00e0 e democrazia del popolo italiano: \u00ab[...] la speranza che dentro ci svegliava / oltre l'orrore le parole udite / dalla bocca fermissima dei morti / \"liberate l'Italia, Curiel vuole / essere avvolto nella sua bandiera\" [...]\u00bb."}
{"id": "1977339", "revid": "892776", "url": "https://it.wikipedia.org/wiki?curid=1977339", "title": "Aniello Dellacroce", "text": "Biografia.\nGiovinezza.\nSi sa poco dei primi anni di vita di Aniello, se non che nacque a Little Italy, il celeberrimo quartiere italiano di Manhattan (New York), il 15 marzo del 1914 figlio di immigranti italiani. Il padre di Aniello, Francesco, era coinvolto negli affari della famiglia Gambino ed era agli ordini di Vincent Mangano. Cresciuto nel quartiere di nascita, Dellacroce divenne presto un sicario di Mangano e si guadagn\u00f2 una certa reputazione brutale a causa del suo comportamento sadico. Divenne cos\u00ec il pupillo di Albert Anastasia, che ai tempi era il diretto secondo di Mangano.\nAniello aveva una sorella di nome Mary, nata il 7 novembre 1912 e vissuta a Richmond. Mary spos\u00f2 in seguito John Ruggiero Sr. e gli diede due figli, che entrarono entrambi nella cosca dei Gambino: Angelo Ruggiero, che divenne il secondo in comando della famiglia, e Salvatore Ruggiero, che ne divenne il capo e che pi\u00f9 tardi segu\u00ec lo zio nel mondo della criminalit\u00e0 organizzata.\nFu prozio di John Ruggiero Jr., Angelo Ruggiero Jr. e Salvatore Ruggiero Jr. Fu proprietario del famoso \"Ravenite Social Club\" situato al 247 di Mulberry Street, che includeva diciotto appartamenti.\nAniello era un uomo alto, dalle spalle larghe, con uno sguardo minaccioso, che solitamente ruminava il sigaro. Alcuni dei soprannomi che gli furono dati sono \"Father O'Neil\", per la sua abitudine di girare vestito da prete (abito con cui commise anche un omicidio), \"The Archangel of Darkness\" (\"L'arcangelo dell'oscurit\u00e0\"), \"The Tall Guy\" (\"Lo spilungone\") e \"The Pollack\", perch\u00e9 sembrava polacco.\nDopo la scomparsa ed il presunto assassinio di Mangano, Anastasia divenne il boss della famiglia e nomin\u00f2 Dellacroce caporegime della sua nuova squadra.\nLa scalata alla famiglia Gambino.\nIl 25 ottobre 1957 Anastasia venne assassinato in una barberia di un albergo di New York e il comando della famiglia and\u00f2 a Carlo Gambino, che presumibilmente aveva organizzato l'uccisione. Per placare Dellacroce, che era stato un forte sostenitore di Anastasia, Gambino lo nomin\u00f2 suo secondo.\nNel 1951 nacque a Staten Island il figlio di Aniello, Armond Dellacroce, che segu\u00ec la carriera paterna e mor\u00ec poi nel 1988.\nIl 21 settembre 1961, Dellacroce stava cenando in un ristorante di Manhattan quando ebbe una furiosa lite con Joe Gallo ed alcuni membri della sua banda, in cui fin\u00ec per avere la peggio. Undici anni dopo, Gallo venne ammazzato a colpi di pistola nella Little Italy di New York.\nIl regime di Castellano.\nVerso la fine degli anni sessanta, Aniello ebbe una relazione con la moglie di Ernesto Grillo, Rosemary Connelly Grillo, che gli diede due figli illegittimi, Shannon e Sean Connelly. Secondo le leggi della malavita, Dellacroce avrebbe potuto essere condannato a morte per questo suo affronto; ma poich\u00e9 era molto rispettato all'interno della famiglia, quando l'infuriato Grillo venne a sapere della relazione si lasci\u00f2 convincere ad accettare un risarcimento in denaro e la promessa che la relazione sarebbe stata troncata l\u00ec.\nQuando fu il momento di passare il comando della famiglia, per\u00f2, Carlo Gambino si ricord\u00f2 di questo affare e pass\u00f2 oltre Dellacroce, scegliendo come successore il suo cugino e cognato Paul Castellano. La mossa era molto pericolosa, ma Gambino riusc\u00ec ad evitare una faida intrafamiliare convincendo Castellano a tenere Dellacroce come secondo; in pi\u00f9, Castellano accett\u00f2 di farsi carico delle imprese meno sanguinarie della famiglia, come le truffe ed il racket, ma lasci\u00f2 a Dellacroce il comando delle azioni mafiose pi\u00f9 \"tradizionali\", come le rapine, le estorsioni e i rapimenti.\nCon la morte di Gambino, Castellano divenne il boss come programmato e band\u00ec la droga dagli affari della famiglia. Quest'ordine fu comunque ignorato da molti membri della famiglia, incluso l'ambizioso John Gotti. Gotti divenne cos\u00ec audace da organizzare l'uccisione di Castellano e prendere il comando della famiglia, ma fu fermato da Dellacroce.\nAniello \"Neil\" Dellacroce mor\u00ec il 2 dicembre 1985 di cancro al polmone, all'et\u00e0 di 71 anni. Fu sepolto nel cimitero di St. John nel distretto di Queens a New York. 14 giorni dopo la morte di Dellacroce, il 16 dicembre 1985, Castellano fu ucciso in un agguato insieme a Tommy Bilotti, suo vice, autista e guardia del corpo. John Gotti, che aveva organizzato l'omicidio, assistette al delitto in un'auto parcheggiata vicino al ristorante dove Castellano si stava recando."}
{"id": "1977347", "revid": "599013", "url": "https://it.wikipedia.org/wiki?curid=1977347", "title": "Frank Brickowski", "text": ""}
{"id": "1977348", "revid": "287204", "url": "https://it.wikipedia.org/wiki?curid=1977348", "title": "Club Baloncesto Granada", "text": "Il Club Baloncesto Granada \u00e8 stata una squadra professionistica di pallacanestro della citt\u00e0 di Granada, Andalusia, Spagna. Il CB Granada giocava nel ACB.\nStoria.\nIl Club Association Basketball Granada (C.A.B. Granada) fu fondato il 28 giugno 1994, succedendo cos\u00ec al Club Deportivo Oximesa scomparso per motivi economici.\nDopo la partecipazione per due anni nella Liga EBA (nella stagione 1995-96 era campione dopo aver vinto tutte le partite della fase finale), il 14 giugno 1996 il C.A.B. Granada acquist\u00f2 il titolo e il diritto di partecipare alla Liga ACB del Club Salamanca Basketball.\nNella stagione 1998-99 retrocede nella Liga LEB, per ritornare in ACB nella stagione 2000-01. Nella stagione 2002-03 retrocede ancora ma ritorna nella massima categoria nella stagione 2003-04 dopo soltanto una stagione nella LEB.\nLa storia di questo club comincia a Salamanca, nel 1993, dove il club si \u00e8 chiamato per tre anni come Club Salamanca Basketball, classificandosi per la Coppa Kora\u0107 nell'ultima stagione; infatti nel 1996 la societ\u00e0 ha cambiato nome, chiamandosi CAB Granada che esisteva gi\u00e0 dal 1994. Ha partecipato alla Liga ACB, ma anche nella divisione inferiore di pallacanestro spagnola, Liga LEB. Il miglior piazzamento risale al momento nella stagione 2006-07, quando hanno chiuso in 11\u00aa posizione della Liga ACB.\nIl 5 maggio 2012 il club ha cessato di esistere.\nPalmar\u00e8s.\nPremi individuali.\nCampione gara di schiacciate Liga ACB"}
{"id": "1977351", "revid": "1315817", "url": "https://it.wikipedia.org/wiki?curid=1977351", "title": "Charles Bonnet", "text": "Biografia.\nDopo aver intrapreso gli studi universitari in giurisprudenza, campo verso il quale non prov\u00f2 mai molto interesse, Charles Bonnet scopr\u00ec di avere una grande passione per la biologia e, all'et\u00e0 di 16 anni, dopo la lettura del saggio dell'abate Pluche \"\"Spectacle de la nature\" e soprattutto, con lo studio dei lavori di R\u00e9aumur, col quale fu in corrispondenza fin dall'et\u00e0 di 18 anni, decise di iscriversi alla facolt\u00e0 di Scienze Biologiche dell'Universit\u00e0 di Ginevra, conseguendo la laurea nel 1746. La sua vita appare priva di avvenimenti degni di nota. Sembra non abbia mai lasciato la terra natale (Ginevra entr\u00f2 a far parte della Confederazione Elvetica nel 1815, dopo la morte di Bonnet), n\u00e9 che abbia preso parte agli affari pubblici, eccetto il periodo compreso fra il 1752 e il 1768 durante il quale Bonnet fu membro del Consiglio della Repubblica di Ginevra.\nEsercit\u00f2 la professione di avvocato, ma dedic\u00f2 molto tempo alle scienze naturali, rivolgendo i suoi interessi dapprima all'entomologia e successivamente alla botanica. Divenne membro della \"Royal Society\" il 17 novembre 1743, mentre la pubblicazione del \"Trait\u00e9 d'insectologie\" (1745) gli vale l'ammissione all'Accademia delle scienze francese come socio corrispondente. Nel 1755 spos\u00f2 Marie-Jeanne De la Rive; la coppia non ebbe figli, ma adott\u00f2 come figlio Horace-B\u00e9n\u00e9dict de Saussure, nipote della signora Bonnet. Divenuto cieco nel 1762, abbandon\u00f2 le osservazioni scientifiche per dedicarsi alla filosofia. Trascorse gli ultimi venticinque anni della sua vita in un piccolo villaggio nei pressi di Ginevra, Genthod, dove mor\u00ec dopo una lunga malattia.\nStudi.\nScienze biologiche.\nBonnet si interess\u00f2 alla riproduzione degli afidi, riuscendo a ottenere undici generazioni successive senza fecondazione maschile (fenomeno della \"Partenogenesi\"). Studi\u00f2 anche la respirazione dei bruchi e delle farfalle, l'anatomia della Tenia, e la facolt\u00e0 posseduta dall'Hydra di ricostituire le parti danneggiate o perdute dell'organismo (fenomeno della \"Rigenerazione\"\").\nNel 1754 apparve il \"Recherches sur l'usage des feuilles\", in cui Bonnet inferiva la funzione delle foglie (respirazione, traspirazione, guttazione, ecc.) dalla loro struttura anatomica; ammirato da Cuvier, il testo \u00e8 universalmente giudicato uno dei pi\u00f9 importanti trattati scientifici prodotti nel XVIII secolo.\nPsichiatria.\nCharles Bonnet nel 1760 rifer\u00ec la presenza di allucinazioni visive complesse e realistiche (personaggi, uccelli, ecc.) nel proprio nonno, sebbene costui, che aveva 87 anni, fosse affetto da cecit\u00e0 quasi totale per cataratta. Questa sindrome psichiatrica, che colpisce soggetti anziani con deficit visivi, porta per l'appunto il nome di Bonnet.\nFilosofia.\nDopo che la cecit\u00e0 gli imped\u00ec di continuare con le osservazioni scientifiche, Bonnet si dedic\u00f2 alla rielaborazione teorica e filosofica di vari problemi scientifici, specialmente quello della generazione, nati dalle sue precedenti osservazioni. L'opera filosofica di Bonnet \u00e8 caratterizzata dalla difesa del preformismo e dalla polemica contro la generazione spontanea, nella quale si trov\u00f2 alleato con Lazzaro Spallanzani, dal razionalismo e dal meccanicismo creazionistico.\nCompose parecchi scritti filosofici (\"Essai de psychologie\", \"Essai analytique sur les facult\u00e9s de l'\u00e2me\", \"Palingenesie philosophique\", \"Recherches philosophiques sur les preuves du christianisme\", \"Consid\u00e9rations sur les corps organis\u00e9s\", ecc.) Nell'ambito delle teorie preformiste secondo le quali tutti i germi esistevano gi\u00e0 nel momento della Creazione biblica, Bonnet sosteneva tuttavia che gli esseri viventi fossero comparsi sulla Terra in epoche successive. Bonnet ipotizzava infatti che nel nostro pianeta fossero avvenute in passato numerose estinzioni catastrofiche dopo le quali si sarebbero sviluppati germi, sopravvissuti alle catastrofi precedenti e contenuti nei viventi pi\u00f9 antichi, dai quali sarebbero sorte nuove forme di vita, sempre pi\u00f9 perfette, adatte alle nuove condizioni geologiche.\nIl criterio che permetteva l'ordine gerarchico nella scala degli organismi era per Bonnet il \"grado di organizzazione\". Per Bonnet \"l'organizzazione pi\u00f9 perfetta \u00e8 quella che con un numero uguale o inferiore di parti distinguibili raggiunge i maggiori effetti\". Gli esseri viventi vengono valutati nella loro perfezione, da Bonnet, con gli stessi criteri di utilit\u00e0 e di finalismo con cui sono valutate le macchine costruite dall'uomo. L'applicazione di questi criteri era tuttavia inutilizzabile per la definizione della scala dei viventi; lo stesso Bonnet, per es., ammetteva che il corpo umano, pur essendo il pi\u00f9 perfetto fra quelli degli esseri viventi sulla Terra, possiede numerose facolt\u00e0 sensoriali e motorie inferiori a quelle di altri animali posti nei gradini inferiori della scala dei viventi.\nBonnet, il quale riconosceva che tutti gli esseri avessero un'anima, non escludeva che anche l'uomo potesse estinguersi in futuro, lasciando \"alla scimmia o all'elefante quel primato che attualmente egli detiene fra gli animali del nostro pianeta. In questa universale rinascita degli animali, si potr\u00e0 trovare un Leibniz o un Newton fra le scimmie o gli elefanti, un Perrault o un Vauban fra i castori\"."}
{"id": "1977353", "revid": "287204", "url": "https://it.wikipedia.org/wiki?curid=1977353", "title": "Ariyalur", "text": " \nAriyalur \u00e8 una suddivisione dell'India, classificata come \"town panchayat\", di 27.827 abitanti, capoluogo del distretto di Ariyalur, nello stato federato del Tamil Nadu. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 7' 60 N e 79\u00b0 4' 60 E e ha un'altitudine di 75 .\nSociet\u00e0.\nEvoluzione demografica.\nAl censimento del 2001 la popolazione di Ariyalur assommava a 27.827 persone, delle quali 14.070 maschi e 13.757 femmine. I bambini di et\u00e0 inferiore o uguale ai sei anni assommavano a 3.296, dei quali 1.680 maschi e 1.616 femmine. Infine, coloro che erano in grado di saper almeno leggere e scrivere erano 20.232, dei quali 11.181 maschi e 9.051 femmine."}
{"id": "1977355", "revid": "1305772", "url": "https://it.wikipedia.org/wiki?curid=1977355", "title": "Il ragno", "text": ""}
{"id": "1977356", "revid": "599013", "url": "https://it.wikipedia.org/wiki?curid=1977356", "title": "Suore orsoline di San Girolamo", "text": "Le Suore Orsoline di San Girolamo sono un istituto religioso femminile di diritto pontificio: i membri di questa congregazione, dette Orsoline Gerolimiane o di Somasca, pospongono al loro nome la sigla S.O.S.\nStoria.\nLa congregazione trae origine da una libera scuola privata fondata a Somasca da Caterina Cittadini (1801-1857), gi\u00e0 maestra elementare presso le scuole pubbliche, con l'aiuto di sua sorella Giuditta: all'istituto delle Cittadini vennero presto affiancati un educandato e un orfanotrofio.\nDopo la morte di Giuditta (1840), nel 1844 Caterina pens\u00f2 di affidare la gestione della sua opera a una nuova comunit\u00e0 di suore: il nuovo istituto venne intitolato a san Girolamo Emiliani sia per la particolare devozione che la Cittadini aveva per il santo, che per il fatto che Pier Franco Caucini, che aiut\u00f2 Caterina a redigere le costituzioni, era religioso dell'ordine dei Chierici Regolari di Somasca, fondato dall'Emiliani. La nuova congregazione non ebbe, per\u00f2, mai nessun vincolo giuridico con i Somaschi: il 30 ottobre del 1932 l'istituto venne, anzi, aggregato all'Ordine dei Frati Minori.\nLe Orsoline di Somasca vennero approvate il 14 dicembre 1857 dal vescovo di Bergamo Pietro Luigi Speranza. Nel 1882 aprirono la loro prima casa fuori Somasca e nel 1964 fondarono le loro prime sedi all'estero (India e Bolivia). La congregazione ottenne il decreto di lode da papa Benedetto XV il 5 agosto 1917 e le sue costituzioni vennero definitivamente approvate dalla Santa Sede il 4 giugno 1835.\nLa fondatrice \u00e8 stata beatificata nel 2001.\nAttivit\u00e0 e diffusione.\nLe Orsoline Gerolimiane si dedicano prevalentemente all'istruzione ed educazione cristiana della giovent\u00f9.\nLa congregazione, oltre che in Italia, \u00e8 presente in Belgio, in Svizzera, in Asia (Filippine, India, Indonesia) e America meridionale (Bolivia, Brasile). La sede generalizia \u00e8 a Bergamo.\nAl 31 dicembre 2005 l'istituto contava 353 religiose in 59 case."}
{"id": "1977357", "revid": "287204", "url": "https://it.wikipedia.org/wiki?curid=1977357", "title": "Tuffi ai Giochi della XXII Olimpiade - Trampolino 3 metri maschile", "text": "La competizione dei tuffi dal trampolino 3 metri maschile \u00e8 stata una delle quattro gare di tuffi inclusa nel programma dei Giochi della XXII Olimpiade disputati a Mosca nel 1980.\nLa competizione \u00e8 stata divisa in due fasi:"}
{"id": "1977359", "revid": "767487", "url": "https://it.wikipedia.org/wiki?curid=1977359", "title": "Tuffi ai Giochi della XXII Olimpiade - Trampolino 3 metri femminile", "text": "La competizione dei tuffi dal trampolino 3 metri femminile \u00e8 stata una delle quattro gare di tuffi inclusa nel programma dei Giochi della XXIII Olimpiade disputati a Mosca nel 1980.\nLa competizione \u00e8 stata divisa in due fasi:"}
{"id": "1977361", "revid": "92723", "url": "https://it.wikipedia.org/wiki?curid=1977361", "title": "Tuffi ai Giochi della XXII Olimpiade - Piattaforma 10 metri maschile", "text": "La competizione dei tuffi dalla piattaforma 10 metri maschile \u00e8 stata una delle quattro gare di tuffi inclusa nel programma dei Giochi della XXII Olimpiade disputati a Mosca nel 1980.\nLa competizione \u00e8 stata divisa in due fasi:"}
{"id": "1977363", "revid": "767487", "url": "https://it.wikipedia.org/wiki?curid=1977363", "title": "Tuffi ai Giochi della XXII Olimpiade - Piattaforma 10 metri femminile", "text": "La competizione dei tuffi dal trampolino 3 metri femminile \u00e8 stata una delle quattro gare di tuffi inclusa nel programma dei Giochi della XXII Olimpiade disputati a Mosca nel 1980.\nLa competizione \u00e8 stata divisa in due fasi:"}
{"id": "1977364", "revid": "42876279", "url": "https://it.wikipedia.org/wiki?curid=1977364", "title": "Gatta", "text": ""}
{"id": "1977367", "revid": "661526", "url": "https://it.wikipedia.org/wiki?curid=1977367", "title": "Dislocazione (linguistica)", "text": "La dislocazione \u00e8 un fenomeno molto presente soprattutto nell'italiano parlato, in registri linguistici solitamente bassi. Consiste nello staccare il complemento iniziale dal resto della frase mediante una pausa, resa generalmente nello scritto con una virgola, e a riprenderlo mediante un pronome clitico con funzione anaforica, utile per mettere in evidenza una parte dell'enunciato che costituisce \u201cil centro di interesse comunicativo della frase\u201d.\nDislocazione a sinistra.\nAd esempio, il complemento anteposto pu\u00f2 indicare il tema della conversazione. In questi casi si parla di dislocazione a sinistra (es.:\u00ab\"L'auto l'ho prestata a Rodolfo\"\u00bb o \u00ab\"A Rodolfo gliel'ho prestata\"\u00bb, nella prima frase mettiamo in evidenza \"l'auto\" e nella seconda \"Rodolfo\").\nDislocazione a destra.\nNel caso in cui ci si trovi invece di fronte ad un'emarginazione del complemento e alla sua anticipazione mediante un clitico con funzione cataforica senza che si abbia, apparentemente, alcuno spostamento rispetto all'ordine normale \"Soggetto Verbo Oggetto\", si parla invece di dislocazione a destra (es.:\u00ab\"l'ho prestata a Rodolfo, l'auto\"\u00bb). Sul piano informativo, la modifica dell'ordine normale \u00e8 notevolmente significativa, poich\u00e9 in questo modo i complementi assumono un valore tematico, sia nella loro posizione anteverbale sia postverbale. Questi tipi di costrutti sono ridondanti in entrambi i casi, dal momento che il complemento viene indicato due volte."}
{"id": "1977368", "revid": "1305772", "url": "https://it.wikipedia.org/wiki?curid=1977368", "title": "La gatta", "text": ""}
{"id": "1977374", "revid": "137928", "url": "https://it.wikipedia.org/wiki?curid=1977374", "title": "DCCP", "text": ""}
{"id": "1977376", "revid": "1305772", "url": "https://it.wikipedia.org/wiki?curid=1977376", "title": "HTTP (disambigua)", "text": ""}
{"id": "1977378", "revid": "287204", "url": "https://it.wikipedia.org/wiki?curid=1977378", "title": "Boda (India)", "text": " \nBoda \u00e8 una suddivisione dell'India, classificata come \"nagar panchayat\", di 8.511 abitanti, situata nel distretto di Rajgarh, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 42' 30 N e 76\u00b0 48' 56 E.\nSociet\u00e0.\nEvoluzione demografica.\nAl censimento del 2001 la popolazione di Boda assommava a 8.511 persone, delle quali 4.435 maschi e 4.076 femmine. I bambini di et\u00e0 inferiore o uguale ai sei anni assommavano a 1.346, dei quali 676 maschi e 670 femmine. Infine, coloro che erano in grado di saper almeno leggere e scrivere erano 4.795, dei quali 3.147 maschi e 1.648 femmine."}
{"id": "1977379", "revid": "137928", "url": "https://it.wikipedia.org/wiki?curid=1977379", "title": "SMTP", "text": ""}
{"id": "1977380", "revid": "287204", "url": "https://it.wikipedia.org/wiki?curid=1977380", "title": "Air Flare", "text": "L'Air Flare (o pi\u00f9 comunemente Air Track o Track) \u00e8 un passo di Break dance appartenente alla categoria delle powermove molto simile allo swipes, con la differenza che in esso non si poggiano i piedi per terra dopo avere fatto ruotare il corpo a 45 gradi con le mani.\nQuesta posizione \u00e8 un incrocio tra swipes, thomas e 1990's,Halos(presenta del tutto o in parte caratteristiche di ognuna di queste powermoves)."}
{"id": "1977381", "revid": "474175", "url": "https://it.wikipedia.org/wiki?curid=1977381", "title": "Banfield", "text": "Banfield \u00e8 una citt\u00e0 argentina della provincia di Buenos Aires situata nel partido di Lomas de Zamora. \u00c8 situata nell'area sud della conurbazione della Grande Buenos Aires. Secondo il censimento condotto nel 2001, conta 223.898 abitanti.\nGeografia.\nBanfield \u00e8 situata a 14\u00a0km a sud della capitale Buenos Aires.\nStoria.\nNel 1873 apr\u00ec i battenti la stazione ferroviaria di Banfield, chiamata cos\u00ec in onore dell'ingegnere inglese Edward Banfield, scomparso un anno prima, gi\u00e0 direttore della compagnia ferroviaria \"Buenos Aires Great Southern Railway\" (in spagnolo \"Ferrocarril del Sur\"), di propriet\u00e0 britannica. Il 15 agosto 1874 furono messe in vendita le prime porzioni di terra intorno alla stazione ed ebbe luogo un intenso sviluppo urbano a partire dal 1880. Durante l'ultima dittatura militare, Banfield fu sede di un centro segreto di detenzione, denominato \"Pozo de Banfield\".\nCultura.\nLa pi\u00f9 significativa istituzione culturale \u00e8 senza dubbio il \"Conservatorio Juli\u00e1n Aguirre\", fondato nel 1951 dal rinomato compositore e direttore d'orchestra Alberto Ginastera. Con i suoi 2.000 iscritti annuali, \u00e8 la pi\u00f9 importante scuola di musica classica e corale dell'Argentina ed una delle principali di tutta l'America Latina.\nInfrastrutture e trasporti.\nFerrovie.\nBanfield \u00e8 servita da una propria stazione ferroviaria posta lunga la linea suburbana Roca che unisce Buenos Aires con l'area sud-orientale della conurbazione bonaerense.\nSport.\nLa citt\u00e0 annovera il tradizionale \"Lomas Athletic Club\", una polisportiva fondata nel 1891 da immigrati inglesi e che comprende tennis, cricket, rugby, golf e hockey.\nLa principale societ\u00e0 calcistica \u00e8 il Club Atl\u00e9tico Banfield, che vanta numerosissime partecipazioni nella massima divisione argentina e che nel 2009 si \u00e8 laureata per la prima volta campione d'Argentina."}
{"id": "1977388", "revid": "112259832", "url": "https://it.wikipedia.org/wiki?curid=1977388", "title": "Julio Rey", "text": "Nel 1999, dopo aver partecipeto alla maratona di Rotterdam, fu trovato positivo all'esame antidoping e squalificato dalle competizioni per due anni."}
{"id": "1977389", "revid": "1714743", "url": "https://it.wikipedia.org/wiki?curid=1977389", "title": "Guglielmo Gustavo di Anhalt-Dessau", "text": "Era figlio di Leopoldo I di Anhalt-Dessau, duca di Anhalt-Dessau dal 1660 al 1693, e di Anna Luisa F\u00f6hse.\nSpos\u00f2 a Dessau il 14 marzo 1726 la ventenne Giovanna Sofia Herre che gli diede nove figli:\nEbbe inoltre due figli illegittimi dalla sua amante Henriette Marianne Schardius:\nIn quanto primogenito, Guglielmo Gustavo avrebbe dovuto ereditare il titolo paterno ma mor\u00ec il 16 dicembre 1737, dieci anni prima del padre Leopoldo. Alla morte del duca, avvenuta il 9 aprile 1747, successe l'altro figlio Leopoldo II che a sua volta trasmise il titolo ai suoi discendenti. I figli e i discendneti di Guglielmo Gustavo invece ebbero invece il titolo di conti di Anhalt."}
{"id": "1977393", "revid": "297059", "url": "https://it.wikipedia.org/wiki?curid=1977393", "title": "Reato putativo", "text": "Per reato putativo si intende l'azione di un soggetto posta in essere nell'errata convinzione di commettere un reato (o un reato pi\u00f9 grave), ma tale contegno risulta penalmente irrilevante.\nPresupposti.\nEsso \u00e8 costituito da una condotta materiale inoffensiva e lecita, e da un elemento soggettivo caratterizzato da un errore di fatto o di diritto.\nQuesto fenomeno \u00e8 contemplato, nell'ordinamento giuridico italiano, dall'art. 49, comma I del codice penale (c.p.) e da non confondersi con l'ipotesi di reato impossibile ex art. 49, comma II (per quest'ultimo \"il giudice pu\u00f2 ordinare che l'imputato prosciolto sia sottoposto a misura di sicurezza\").\nElementi del reato.\nStante la necessit\u00e0 che l'elemento soggettivo (\"mens rea\") copra tutti gli elementi costitutivi del reato, possono rilevare gli stati putativi anche per parti singole della fattispecie, comprese le cause di giustificazione."}
{"id": "1977395", "revid": "219110", "url": "https://it.wikipedia.org/wiki?curid=1977395", "title": "Seagate ST-506", "text": "Il Seagate modello ST-506 \u00e8 stato il primo hard disk drive da 5,25 pollici. Introdotto nel 1980, memorizza fino a 5 MB di dati dopo la formattazione. Il modello, simile ma pi\u00f9 costoso, \"ST-412\" da 10 MB \u00e8 stato introdotto alla fine dell'anno 1981. Entrambi usano la tecnica di memorizzazione MFM.\nL'ST-506 si interfaccia al computer tramite un controller per il disco (disk controller). L'interfaccia dell'ST-506 \u00e8 derivata a sua volta dalla Shugart Associates SA1000 a sua volta basata sulla interfaccia per floppy disk drive. Questo rendeva la progettazione del controller del disco relativamente semplice. \nConnector pinout.\nEstratto dal manuale ST506/ST412.\nNella seguente tabella, il carattere \"~\" indica un segnale negativo (attivo basso)."}
{"id": "1977397", "revid": "767487", "url": "https://it.wikipedia.org/wiki?curid=1977397", "title": "Kimberella quadrata", "text": "La kimberella (Kimberella quadrata) \u00e8 un enigmatico organismo estinto forse ancestrale ai molluschi, vissuto nel Proterozoico superiore (Ediacarano, circa 550 milioni di anni fa). I suoi resti fossili sono stati ritrovati in Australia e nella regione del Mar Bianco (Russia). Altri resti di dubbia identificazione sono stati ritrovati in India.\nDescrizione.\nDi forma ovale, questo organismo aveva simmetria bilaterale e presentava dimensioni notevolmente variabili (tra i 3 e i 14 centimetri di lunghezza). La kimberella possedeva una struttura simile a una valva che ricopriva gran parte della superficie superiore dell'organismo; al di fuori di questa \u201cconchiglia\u201d sporgeva quello che \u00e8 stato interpretato come un \u201cmantello\u201d. Sembra che questa parte dell'animale fosse molle e avesse una struttura crenulata. \u00c8 possibile che la kimberella possedesse una sorta di proboscide, alla sommit\u00e0 della quale era presente una radula. Questa struttura, tipica dei molluschi, serviva a raschiare particelle di cibo dal fondale marino.\nTracce fossili.\nAccanto a molti fossili di kimberella sono state ritrovate tracce rettilinee, disposte pi\u00f9 o meno a ventaglio; questi resti sono stati interpretati come icnofossili (Radulichnus) rappresentanti tracce di pascolo, prodotti probabilmente dalla stessa kimberella mentre si stava nutrendo tramite l'azione della radula posta sulla sommit\u00e0 della proboscide.\nAffinit\u00e0.\nDescritta per la prima volta nel 1966 sulla base di pochi esemplari mal conservati, la kimberella era stata originariamente classificata da Glaessner e Daily all'interno del gruppo delle cubomeduse. Recentemente, per\u00f2, numerosi esemplari dall'ottima fossilizzazione, rinvenuti nella regione del Mar Bianco in Russia, hanno consentito agli studiosi di esaminare l'anatomia dell'animale attraverso maggiori dettagli.\nMikhail Fedonkin e Ben Waggoner hanno mostrato che la kimberella era un animale a simmetria bilaterale con parti rigide. Una struttura ovoidale presente nella parte centrale dei fossili potrebbe rappresentare un guscio non mineralizzato: anche per questo motivo, i due studiosi hanno ritenuto probabile l'inclusione della kimberella nel phylum dei molluschi. Ci\u00f2 rappresenterebbe la prova che moderni animali a simmetria bilaterale esistevano gi\u00e0 ben prima della cosiddetta \u201cesplosione cambriana\u201d, avvenuta circa 20 milioni di anni dopo (Fedonkin e Waggoner, 1997). Altri studiosi hanno avvicinato la kimberella agli echinodermi.\nStile di vita.\n\u00c8 probabile che la kimberella si muovesse sul fondale marino, strisciando attraverso i numerosi rangeomorfi presenti nel suo habitat. Probabilmente questo animale estendeva una proboscide per nutrirsi, usando la radula per strappare le alghe o altri organismi. La kimberella potrebbe rappresentare uno dei pochi organismi predatori dell'Ediacarano."}
{"id": "1977398", "revid": "22356", "url": "https://it.wikipedia.org/wiki?curid=1977398", "title": "Kimberella", "text": ""}
{"id": "1977400", "revid": "339392", "url": "https://it.wikipedia.org/wiki?curid=1977400", "title": "Presidente della Provincia autonoma di Trento", "text": ""}
{"id": "1977404", "revid": "729019", "url": "https://it.wikipedia.org/wiki?curid=1977404", "title": "Arkarua", "text": "L'arkarua (Arkarua adami) \u00e8 un enigmatico organismo vissuto nel Proterozoico superiore (Ediacarano, circa 550 milioni di anni fa), forse affine agli echinodermi. Le sue impronte fossili sono state rinvenute nelle Flinders Ranges in Australia.\nDescrizione.\nI fossili di questo organismo sono simili a un disco, e conservano quella che sembra essere una regione centrale con cinque lobi; questi lobi sono stati interpretati come fosse ambulacrali, caratteristiche degli echinodermi. Sfortunatamente, i fossili sono stati ritrovati in arenarie che non permettono la conservazione dei dettagli dell'anatomia interna. Non vi \u00e8 traccia di uno stereoma (il sistema vascolare tipico degli echinodermi) n\u00e9 di alcun'altra struttura tipica di ricci e stelle di mare.\nAffinit\u00e0.\nA causa della sua struttura \u201ca pentagono\u201d, l'arkarua \u00e8 stata considerata un arcaico rappresentante degli echinodermi. Tuttavia, l'assenza di qualunque altra struttura chiaramente riconducibile al gruppo delle stelle marine e dei ricci di mare pone dubbi sull'effettiva appartenenza dell'arkarua agli echinodermi. Questo fossile, quindi, \u00e8 considerato \"incertae sedis\".\nSignificato del nome.\nIl nome \"Arkarua\" deriva da quello di un serpente mitologico, caratteristico della cultura degli aborigeni che vivono nei pressi delle Flinders Ranges, dove sono stati trovati i resti dell'organismo."}
{"id": "1977407", "revid": "300067", "url": "https://it.wikipedia.org/wiki?curid=1977407", "title": "Dale Ellis", "text": ""}
{"id": "1977408", "revid": "33689", "url": "https://it.wikipedia.org/wiki?curid=1977408", "title": "Avito Mariniano", "text": "Biografia.\nFu Prefetto del pretorio d'Italia e Africa e poi console nel 423.\nEra marito di Anastasia e padre di Rufio Pretestato Postumiano (console nel 448), e forse anche di Rufio Vivenzio Gallo. Come il figlio Gallo dopo di lui, Mariniano aveva un settore riservato sul podio dell'Anfiteatro Flavio.\nAiut\u00f2 papa Leone I a finanziare i restauri dell'antica basilica di San Pietro dopo che questa fu danneggiata da un incendio."}
{"id": "1977409", "revid": "838137", "url": "https://it.wikipedia.org/wiki?curid=1977409", "title": "Carlo Roman\u00f2", "text": "Biografia.\nNacque a Cant\u00f9 il 4 maggio 1789 da una famiglia della borghesia locale.\nInizi\u00f2 la propria carriera nella diocesi di Como, per la quale venne ordinato sacerdote, come segretario del suo predecessore, il vescovo Giambattista Castelnuovo.\nNominato suo successore alla morte di quest'ultimo il 20 gennaio 1834, ricopr\u00ec la carica per oltre vent'anni, proseguendo l'operato del Castelnuovo e traghettando la diocesi attraverso gli anni delle rivoluzioni.\nUomo di interessi poliedrici, fu collezionista d'arte, nonch\u00e9 di medaglie e oggetti di storia naturale, che arricchirono cos\u00ec il Vescovado cittadino.\nMor\u00ec a Dongo, ove si era ritirato, la mattina del 13 novembre 1855, e, secondo le sue volont\u00e0, fu sepolto a Como nella Basilica di Sant'Abbondio, accanto al suo predecessore.\nAlla sua morte seguirono tre anni di stallo nella nomina dei vescovi della diocesi e il suo successore, Giuseppe Marzorati, giunse solo nel 1858, agli albori della Seconda guerra di indipendenza italiana.\nI rapporti con il Cantone Ticino e la polemica coi patrioti italiani.\nUn capitolo importante dell'episcopato di Roman\u00f2 fu certamente quello dei rapporti con il Canton Ticino, e le sue istituzioni. All'epoca, infatti, le parrocchie del Cantone rientravano ancora sotto le diocesi di Como e di Milano.\nI vari governi che, dal 1803, si succedettero alla guida del Cantone, intendevano svincolare le parrocchie ticinesi dalle ingerenze degli episcopati italiani, e auspicavano la creazione di una diocesi separata per il Ticino, il che sarebbe per\u00f2 avvenuto nel 1888.\nIn particolare, i liberali, al governo dal 1839, avevano intrapreso una decisa campagna di laicizzazione del Cantone, suscitando le forti reazioni da parte del vescovo Roman\u00f2 e dell'arcivescovo di Milano, Carlo Bartolomeo Romilli.\nParticolarmente decisa fu l'opposizione di Roman\u00f2 alla legislazione civile ecclesiastica approvata dal governo cantonale ticinese nel maggio del 1855, pochi mesi prima della sua morte.\nIl vescovo Roman\u00f2 fu anche oggetto di aspre critiche da parte degli ambienti patriottici comaschi, per il suo contegno nei confronti delle autorit\u00e0 austriache, ritenuto eccessivamente accomodante, e per l'atteggiamento di freddezza dimostrato in occasione delle Cinque Giornate di Como, nel 1848.\nInoltre, Roman\u00f2 fu oggetto di un pamphlet intitolato \"Il vescovo di Como\", scritto dal patriota comasco Luigi Dottesio: in esso, il vescovo veniva dipinto come \"un prete ignorante e prepotente, amico dell'Austria e avverso ai principi liberali\".\nGenealogia episcopale.\nLa genealogia episcopale \u00e8:"}
{"id": "1977411", "revid": "3082", "url": "https://it.wikipedia.org/wiki?curid=1977411", "title": "Flavio Avito Mariniano", "text": ""}
{"id": "1977412", "revid": "1573940", "url": "https://it.wikipedia.org/wiki?curid=1977412", "title": "Pteridinium", "text": "Lo pteridinio (gen. Pteridinium ) \u00e8 un organismo estinto appartenente alla fauna di Ediacara, forse appartenente al phylum Cnidaria, vissuto nel Proterozoico superiore (Ediacarano, circa 550 milioni di anni fa). I suoi resti sono stati rinvenuti in molti giacimenti fossili di quel periodo, principalmente nel Mar Bianco (Russia), Australia, Namibia e Carolina del Nord.\nDescrizione.\nIl corpo di questo enigmatico organismo era allungato e segmentato. Di solito i fossili di pteridinio sono mal conservati e appiattiti; nonostante ci\u00f2, gli studiosi sono riusciti a determinare che questo organismo era costituito da tre lembi segmentati, che si intersecavano tra di loro attraverso una linea centrale. L'aspetto dello pteridinio, come risultato di questa ricostruzione, doveva essere vagamente simile a quello delle odierne \u201cpenne di mare\u201d (Pennatulacea).\nPossibili affinit\u00e0.\nAlcuni studiosi ritengono che lo pteridinio possa essere un primitivo rappresentante degli cnidari; Ben Waggoner, che sostiene questa ipotesi, ritiene comunque che questo organismo non appartenga ad alcun gruppo di cnidari odierni. Altri studiosi ritengono che le parentele dello pteridinio vadano ricercate nei cosiddetti vendozoi, un gruppo di organismi estinti forse rappresentanti di un regno separato da piante, animali o funghi. Possibili parenti stretti di \"Pteridinium\" includono \"Charnia\", \"Rangea\", \"Charniodiscus\", \"Swartpuntia\" e \"Phyllozoon\".\nBiologia.\nDal tipo di conservazione, sembra plausibile che lo pteridinio vivesse sui fondali di mari piuttosto profondi. Probabilmente giaceva sul fondale o era ancorato tramite un peduncolo, ma non \u00e8 chiaro come potesse nutrirsi. Forse si nutriva di piccole particelle o assumeva nutrienti disciolti nell'acqua, o ancora dipendeva da microrganismi simbiotici presenti sui suoi tessuti; \u00e8 possibile, inoltre, che usasse varie strategie alimentari combinate insieme."}
{"id": "1977413", "revid": "22356", "url": "https://it.wikipedia.org/wiki?curid=1977413", "title": "Vendozoi", "text": ""}
{"id": "1977417", "revid": "773636", "url": "https://it.wikipedia.org/wiki?curid=1977417", "title": "IMAP", "text": ""}
{"id": "1977419", "revid": "137928", "url": "https://it.wikipedia.org/wiki?curid=1977419", "title": "Interactive Mail Access Protocol", "text": ""}
{"id": "1977420", "revid": "1543377", "url": "https://it.wikipedia.org/wiki?curid=1977420", "title": "Nemiana", "text": "Nemiana \u00e8 un genere di organismi estinti, vissuti nel Proterozoico superiore (Ediacarano, circa 550 milioni di anni fa). I loro resti sono tra i pi\u00f9 semplici tra quelli di tutta la fauna di Ediacara, e tra i pi\u00f9 enigmatici.\nDescrizione.\nI fossili di nemiana sono conservati come impronte a forma di sacco; resti simili, provenienti da rocce pi\u00f9 recenti, sono state di solito interpretate come fossili di anemoni di mare. Al contrario di questi ultimi, per\u00f2, Nemiana non possedeva tentacoli; alcuni fossili dell'organismo, in ogni caso, mostrano tracce centrali che potrebbero rappresentare una sorta di bocca. Non si sa se questo organismo fosse gregario, ma \u00e8 raro trovare fossili isolati. Nei siti fossiliferi del Mar Bianco, inoltre, non \u00e8 raro trovare fossili di nemiana in livelli formatisi durante (o subito dopo) qualche tipo di disturbo ambientale.\nPossibili affinit\u00e0.\nAlcuni studiosi ritengono che la nemiana fosse un parente estinto degli anemoni di mare, ma questa ipotesi \u00e8 basata su poche affinit\u00e0 morfologiche riscontrate in vaghe impronte fossili. Altri ricercatori, invece, suppongono che questo organismo fosse un qualche tipo di grosso protista o forse un'alga.\nHabitat.\nSembra plausibile ipotizzare che la nemiana, qualunque cosa fosse, si comportasse come una sorta di \u201cgramigna dell'Ediacarano\u201d, capace di colonizzare habitat disturbati e di riprodursi in brevissimo tempo grazie alla sua anatomia molto semplice. Forse si riproduceva semplicemente separandosi in due."}
{"id": "1977422", "revid": "1714743", "url": "https://it.wikipedia.org/wiki?curid=1977422", "title": "Dietrich di Anhalt-Dessau", "text": "Era figlio di Leopoldo I di Anhalt-Dessau, duca di Anhalt-Dessau dal 1660 al 1693, e di Anna Luisa F\u00f6hse e fu generale nell'esercito prussiano.\nEssendo soltanto il terzo figlio maschio del duca, nel 1747 eredit\u00f2 il ducato suo fratello maggiore Leopoldo II che lo resse fino alla morte avvenuta nel 1751. Lasci\u00f2 come erede suo figlio undicenne Leopoldo III e reggente per lui divenne lo zio Dietrich, che resse le redini del governo dal 1751 al 1758."}
{"id": "1977429", "revid": "137928", "url": "https://it.wikipedia.org/wiki?curid=1977429", "title": "ICMP", "text": ""}
{"id": "1977431", "revid": "125268341", "url": "https://it.wikipedia.org/wiki?curid=1977431", "title": "Cafaggio (Prato)", "text": "Cafaggio \u00e8 una frazione del comune italiano di Prato, nell'omonima provincia, in Toscana.\nSi trova nella circoscrizione Sud, sulla direttrice storica della citt\u00e0 verso la parte meridionale della piana pratese e verso il Montalbano. Cafaggio, attraversata dall'autostrada Firenze-Mare, negli ultimi anni si \u00e8 allargata, inglobando anche la zona di via Cava, vicino alla frazione di San Giusto.\nStoria.\nPosta in un'area di antica bonifica romana, interessata nella centuriazione della colonia di \"Florentia\", il nucleo abitato potrebbe essere di antica origine. Il toponimo infatti \u00e8 di origine longobarda (\"gahagi\" con il significato di area boschiva recintata, cio\u00e8 una chiusa soggetta ad una bandita di caccia.\nDiffusione del toponimo.\nNon \u00e8 probabile che si possa identificare Cafaggio con l'omonima localit\u00e0 riportata in un documento del 766 citato da Emanuele Repetti, in quanto il toponimo (ed il termine derivato \"gaggio\") \u00e8 molto diffuso in Toscana e potrebbe essere un utile indicatore della diffusione delle aree d'insediamento longobardo. \nPer esempio si citano:\nUna localit\u00e0 denominata Cafaggio era presente anche a Firenze, poco fuori le mura urbane: terreno recintato di propriet\u00e0 del vescovo, in un'area oggi corrispondente a Piazza Santissima Annunziata. Il toponimo \u00e8 diffuso anche in Liguria: vedasi, ad esempio, la frazione del Cafaggio nel comune di Ameglia (SP), attestato nei documenti medievali.\nMedioevo.\nNel medioevo il nucleo abitato si sviluppava intorno l'attuale chiesa di Santa Maria documentata dal 998.\nEpoca moderna.\nLa situazione del piccolo medievale dovrebbe essere rimasta immutata fino al XX secolo, quando a partire dagli anni sessanta la frazione si \u00e8 sviluppata con un ampliamento lungo la Via Roma (la via principale della frazione insieme a Via del Ferro), e la costruzione di numerose case tra la zona di via Roma e di via Cava. Il paese \u00e8 stato tra i pi\u00f9 colpiti dall'Olocausto, con un elevato numero di caduti e deportati durante la Seconda Guerra Mondiale. L'evento viene celebrato fra la prima e la seconda settimana di marzo con manifestazioni e cerimonie religiose.\nDal 2006, grazie al contributo di tanti abitanti della frazione e della citt\u00e0, nelle due settimane centrali del mese di agosto si svolge la Festa del Volontariato. Presso gli spazi all'aperto della Casa del Popolo, decine di volontari dedicano parte delle loro ferie ad organizzare una festa popolare fatta di buon cibo e convivialit\u00e0. In migliaia di persone ogni anno si siedono ai tavoli della festa per gustare i piatti della tradizione permettendo poi ai volontari di raccogliere migliaia di euro che saranno donati alle associazioni del territorio impegnate nel sociale. Nel rispetto del motto della festa che \u00e8 \" aiutare chi aiuta\".\nEdifici importanti.\nSicuramente tra gli edifici di prestigio spicca la chiesa di Santa Maria a Cafaggio. La sede distaccata della chiesa, chiamata dagli abitanti del posto \"Chiesino Giovannelli\" \u00e8 situata tra via Roma e via Elsa Morante."}
{"id": "1977433", "revid": "599013", "url": "https://it.wikipedia.org/wiki?curid=1977433", "title": "Kenny Carr", "text": ""}
{"id": "1977439", "revid": "124360434", "url": "https://it.wikipedia.org/wiki?curid=1977439", "title": "Alfonso Vallejo", "text": "Ha pubblicato 33 opere e 20 libri di poesia. A Vallejo \u00e8 stato assegnato il premio Lope de Vega nel 1976 per la sua opera \u201c\u00c1cido Sulf\u00farico\u201d, che fa seguito ad un premio come secondo classificato nella medesima manifestazione nel 1975. Nel 1978 ha ricevuto il premio Internazionale Tirso de Molina per il suo lavoro \u201cUna Tumba abierta\u201d. Nel 1977, fu premiato con il Fastenrath della Real Academia Spagnola.\nI lavori di Vallejo sono stati effettuati in molte citt\u00e0 in Europa, negli Stati Uniti e Sud America. Le sue opere sono state tradotte anche in francese, tedesco, arabo, italiano, portoghese e bulgaro.\nAlfonso Vallejo \u00e8 professore di Patologia Medica e pratica in uno degli ospedali pi\u00f9 importanti di Madrid. Ha ottenuto la laurea come un dottore in medicina presso l'Universit\u00e0 Complutense di Madrid nel 1966 e ha continuato la sua formazione professionale in Spagna, Gran Bretagna, Germania, Francia e Danimarca.\nBiografia.\nPrimi anni di vita e di istruzione.\nAlfonso Vallejo \u00e8 nato a Santander, Cantabria, Spagna, nel 1943. Tra il 1950 e il 1961 ha intrapreso lo studio sia per il Baccalaur\u00e9at francese e Bachillerato spagnolo al Liceo Francese di Madrid.\nDopo aver sentito un insegnante, Mr Bihoreau, leggere in classe da \"Invito al viaggio\" di Baudelaire, Alfonso Vallejo ha capito che in questo lavoro si pu\u00f2 trovare ci\u00f2 che manca nella vita. Da questo momento in poi, la sua vita ha preso un nuovo significato: scrivere e creare azione e pittura con le parole; capire che cosa rende tale l'uomo.\nNel 1958 Alfonso Vallejo ha trascorso l'estate in Ushaw Moor (Durham, Regno Unito), nel 1962 a Darlington (Regno Unito) e il 1963 a Londra. Ha vissuto del tempo anche in Francia, Germania, Gran Bretagna e Italia, assumendone la padronanza linguistica che gli permette di leggere e scrivere. Alfonso Vallejo ha anche lavorato in diversi ospedali in Francia, Gran Bretagna, Germania, Belgio e Danimarca.\nTra il 1961 e il 1966 Alfonso Vallejo ha studiato e ottenuto la Laurea in Medicina alla Universidad Complutense de Madrid. Nel 1968 concorse per l'esame medico degli Esteri (ECFMG) per lavorare negli Stati Uniti. Nel 1970, fin\u00ec la sua specializzazione in neurologia e nel 1977 present\u00f2 la sua tesi di dottorato in medicina presso l'Universidad Aut\u00f3noma de Madrid.\nCarriera medica.\nAlfonso Vallejo \u00e8 stato (1971-1973) assistente del professore di neurologia dott. Portera all'Hospital Clinico, Madrid. Nel 1973 \u00e8 stato nominato capo della Clinica Neurologica (Neurologia, Dr Portera), in un ospedale importante di Madrid.\nTra il 1975 e il 1985 Alfonso Vallejo \u00e8 stato Professore Associato di Neurologia presso la Universidad Complutense de Madrid. Attraverso un esame pubblico nel 1985, ha ottenuto il titolo di Professore Ordinario di Patologia Medica, posizione che occupa ancora allo stesso ospedale.\nDurante i suoi soggiorni all'estero, dal 1966 al 1977 Alfonso Vallejo lavor\u00f2 con un certo numero di specialisti di fama a Heidelberg, Londra, Anversa, Copenaghen, Berlino e Parigi.\nCarriera artistica.\nAlfonso Vallejo inizi\u00f2 a scrivere poesie e opere nel 1957. Il suo primo copione teatrale \u00e8 stato \"Cycle\" (1961) che ha diretto nel 1963 con attori francesi presso l'Istituto francese a Madrid.\nDirettore del Teatro Universitario, presso la Facolt\u00e0 di Medicina, Universidad Complutense de Madrid, tra il 1962 e il 1964.\nAlcune delle opere scritte tra il 1961 e il 1973: \"La sal de la tierra\", \"El Bernardo\", \"La Mentala\", \"El Rodrig\u00fcello\", \"Morituri\", \"los Toros de Guisando\", \"El Tiznao\", \"El desterrado\".\nSvolge inedite opere dopo il 1973: \"La Passione-tempo\" (in francese) (1974), \"Night-Sindrome\" (1980), \"Angustias\" (1981), \"Mamuts\" (1982).\n\u00c8 autore di due romanzi inediti lunghi e alcuni romanzi brevi.\nAlfonso Vallejo svilupp\u00f2 la sua carriera artistica attraverso una padronanza di abilit\u00e0 come scrivere e fare poesia e come dipingere.\nRiconoscimento internazionale.\nAlcune opere di Alfonso Vallejo sono state tradotte in inglese, francese, tedesco, arabo, italiano, portoghese, polacco, bulgaro e continuano a essere tradotte ancora oggi in altre lingue. Si \u00e8 aggiudicato il secondo posto del premio Lope de Vega nel 1975 per la sua opera \"Acido Sulf\u00farico\", il premio National Lope de Vega nel 1976 per il suo \"El Desg\u00fcace\", il premio Internazionale Tirso de Molina nel 1978 per \" Una Tumba abierta \"e la Fastenrath de la Real Academia Espa\u00f1ola (Premio Fastenrath della Royal Academy spagnola, 1981) per \"El Cero Transparente\", che \u00e8 stato il libretto per l'opera Kiu (1973) di Luis de Pablo. Alcuni lavori di Alfonso Vallejo sono stati rappresentati a New York, Miami, Messico e altri paesi sudamericani, Portogallo, Regno Unito, Francia, Germania, Italia, Polonia, molti altri paesi.\nOpere.\nVallejo \u00e8 l'autore di pi\u00f9 di cinquanta opere, tra cui le pi\u00f9 importanti sono:\nPoesia.\n(Libri in spagnolo , ma il titolo \u00e8 in inglese per comodit\u00e0).\nLa poesia di Alfonso Vallejo, \u201cdesgarro, esencia Y Pasi\u00f3n\u201d (sviluppo, Essenza e Passione), venne esaminata nel libro di Francisco Guti\u00e9rrez Carbajo: (studio critico e antologia): Editori: Huerga e Fierro. Madrid 2005\nPremi.\nRecensioni, commenti e critiche.\nProf Francisco Guti\u00e9rrez Carbajo, professore di Letteratura presso l'Universidad Nacional de Educaci\u00f3n a Distancia (UNED), Spagna, \u00e8 stato un prolifico commentatore e recensore di opere di Alfonso Vallejo. Oltre ai vari introduzione Francisco Guti\u00e9rrez Carbajo ha scritto per la pubblicazione di opere di Vallejo e commenti pubblicati sui testi e poesia di Vallejo, Guti\u00e9rrez ha anche pubblicato una critica e antologia di poesia di Vallejo: \"La Poes\u00eda de Alfonso Vallejo: desgarro, esencia y Pasi\u00f3n \"(La poesia di Alfonso Vallejo: sviluppo, essenza e la passione\"). Huerga e Fierro (2005). Madrid."}
{"id": "1977440", "revid": "125686937", "url": "https://it.wikipedia.org/wiki?curid=1977440", "title": "Conulariida", "text": "Le conularie sono un enigmatico gruppo di organismi estinti, i cui resti fossili si rinvengono in tutto il mondo, in terreni che vanno dal Proterozoico superiore al Permiano superiore (tra 550 e 250 milioni di anni fa). Alcuni paleontologi dubitano persino che le conularie appartengano al regno degli animali.\nLa famiglia Conulariidae (in passato Conulariida) \u00e8 monospecifica dell'ordine delle Conulatae.\nDescrizione.\nI fossili delle conularie si conservano come strutture simili a conchiglie, costituite da file di bastoncini di fosfato di calcio; l'aspetto era quello di un cono gelato, ma la simmetria era quadripolare (ovvero vi erano quattro angoli prominenti). Nuovi bastoncini si formavano durante la crescita dell'organismo; questo tipo di crescita d\u00e0 l'impressione di avere a che fare con animali segmentati. Fossili eccezionalmente conservati hanno rivelato che dalla parte pi\u00f9 ampia del cono si protendevano soffici tentacoli, mentre dalla parte pi\u00f9 stretta fuoriusciva una sorta di peduncolo carnoso, che permetteva all'animale di ancorarsi al fondale marino pi\u00f9 duro. Le ricostruzioni pi\u00f9 verosimili di questi animali li mostrano con un aspetto che richiama gli anemoni di mare: il cono angolato e duro era tenuto perpendicolare al terreno sommerso, e i tentacoli emergevano dall'estremit\u00e0 superiore.\nDocumentazione fossile.\nA parte i vendoconularidi (che potrebbero o meno appartenere al gruppo), i restanti fossili di conularie appaiono improvvisamente nel Cambriano medio (circa 510 milioni di anni fa); sembra che questi organismi prosperarono per molti milioni di anni, attraversando indenni numerose estinzioni di massa. Le conularie scomparvero del tutto nel Permiano superiore o forse nel Triassico inferiore (250-245 milioni di anni fa).\nPossibile stile di vita.\nApparentemente le conularie vivevano solo in acque marine, come oceani o mari interni. I loro fossili sono comuni in rocce sedimentatesi al largo, anche in ambienti anossici e profondi. Questo fatto ha portato gli studiosi a pensare che questi animali potrebbero essere stati trasportati dalle correnti almeno per una fase della loro vita, finendo per essere sepolti in sedimenti anossici lontani dagli ambienti ricchi di ossigeno nei quali vivevano. In ogni caso, considerazioni meramente funzionali riguardo al notevole peso della conchiglia rendono difficile qualunque interpretazione di questo tipo.\nFilogenia.\nI conulariidi comprendono circa una ventina di generi e centocinquanta specie. I loro fossili sono presenti in ogni tipo di depositi marini paleozoici in diverse parti del mondo, tranne nel continente antartico . La confusione sulla sistematica del gruppo ha spinto a classificarli successivamente fra gli anellidi, i cordati, i molluschi o anche come un phylum a parte , come proposto da Babcock nel 1991. Questi organismi vennero considerati appartenenti agli cnidari, nel gruppo degli antozoi . La mancanza di setti o di qualunque altro carattere diagnostico, per\u00f2, condusse i ricercatori ad abbandonare questa ipotesi. Nel 2002 Ivantsov e Fedonkin proposero di classificare i conulariidi insieme agli organismi a simmetria triradiale (Trilobozoa), a causa di possibili antenati (\"Vendoconularia\") dotati di struttura esaradiale . La simmetria tripartita \u00e8 tipica di alcuni organismi precambriani, come \"Tribrachidium\". Nel 2006, Van Iten e colleghi ipotizzarono , a partire da resti fossili particolarmente ben conservati, che le conularie avessero anche una fase medusoide, con la nascita di efire (giovani meduse capaci di nuotare) per strobilazione, ossia per riproduzione asessuata dal polipo; questa particolarit\u00e0 e la presenza di un periderma che copre totalmente il polipo (come nelle meduse coronate) avvicinerebbe le conularie alle scifomeduse piuttosto che alle stauromeduse.\nAttualmente, sono classificati fra i cnidari, come ordine parallelo alle stauromeduse, delle quali condividono lo stile di vita ed altre similarit\u00e0 ed hanno punti in comune anche con le coronate. La scoperta, grazie a fossili del Devoniano trovati nel bacino del Paran\u00e1 in Brasile , che i membri delle Conulatae erano animali sessili (ossia ancorati a un substrato) ha finalmente deciso l'inclusione di quest'ordine nella nuova classe Staurozoa .\nI conularidi, in ogni caso, non sono generalmente associati alla cosiddetta fauna di Ediacara, dal momento che i loro resti si rinvengono in sedimenti di epoca successiva, per un periodo di tempo di quasi 300 milioni di anni. Si pensa che i conulariidi svilupparono la loro struttura quadripartita da un antenato a simmetria esalaterale, come \"Vendoconularia\". Quest'ultimo, quindi, potrebbe essere derivato da trilobozoi primitivi a forma di disco e a simmetria tripartita, come \"Tribrachidium\".\nPerle di conularie.\nI conulariidi producevano perle all'interno delle loro conchiglie, cos\u00ec come le ostriche e alcuni gasteropodi attuali. Queste perle danno alcuni indizi sull'organizzazione anatomica interna di questi animali. A causa della loro composizione di fosfato di calcio e della loro et\u00e0 molto antica, queste produzioni non vengono usate come oggetti decorativi."}
{"id": "1977441", "revid": "647919", "url": "https://it.wikipedia.org/wiki?curid=1977441", "title": "Gustav", "text": ""}
{"id": "1977442", "revid": "22475", "url": "https://it.wikipedia.org/wiki?curid=1977442", "title": "Carlo Rovelli (vescovo)", "text": "Biografia.\nNacque a Como il 15 dicembre 1740.\nIntrapresa la carriera ecclesiastica, ottenne la consacrazione sacerdotale e si dedic\u00f2 all'insegnamento di filosofia e teologia presso la Ordine dei frati predicatori di cui faceva parte. Trasferitosi poi a Milano, insegn\u00f2 a Brera storia ecclesiastica, ottenendo in seguito una cattedra di fonti della teologia dogmatica all'Universit\u00e0 di Bologna\nNominato vescovo di Como il 17 giugno 1793, fu immediatamente chiamato a fronteggiare le necessit\u00e0 imposte alla diocesi dagli eventi rivoluzionari dell'epoca, che minacciavano la sicurezza della sua sede episcopale.\nPer questo motivo, cerc\u00f2 subito di fortificare la presenza religiosa nella diocesi, favorendo innanzitutto gli ordini di fondazione locale come quello dei padri somaschi, che il 19 settembre ottennero di fondare un collegio a Tirano.\nNel 1804 dovette fronteggiare gli impedimenti avanzati dalle autorit\u00e0 del Canton Ticino che, visti i presupposti della Rivoluzione francese e della calata napoleonica in Italia, mirava a costituirsi in diocesi autonoma distaccata dalla secolare vicina di Como.\nNel 1815 gli fu proposto dall'imperatore Francesco I d'Austria di accettare la carica di arcivescovo di Milano, ma egli rifiut\u00f2 e si dimise dall'incarico di vescovo di Como nel 1819. Gli venne quindi proposta la diocesi di Licopoli col titolo di vescovo titolare, ma a causa dell'et\u00e0, mor\u00ec a Como il 3 dicembre di quello stesso anno, prima di poter prendere possesso della nuova diocesi e lasciando aperta la spinosa questione della diocesi ticinese per i suoi successori.\nGenealogia episcopale.\nLa genealogia episcopale \u00e8:"}
{"id": "1977443", "revid": "767487", "url": "https://it.wikipedia.org/wiki?curid=1977443", "title": "Trilobozoa", "text": "I Trilobozoi (Trilobozoa) sono un enigmatico gruppo di organismi estinti a simmetria tripartita, vissuti principalmente nell'Ediacarano (circa 550 milioni di anni fa), prima che si sviluppassero gli antenati degli animali odierni nel Cambriano.\nEvoluzione.\nI trilobozoi pi\u00f9 primitivi erano organismi a forma di disco e di piccole dimensioni. La forma pi\u00f9 nota \u00e8 \"Tribrachidium\". Attraverso comparazioni con altri trilobozoi discoidali, sembra che la struttura delle braccia di ogni specie fosse correlata ad arresti o progressioni di crescita a differenti fasi di sviluppo.\nI pi\u00f9 evoluti fra i Trilobozoi erano i Conularidi, che furono anche i membri pi\u00f9 longevi del gruppo (si estinsero solo 250 milioni di anni fa, a fine Permiano). Questi organismi possedevano strutture simili a conchiglie che assomigliavano a coni gelato quadrangolari. \u00c8 possibile che la simmetria quadripolare di questi animali fosse derivata da un antenato a simmetria esapolare (\"Vendoconularia\"), il quale a sua volta era un discendente dei primitivi organismi a simmetria tripartita come \"Tribrachidium\".\nAltri Trilobozoi di incerta classificazione, sono gli anabaritidi, come \"Anabarites\". Questi microfossili appuntiti a sezione trilobata sono rappresentanti della cosiddetta \u201cpiccola fauna dura\u201d caratteristica del Precambriano superiore e del Cambriano inferiore, e potrebbero rappresentare parti di animali pi\u00f9 grandi dalle forme ancora sconosciute.\nPossibili affinit\u00e0.\nLe affinit\u00e0 tassonomiche di questo gruppo sono fonte di dibattito. Ivantsov e Fedonkin (2002) pongono i trilobozoi all'interno degli Cnidari: secondo i due studiosi, dal momento che \"Vendoconularia\" esibiva una simmetria a sei piani, i successivi conularidi (gi\u00e0 considerati cnidari) devono per forza appartenere ai trilobozoi; gli stessi trilobozoi, quindi, farebbero parte del phylum degli cnidari. La macchinosit\u00e0 di questa classificazione mette bene in evidenza le difficolt\u00e0 degli studiosi nel classificare questi organismi. La maggior parte degli studiosi, in ogni caso, preferisce considerare i trilobozoi un gruppo di incerta collocazione sistematica, facente parte della ben nota fauna di Ediacara."}
{"id": "1977444", "revid": "22356", "url": "https://it.wikipedia.org/wiki?curid=1977444", "title": "Conularidi", "text": ""}
{"id": "1977445", "revid": "1437331", "url": "https://it.wikipedia.org/wiki?curid=1977445", "title": "Segga", "text": "Storia.\nIn seguito alla conversione di Recaredo dall'arianesimo alla Chiesa cattolica, una cospirazione guidata da Sunna, vescovo ariano di M\u00e9rida, tent\u00f2 di insediare l'ariano Segga sul trono uccidendo probabilmente il vescovo cattolico di M\u00e9rida, Masona, ed il duca della provincia di Lusitania, Claudio. In risposta, Recaredo sped\u00ec Claudio a sedare la rivolta. I cospiratori vennero traditi da uno di loro, Viterico, e Segga fu catturato. Secondo Giovanni di Biclarum, a Segga vennero tagliate le mani (la punizione per gli usurpatori) e venne bandito in Galizia. \nLa rivolta venne supportata da numerosi conti visigoti, probabilmente tutti ariani, ma non necessariamente ribellatisi per i loro principi religiosi. I cospiratori vennero privati dei loro beni e spediti in esilio, ma uno dei capi ribelli, Vagrila, si rifugi\u00f2 nella basilica di Sant'Eulalia. Venne chiamato Claudio per far restituire Vagrila, la sua famiglia, ed i suoi beni alla chiesa di M\u00e9rida, che li aveva ricevuti in dono. Masona, comunque, rilasci\u00f2 Vagrila e la famiglia restituendogli le propriet\u00e0."}
{"id": "1977451", "revid": "110157", "url": "https://it.wikipedia.org/wiki?curid=1977451", "title": "Rangeomorpha", "text": "I Rangeomorfi (Rangeomorpha) sono un gruppo di organismi estinti, vissuti nel Proterozoico superiore (circa 550 milioni di anni fa). L'aspetto era generalmente simile a quello delle attuali penne marine (Pennatulacea), ma \u00e8 altamente probabile che le parentele del gruppo ricadessero all'interno dei cosiddetti vendobionti, esseri viventi dalle incerte affinit\u00e0 con gli organismi attuali. I rangeomorfi sono una componente fondamentale della ben nota fauna di Ediacara, che sopravvisse per circa 30 milioni di anni; questa fauna compone circa l'80% dei fossili del periodo.\nDescrizione.\nNel 2004 furono rinvenuti fossili perfettamente conservati nell'isola di Terranova, in Canada. Questi resti rivelarono per la prima volta alcuni dettagli della struttura dei rangeomorfi: questi organismi consistevano di elementi simili a fronde, ognuno dei quali lungo alcuni centimetri e composto di una moltitudine di \u201ctubi\u201d ancorati a uno scheletro organico semirigido. Questa struttura simile a un frattale potrebbe essersi formata usando modalit\u00e0 di sviluppo relativamente semplici.\nPossibile stile di vita.\nSi ipotizza che i rangeomorfi abitassero le profondit\u00e0 degli oceani e fossero incapaci di muoversi. Sembra che non avessero nessun tipo di organo riproduttivo; forse si riproducevano in modo asessuato, lasciando cadere sul fondale marino circostante nuove fronde. Le comunit\u00e0 di rangeomorfi dovevano essere simili per struttura a quelle degli attuali animali sospensivori, ma resta difficile stabilire relazioni morfologiche con qualunque odierno gruppo di animali. Molti studiosi, inoltre, sostengono che i rangeomorfi possano rappresentare un gruppo estinto al di fuori dei regni conosciuti, forse vicino alla base di animali e funghi.\nGeneri.\nTra i vari generi di rangeomorfi si ricordano \"Rangea\", che d\u00e0 il nome al gruppo, \"Charnia\", \"Charniodiscus\", \"Pteridinium\", \"Swartpuntia\" (con struttura quadripartita) e forse anche l'enigmatico \"Phyllozoon\"."}
{"id": "1977458", "revid": "205250", "url": "https://it.wikipedia.org/wiki?curid=1977458", "title": "Giuseppe Diomelli", "text": "Biografia.\nDiplomato geometra, frequenta Architettura a Firenze senza per\u00f2 laurearsi.\nNel 1986 fonda la CDC una delle prime catene italiane di informatica attraverso i negozi Computer Discount. Ricopre tuttora la figura di presidente della CDC.\nNel 2001 ha vinto il premio \"L'Imprenditore dell'Anno\" per la categoria E-Economy promosso da Ernst &amp; Young."}
{"id": "1977459", "revid": "22356", "url": "https://it.wikipedia.org/wiki?curid=1977459", "title": "Phyllozoon hanseni", "text": "Il fillozoo (Phyllozoon hanseni) \u00e8 un enigmatico organismo estinto, probabilmente appartenente ai vendobionti e vissuto nel Proterozoico superiore (Ediacarano, circa 550 milioni di anni fa). I suoi resti fossili sono stati ritrovati in Australia.\nDescrizione.\nQuesto organismo, lungo circa trenta centimetri, possedeva un aspetto insolito anche se paragonato con il resto della cosiddetta fauna di Ediacara, costituita in massima parte da organismi dalle incerte affinit\u00e0. Il corpo del fillozoon era diviso in una quantit\u00e0 di elementi disposti su due file, che si intersecavano fra loro andando a formare una struttura a zig zag. Al contrario di altri organismi simili (come \"Pteridinium\"), il fillozoon non sembra fosse dotato di un'ulteriore fila di elementi.\nInterpretazione dei fossili.\nNon \u00e8 chiaro se il fillozoon vivesse ancorato al fondale marino o si muovesse liberamente nell'acqua. Alcuni studiosi ipotizzano che i suoi segmenti fossero vere e proprie camere contenenti alghe o colonie di batteri; l'intera colonia, forse, usava la luce del sole o sostanze chimiche assorbite dall'acqua per alimentare le singole creature all'interno. Altri, invece, ritengono che il fillozoon fosse un rappresentante dei rangeomorfi, un gruppo di creature sessili di aspetto simile alle odierne penne di mare (Pennatulacea) appartenenti ai cosiddetti vendobionti. Questa interpretazione \u00e8 suggerita dalla struttura a zig zag, comune sia al fillozoon che ai rangeomorfi. In ogni caso, il fillozoon non assomiglia a nessun organismo apparso dopo la fine del Cambriano.\nScoperta.\nI primi fossili di questo animale vennero descritti nel 1978 da Richard J. F. Jenkins and James G. Gehling sotto il nome di \"Phyllozoon hanseni\". Il nome del genere deriva da \"phyllon\" (in greco \u201cfoglia\u201d) e \"zoon\" (in greco \u201canimale\u201d). La specie, invece, deriva da Anthony Kym Hansen, che per primo scopr\u00ec i fossili mentre studiava geologia ad Adelaide.\nPossibile stile di vita.\nQuesto enigmatico essere potrebbe aver avuto abitudini gregarie, dal momento che molti esemplari sono stati trovati in gruppo. Una lastra rinvenuta nelle Flinders Ranges in Australia reca i resti di almeno undici esemplari individuali, strettamente associati a impronte di enigmatici tubi vermiformi di grandi dimensioni, che raggiungevano la lunghezza di 50 centimetri e la larghezza di 3 centimetri. Questi fossili tubulari sono stati messi in relazione con i vermi tubicoli giganti che attualmente vivono in prossimit\u00e0 di profonde sorgenti idrotermali."}
{"id": "1977460", "revid": "2102801", "url": "https://it.wikipedia.org/wiki?curid=1977460", "title": "Sarcofago di Acilia", "text": "Il sarcofago di Acilia \u00e8 un sarcofago romano frammentario, scoperto nel quartiere di Roma di Acilia ed oggi conservato nel Museo nazionale romano, sezione del Palazzo Massimo alle Terme.\nStoria.\nIl sarcofago fu ritrovato durante alcuni lavori agricoli del luglio 1950 e, dopo appositi scavi e restauri, ne \u00e8 stato ricomposto il solo lato destro, mentre quasi del tutto perduta \u00e8 met\u00e0 della parte centrale, gran parte della parte sinistra e del retro.\nNonostante le gravi lacune il sarcofago \u00e8 di altissimo rilievo artistico, attribuibile al secondo venticinquennio del III secolo grazie ad alcuni dei dettagli emblematici che si trovano nella parte superstite.\nDescrizione.\nIl sarcofago, di dimensioni monumentali (l'altezza \u00e8 di 1,49 metri e lo spessore di 22,50 cm), \u00e8 di tipo \"a len\u00f2s\" (ovale), cio\u00e8 a tinozza da vino, secondo una tipologia che rimandava alle credenze dionisiache che a Roma si diffuse dalla seconda met\u00e0 del II secolo a tutto il III secolo. Fu scolpito in un unico monolito di marmo greco. Secondo la tradizione greca, sarcofagi di questo tipo erano destinati a coppie della classe senatoria e prevedeva la raffigurazione di sette saggi da una lato e di nove Muse dall'altro.\nIl lato anteriore e i fianchi del sarcofago di Acilia erano occupati da figure al altorilievo, incorniciate in basso e in alto da un semplice listello non decorato. Del coperchio ci sono giunti solo alcuni frammenti dai quali si desume che fosse liscio e piano, con un forte battente. \nTramite lo studio di frammenti e il confronto con esemplari analoghi ci \u00e8 a grandi linee nota tutta la composizione della scena. Al centro, sul lato maggiore, si trovava la coppia di conuigi cui era dedicato il sarcofago, e della quale si \u00e8 in parte conservata la figura virile di sinistra, con toga e il volto pervenutoci a met\u00e0, fino alla barba con pizzetto. Accanto ad esso si trovava la figura femminile, della quale ci restano solo un lembo della veste inferiore e il piede sinistro. Tra i due protagonisti, che sono abbastanza distanziati, si doveva trovare una personificazione di \"Iuno Pronuba\" della \"Concordia\" o della \"Virtus\", tipico delle scene nuziali. In basso alcuni frammenti fanno supporre la presenza di figure di bambini accanto alla coppia (come ad esempio nel sarcofago Torlonia). Ai lati della coppia si disponeva il corteo dei sette filosofi (lato sinistro, maschile) e delle nove Muse (lato destro, femminile). \nScarsi sono i resti del gruppo femminile a destra (solo una testa, oltre a piedi e lembi del vestito), mentre la parte sinistra \u00e8 conservata molto meglio. A sinistra del personaggio maschile si trova, in primo piano, una figura togata e barbuta, con diadema in testa (personificazione del \"Genius Senatus\"), che indica con la mano destra un altro personaggio sulla curva, dalla testa giovanile e caratterizzato ritrattisticamente (figura 11), con caratteristiche tecnico stilistiche che denotano una lavorazione a parte. Le figure in secondo piano sono altri \"filosofi\" subordinati, in atteggiamento o riempitivo (figure 7, 3) o pi\u00f9 caratterizzato e partecipante all'azione, come la figura del calvo (9) dietro al giovane, che sembrerebbe il suo pedagogo. Ai piedi di queste figure si trovano a terra fasci di rotuli, tipici della caratterizzazione dei filosofi. Altre teste virili, conosciute dai frammenti, dovevano trovarsi sul lato posteriore, che doveva essere pure figurato, anche se con meno dovizia, secondo l'uso romano. Il sarcofago conserva tracce di doratura (nelle vesti dei togati, nelle barbe) e forse era vivacizzato anche da altri espedienti policromi.\nNella figura-ritratto del giovinetto \u00e8 stato riconosciuto l'imperatore Gordiano III (238-244), secondo l'identificazione di Ranuccio Bianchi Bandinelli. Il sarcofago dovette essere stato eseguito per il padre di Gordiano III, un senatore che aveva anche il rango di \"consularis\". Il ritratto di Gordiano sostitu\u00ec la testa di uno dei saggi, quando il giovane imperatore vi fu seppellito.\nAltri, con argomenti meno persuasivi, riconoscono nel giovinetto Nigriniano, figlio dell'imperatore Marco Aurelio Carino, o una personificazione del \"processus consularis\". \nI resti di una testa femminile di Musa presentano una pettinatura tipica degli anni 230-240, per cui la datazione pi\u00f9 probabile \u00e8 confermata tra il 235 e il 238 (anno in cui Gordiano III divenne imperatore e mut\u00f2 la sua tipologia di ritratto).\nProfilo artistico.\nI rilievi del sarcofago sono costruiti con una sapiente tecnica illusionistica di derivazione orientale, con un ricco chiaroscuro nel fluire delle toghe e con volti e chiome (soprattutto delle figure \"generiche\", trattati secondo i modi tipicamente \"barocchi\". Si potrebbe quindi trattare di una sarcofago di importazione o di maestranze orientali operanti in Roma (come il sarcofago di Velletri del II secolo e numerosi altri del III)."}
{"id": "1977461", "revid": "36426", "url": "https://it.wikipedia.org/wiki?curid=1977461", "title": "Bianchi Bandinelli", "text": ""}
{"id": "1977464", "revid": "767487", "url": "https://it.wikipedia.org/wiki?curid=1977464", "title": "Swartpuntia germsi", "text": "La Swartpuntia (Swartpuntia germsi) \u00e8 un organismo marino estinto appartenente ai rangeomorfi, vissuto nella parte terminale del Proterozoico (fine dell'Ediacarano, 543 milioni di anni fa). I suoi resti sono stati trovati in Namibia e in Nordamerica sudoccidentale.\nDescrizione.\nL'aspetto di questo organismo era vagamente simile a quello degli attuali alcionari del gruppo delle pennatulacee, o \u201cpenne di mare\u201d. La struttura interna, per\u00f2, doveva essere molto diversa: come le pennatulacee, la swartpuntia possedeva uno stelo e strutture dall'aspetto frondoso; queste strutture, presenti in numero compreso fra tre e sei, erano costituite da una struttura segmentata a trapunta. I margini delle fronde erano seghettati e la fossa mediana era larga un millimetro. Lo stelo, in cui erano presenti ornamentazioni a forma di V, era largo circa 14 millimetri, e terminava a poco pi\u00f9 di due centimetri dalla cima delle fronde. Le dimensioni della swartpuntia variavano tra 12 e 19 centimetri in altezza, mentre la larghezza era compresa tra 11 e 14 centimetri.\nFossili.\nRitrovamenti di swartpuntia sono stati effettuati per la prima volta in letti di arenaria della Nama Formation, in uno strato di ceneri datato al termine dell'Ediacarano. Successivamente sono stati rinvenuti fossili di et\u00e0 analoga anche nel Nordamerica sudoccidentale; la sua distribuzione spaziotemporale relativamente limitata \u00e8 stata quindi utilizzata per ricostruzioni paleogeografiche. (Hagadorn e Waggoner, 2000). I primi fossili rinvenuti sono stati ritrovati nei pressi della fattoria Swartpunt, in Namibia; la parola \"Swartpunt\" significa \u201cpunto nero\u201d, con riferimento al colore delle rocce circostanti. L'epiteto specifico (\"germsi\") si riferisce a Gerard Germs, che studi\u00f2 la Nama Formation.\nAffinit\u00e0.\nLa forma della swartpuntia richiama quella di altri organismi dell'Ediacarano, come \"Pteridinium\" e \"Charniodiscus\", che possedevano una struttura \u201ca trapunta\u201d dai segmenti alternati. Stranamente, la microstruttura dei segmenti di \"Swartpuntia\" richiama quella di \"Dickinsonia\", un organismo ediacariano dalla forma profondamente diversa. Questo fatto sarebbe un'ulteriore prova che i vari organismi che costituivano la fauna di Ediacara fossero strettamente imparentati fra di loro, e appartenessero tutti a un medesimo phylum ormai estinto (Vendobionta)."}
{"id": "1977466", "revid": "22356", "url": "https://it.wikipedia.org/wiki?curid=1977466", "title": "Rangeomorfi", "text": ""}
{"id": "1977467", "revid": "767487", "url": "https://it.wikipedia.org/wiki?curid=1977467", "title": "Mahakam", "text": "Il Mahakam (anche noto con il nome Kutai) \u00e8 un fiume dell'Indonesia, situato sull'isola di Borneo, che scorre attraverso la provincia di Kalimantan Orientale. Con i suoi 760\u00a0km \u00e8 il terzo fiume pi\u00f9 lungo dell'Indonesia, dopo il Kapuas (1.150) e il Barito (880\u00a0km). \nPercorso.\nNasce dai Monti Kapuas, nel distretto di Long Apari, e scorre verso sud-est bagnando Samarinda, la capitale di Kalimantan Orientale. Sfocia con un ampio delta nello Stretto di Makasar. Lungo il suo percorso, in gran parte navigabile, riceve i fiumi Telen e Belajan."}
{"id": "1977468", "revid": "2014155", "url": "https://it.wikipedia.org/wiki?curid=1977468", "title": "Eleonora Guglielmina di Anhalt-K\u00f6then", "text": "Era figlia di Emanuele Lebrecht di Anhalt-K\u00f6then, principe di Anhalt-K\u00f6then dal 1670 al 1704, e di Gisella Agnese von Rath.\nVenne data in sposa al duca Federico Ermanno di Sassonia-Merseburg; il matrimonio venne celebrato a K\u00f6then il 15 febbraio 1714 ma dur\u00f2 quattro mesi: rimase vedova il 2 giugno 1714.\nFu organizzato per lei allora un secondo matrimonio, sempre con un ramo della dinastia Wettin. A Nienburg il 24 gennaio 1716 spos\u00f2 il duca Ernesto Augusto I di Sassonia-Weimar.\nAl secondo marito diede otto figli:\nNon riusc\u00ec a dare un erede maschio al marito e mor\u00ec nel 1726. Ernesto Alberto tent\u00f2 di averlo risposandosi nel 1734 con Sofia Carlotta di Brandeburgo-Bayreuth da cui ebbe altri quattro figli."}
{"id": "1977469", "revid": "767487", "url": "https://it.wikipedia.org/wiki?curid=1977469", "title": "Pye Hastings", "text": "\u00c8 noto per aver formato insieme a Richard e Dave Sinclair i Caravan, gruppo progressive tra i protagonisti della scena di Canterbury."}
{"id": "1977472", "revid": "648716", "url": "https://it.wikipedia.org/wiki?curid=1977472", "title": "Distrofia oculare", "text": " \nPer distrofia oculare in campo medico, si intende un disturbo autosomico dominante, una malattia genetica oculare a carattere progressivo.\nEpidemiologia.\nLa malattia si manifesta principalmente nell'et\u00e0 giovanile, quasi sempre prima dei 30 anni.\nSintomatologia.\nFra i sintomi e i segni clinici si mostrano blefaroptosi, l'ipostenia facciale e oftalmoplegia che lentamente peggiora.\nDiagnosi differenziale.\nOccorre distinguerlo da una distrofia simile durante gli esami diagnostici: l'oculofaringea."}
{"id": "1977473", "revid": "256896", "url": "https://it.wikipedia.org/wiki?curid=1977473", "title": "Namacalathus hermanastes", "text": "Il namacalato (Namacalathus hermanastes) \u00e8 un problematico animale estinto, i cui resti fossili sono stati rinvenuti in terreni del Proterozoico superiore (Ediacarano, circa 550 milioni di anni fa). I suoi resti sono stati rinvenuti nel Nama Group in Namibia.\nDescrizione.\nLa forma di questo organismo era unica: assomigliava vagamente a una coppa posta su uno stelo. Lo stelo era cavo in tutta la sua lunghezza, lungo fino a tre centimetri e del diametro di circa due millimetri. La coppa era cava e dotata di un grande buco centrale alla sommit\u00e0; i bordi lungo questa apertura erano ricurvi all'infuori. Attorno alla superficie della coppa si aprivano altre sei o sette \u201cfinestre\u201d, in prossimit\u00e0 delle quali le pareti si incurvavano leggermente verso l'interno. Ogni buco era leggermente allungato verticalmente e pi\u00f9 espanso vero la parte pi\u00f9 alta. Le dimensioni delle coppe era molto varia, ma in media raggiungevano un diametro di circa sei millimetri. I fossili di namacalato sono altamente calcificati, in modo simile ai cristalli di calcite; la loro morfologia originaria \u00e8 sconosciuta.\nLe pareti del namacalato erano spesse solo 0,1 millimetri; solitamente, quindi, sono state deformate dal peso dei sedimenti. Le \u201cfinestre\u201d erano probabilmente riempite di materiale organico durante la vita dell'animale; la coppa, invece, con tutta probabilit\u00e0 era cava. A causa della complessa forma tridimensionale del namacalato, i suoi fossili sono spesso conservati in un'ampia variet\u00e0 di forme, come cerchi, esagoni o ettagoni irregolari, ma anche come cuori o mezzelune.\nI fossili di Nama.\nI fossili della formazione Nama, datati a circa 550 \u2013 543 milioni di anni fa, comprendono una fauna dalla diversit\u00e0 limitata, in cui non esiste alcun rappresentante di artropodi, bivalvi o echinodermi (caratteristici invece delle faune cambriane come quella di Maotianshan). La fauna di Nama \u00e8 ugualmente importante, dal momento che questi fossili sono la pi\u00f9 antica testimonianza dell'avvento degli scheletri calcificati, un carattere distintivo dei phyla apparsi nel corso dell'esplosione cambriana. Tra i vari fossili di Nama, il namacalato \u00e8 uno dei pi\u00f9 diffusi. La classificazione di questo animale \u00e8 quantomai incerta. Alcuni studiosi pensano che potesse essere un rappresentante degli cnidari.\nPossibile stile di vita.\nI fossili di Nama si sono conservati in facies trombolitiche o come antiche stromatoliti. Si presume che il namacalato conducesse una vita di tipo bentico, con lo stelo ancorato sul fondo del mare o su colonie di alghe che crescevano sulla superficie del fondale.\nSignificato del nome.\n\"Namacalathus\" significa pi\u00f9 o meno \u201ccalice di Nama\u201d, dal greco \"kalathos\" e dal nome dell'orizzonte geologico dove sono stati ritrovati i fossili. L'epiteto specifico, \"hermanastes\", deriva anch'esso dal greco e significa \u201cabitatore del fondale\u201d."}
{"id": "1977484", "revid": "124702189", "url": "https://it.wikipedia.org/wiki?curid=1977484", "title": "Dave Sinclair", "text": "\u00c8 noto soprattutto per aver fondato insieme al cugino Richard e a Pye Hastings i Caravan, gruppo progressive tra i protagonisti della scena di Canterbury. \u00c8 l'autore di alcune delle pi\u00f9 celebri canzoni della band, come \"For Richard\", \"Nine Feet Underground\", \"The Dabsong Conshirtoe\", \"Proper Job/Back To Front\". Ha suonato inoltre in altri gruppi di spicco, quali i Wilde Flowers, i Matching Mole, gli Hatfield and the North e i Camel. \u00c8 stato definito il maestro del tipico modo di suonare le tastiere nel rock di Canterbury.\nBiografia.\nInizi.\nNasce nella stazione balneare di Herne Bay, un distretto della vicina Canterbury, da cui dista 11\u00a0km, nella contea del Kent. Dopo aver preso lezioni di pianoforte da bambino, nell'adolescenza comincia a suonare il basso con delle band locali. Frequenta la Simon Langton School a Canterbury, vera fucina di talenti musicali locali dove conosce Robert Wyatt e i fratelli Brian e Hugh Hopper.\nNel 1966 entra nei Wilde Flowers, il gruppo capostipite della scena di Canterbury, suonando il basso quando Hugh Hopper, il precedente bassista, prima di lasciare la band si dedica al sax. Di questo periodo non esistono registrazioni in cui appaia Dave. Nello stesso anno i Wilde Flowers si sciolgono e dalle loro ceneri emergono due nuovi gruppi: i Soft Machine ed i Caravan. Nel 1967 Dave abbandona il basso per concentrarsi sulle tastiere, l'anno successivo \u00e8 uno dei membri fondatori dei Caravan.\nI Caravan.\nDurante la sua carriera lascer\u00e0 la band per poi ritornarvi diverse volte. La line-up che registra il primo album, che prende il nome del gruppo, \u00e8 composta da Dave alle tastiere, Richard Sinclair al basso e alla voce, Pye Hastings alla chitarra e alla voce, e Richard Coughlan alla batteria, come ospite figura inoltre Jimmy Hastings al flauto. Nei seguenti due dischi i Caravan raggiungono la piena maturit\u00e0 e il loro rock, a met\u00e0 tra il romantico e lo sperimentale, tocca l'apice artistico della loro intera produzione.\nAltre band e carriera solista.\nCon l'esigenza di percorrere strade diverse, nel 1971 lascia il gruppo e viene invitato da Robert Wyatt per la realizzazione del suo primo album solista, nello stesso anno Wyatt esce dai Soft Machine e fonda i Matching Mole. Con Sinclair alle tastiere e Wyatt alla batteria e alla voce, figurano Bill MacCormick al basso e Phil Miller alla chitarra. Nell'album di esordio Sinclair si segnala per aver composto la dolcissima \"O Caroline\" sul testo di Wyatt. Ben presto per\u00f2 si rende conto che la musica non gli si addice, troppo orientata com'era alle sperimentazioni e alle improvvisazioni, e lascia il gruppo dopo un tour europeo nel 1972 e dopo aver contribuito a un solo album.\nL'anno seguente si unisce ai neo-formati Hatfield and the North, con il cugino Richard Sinclair, Phil Miller e Pip Pyle alla batteria, ma dopo poche settimane di prove non si sente a suo agio e lascia anche questa band. A corto di soldi rientra nei Caravan con cui registra due album in studio e uno dal vivo, per poi uscire di nuovo nel 1975.\nTrascorre i due anni seguenti nel tentativo di pubblicare il suo primo lavoro solista, i demo che registra saranno per\u00f2 pubblicati dalla Voiceprint Records solo nel 1993 nel disco \"Moon Over Man\". Le session di questo disco lo portano nel 1976 a formare i Polite Force, una banda che riscuote un buon successo a Canterbury. Anche questo sforzo sarebbe stato premiato solo molto pi\u00f9 tardi, nel 1997 \u00e8 di nuovo la Voiceprint che li pubblica nell'album \"Canterbury Knights\".\nOltre alle consuete collaborazioni con i Caravan, nei quali entra ancora diverse volte per poi regolarmente uscirne specialmente tra il 1980 ed il 1992, e al suo lavoro di restauratore di pianoforti, sono da segnalare le collaborazioni con i Camel, dai quali esce subito dopo l'unico tour fatto insieme nel 1979, con i Caravan of Love del cugino Richard nel 1993, banda che si scioglie l'anno dopo, e con i Mirage, un gruppo che si proponeva di fondere i Caravan e i Camel. Con i Mirage partecipa solo a un tour nel 1994.\nNel 1995 rientra per l'ennesima volta nei Caravan per uscirne, stavolta definitivamente, nel 2002, per insanabili divergenze artistiche con il leader Pye Hastings. Il successivo album del gruppo uscir\u00e0 nel 2004 e conterr\u00e0 gli unici due brani in cui suona, registrati prima di andarsene.\nNel 2003 vedono finalmente la luce molti dei pezzi che da anni preparava, vengono pubblicati nei suoi primi album da solista \"Full Circle\" e \"Into the Sun\", eseguiti con la collaborazione di alcuni dei membri dei Caravan e del cugino Richard.\nIn Giappone.\nNello stesso anno Dave Sinclair compie il suo primo tour come solista in Giappone, accompagnato da locali musicisti del gruppo SixNorth. Da questa collaborazione scaturisce un disco pubblicato nel 2003. Nel 2005 lascia il lavoro di restauratore di pianoforti e si concentra su nuovi progetti musicali. Si ambienta a tal punto in Giappone che vi soggiorna sempre pi\u00f9 di frequente.\nIl lavoro compiuto in questi anni viene pubblicato negli album \"Treasure Chest\" (a tiratura limitata) del 2009 e \"Pianoworks I - Frozen in Time\" del 2010 con la nuova etichetta Crescent, dieci brani di Sinclair solo al pianoforte di cui uno con Jimmy Hastings al flauto. Nel 2011 pubblica \"Stream\", il suo lavoro pi\u00f9 ambizioso, per realizzare il quale impiega 5 anni con la collaborazione di molti musicisti. Nel 2013 vede la luce \"The Little Things\", un album dalle atmosfere intime composto da ballate."}
{"id": "1977485", "revid": "86343", "url": "https://it.wikipedia.org/wiki?curid=1977485", "title": "Durezza Brinell", "text": ""}
{"id": "1977488", "revid": "287204", "url": "https://it.wikipedia.org/wiki?curid=1977488", "title": "Piccola fauna dura", "text": "Con il termine di \u201cpiccola fauna dura\u201d (o \u201cpiccoli fossili duri\u201d) si intende un gran numero di fossili mineralizzati, in genere di piccole dimensioni (pochi millimetri), con una distribuzione temporale quasi continua che va dalle ultime fasi dell'Ediacarano alla fine del Cambriano (tra 548 e 500 milioni di anni fa). La piccola fauna dura (abbreviata in SSF, dall'inglese \u201csmall shelly fauna\u201d o \u201csmall shelly fossils\u201d) \u00e8 altamente diversificata, e non vi \u00e8 una definizione formale per indicare questo tipo di fossili.\nQuasi tutti gli SSF provengono da rocce pi\u00f9 antiche di quelle contenenti fossili pi\u00f9 familiari all'occhio di un profano (come i trilobiti). La maggior parte degli SSF si \u00e8 conservata tramite un rapido seppellimento con sostanze fosfatiche; dal momento che questo metodo di conservazione \u00e8 principalmente limitato al tardo Ediacarano e al primo Cambriano, \u00e8 possibile che gli animali che produssero questo tipo di fossili fossero comparsi prima di tale periodo e fossero sopravvissuti oltre questo lasso di tempo.\nAlcuni di questi fossili sembrerebbero rappresentare l'intera parte scheletrica di piccoli organismi, come il misterioso \"Cloudina\" o alcuni molluschi simili a lumache. Comunque, la grande maggioranza degli SSF \u00e8 costituita da frammenti o resti disarticolati di organismi pi\u00f9 grandi, tra cui spugne, molluschi, brachiopodi, echinodermi e animali simili a onicofori (i lobopodi, ritenuti antenati degli artropodi).\nL'enigma della comparsa.\nUna delle prime spiegazioni per la comparsa degli SSF nella documentazione fossile (e quindi dell'evoluzione degli scheletri mineralizzati) suggeriva un aumento improvviso della concentrazione di calcio negli oceani. Molti SSF, per\u00f2, erano costituiti da altri minerali, come i silicati. Dal momento che i primi SSF apparvero all'incirca nella stessa epoca in cui gli organismi iniziarono a scavare tane per evitare la predazione, \u00e8 pi\u00f9 probabile che essi rappresentassero i primi passi verso una sorta di \u201ccorsa alle armi\u201d evolutiva tra predatori e prede dalle difese sempre pi\u00f9 efficienti.\nD'altra parte, scheletri mineralizzati potrebbero essersi evoluti semplicemente perch\u00e9 erano pi\u00f9 forti e meno dispendiosi da produrre rispetto a scheletri completamente organici (come quelli degli insetti). In ogni caso i minerali utilizzati da questi animali erano fra i pi\u00f9 accessibili.\nNonostante la loro piccola taglia e la natura frammentaria renda molto difficile identificazione e classificazione, gli SSF sono una prova molto importante dell'evoluzione dei principali gruppi di invertebrati marini (e in particolare per l'andamento e le modalit\u00e0 di evoluzione nella cosiddetta \u201cesplosione cambriana\u201d).\nDistribuzione geografica e temporale.\nRicche faune di SSF sono state ritrovate in Cina, Mongolia, Russia, Kazakistan, Australia e Antartide. Leggermente meno diversificate sono le faune provenienti da India, Pakistan, Iran, Europa e Nordamerica.\nVi sono differenti visioni riguardo alla distribuzione temporale degli SSF. Le scoperte russe avvenute nei tardi anni '60 furono classificate come appartenenti al Tommotiano, il piano iniziale del periodo Cambriano, e per alcuni studiosi il termine \u201cpiccola fauna dura\u201d va applicato esclusivamente a fossili di questo piano. Altri studiosi, invece, includono negli SSF anche fossili dell'Ediacarano come \"Cloudina\" e fossili del post-Tommotiano, come \"Microdictyon\" proveniente dal giacimento di Maotianshan. Alcuni SSF sono stati rinvenuti in livelli contenenti trilobiti. Si pensava che l'estinzione di massa avvenuta alla fine dell'et\u00e0 nota come Botomiano avesse portato alla scomparsa completa degli SSF, ma nel 2004 vennero scoperti in Australia fossili di un halkieride dal Cambriano medio.\nSignificato evolutivo.\nLa piccola fauna dura si trova con continuit\u00e0 attraverso tutto il Cambriano inferiore, e quindi \u00e8 molto pi\u00f9 utile per uno sguardo sulla cosiddetta esplosione cambriana di \u201cistantanee\u201d basate su giacimenti a conservazione eccezionale (come Burgess Shales o Maotianshan). Nonostante la maggior parte degli SSF sia di difficile classificazione, alcuni fossili descritti all'interno di gruppi attuali permettono agli studiosi di capire meglio le modalit\u00e0 di evoluzione di questi gruppi. Sembra che i primi rappresentanti della piccola fauna dura fossero anche i pi\u00f9 primitivi e minuscoli: gli organismi a cui appartengono questi fossili (et\u00e0 Ediacarano) erano semplicemente costituiti da due livelli di tessuto (diploblastici). Successivamente, nella documentazione fossile appaiono resti di organismi noti come Helcionellida: questi sono ritenuti essere stretti parenti di un phylum tuttora esistente, i molluschi. SSF pi\u00f9 recenti (et\u00e0 Atdabaniano) possono essere ascritti al gruppo odierno degli echinodermi. Questa successiva apparizione di forme via via pi\u00f9 evolute, veloce ma non improvvisa, rivela il vero sviluppo della cosiddetta esplosione cambriana.\nVariet\u00e0 degli SSF.\nForme dell'Ediacarano.\nLe poche faune dure conosciute nell'Ediacarano hanno una limitata gamma di forme. Sono comuni tubi parzialmente o totalmente mineralizzati; dal momento che le strutture delle pareti di questi fossili variano notevolmente, la loro classificazione include una variet\u00e0 di gruppi. Tra questi, da ricordare foraminiferi, cnidari, anellidi policheti e pogonofori, sipunculidi e altri ancora.\nIl \u201ctubo\u201d noto come \"Cloudina\" lungo fino a un centimetro e mezzo, consisteva invece in una serie di coni infilati l'uno nell'altro, mineralizzati con carbonato di calcio; gli spazi tra i coni, per\u00f2, non erano mineralizzati. L'organismo noto come \"Sinotubulites\", invece, costruiva lunghi tubi sottili pi\u00f9 flessibili di \"Cloudina\", ma probabilmente dotati di parti mineralizzate rigide. \"Namapoikia\" era probabilmente una spugna o un corallo, e costruiva strutture larghe fino a un metro costituite di carbonato di calcio. Sono note anche numerose spicole (spine costituite da silicati) provenienti da spugne. \"Namacalathus\", infine, era un organismo che costruiva una struttura a calice alta fino a tre centimetri, forse affine alle meduse o ai coralli.\nForme del Cambriano.\nNei ritrovamenti del Cambriano inferiore i \u201ctubi\u201d e le spicole divengono molto pi\u00f9 abbondanti e diversificate, e appaiono nuovi tipi di SSF. Molti di questi sono stati attribuiti a gruppi ben conosciuti come i molluschi, gli halkieridi, i brachiopodi, gli echinodermi e gli onicofori.\nLa maggior parte dei ritrovamenti cambriani consiste di scleriti, frammenti che un tempo costituivano l'armatura di antichi animali (come \"Halkieria\"). Ritrovamenti di serie di scleriti (scleritomi) sono piuttosto rari, e lo sono ancora di pi\u00f9 i ritrovamenti completi degli organismi che le portavano: il tessuto dell'animale, generalmente, si disintegrava con la morte dell'organismo, e i suoi frammenti si disperdevano e in qualche caso si fossilizzavano. Ricostruire le posizioni di queste scleriti si basa di solito sul ritrovamento di un esemplare completo e articolato, fossilizzatosi in un lagerst\u00e4tte.\nMolte scleriti appartengono al tipo noto come celoscleriti, costituite da un guscio mineralizzato attorno a uno spazio originariamente occupato da tessuto organico e che non mostra alcuna prova di accrescimento. Non \u00e8 chiaro se le celoscleriti si fossero evolute indipendentemente in vari gruppi di animali o fossero state ereditate da un antenato comune; sta di fatto che queste strutture erano presenti sul corpo degli halkieridi (animali simili a lumache dotate di conchiglie alle due estremit\u00e0) e dei chanchelloridi, le cui scleriti a forma di stella ricoprivano corpi simili a cactus; i chanchelloridi sono stati descritti come spugne, ma potrebbero essere stati imparentati con gli stessi halkieridi.\nAlcune scleriti erano mineralizzate con fosfato di calcio, e non con carbonato di calcio. I tommotiidi possedevano un'ampia gamma di scleriti, differenti sia come forme che come struttura interna, e potrebbero di fatto rappresentare un gruppo polifiletico; in altre parole, potrebbero aver sviluppato indipendentemente scleritomi fosfatici piuttosto che averli ereditati da un antenato comune. D'altro canto, i tommotiidi potrebbero essere stati affini ai brachiopodi, animali a prima vista simili ai molluschi bivalvi ma con un'anatomia interna completamente differente. Molte scleriti fosfatiche sono di incerta collocazione sistematica e hanno curiose forme dentate, uncinate o piatte; si sa che alcune di queste scleriti erano prodotte dai lobopodi (come \"Microdictyon\"), curiosi animali simili a vermi dotati di zampe, che si pensa fossero vicini all'origine degli artropodi.\nConchiglie bivalvi e univalvi sono anch'esse abbastanza comuni tra i SSF. Si pensa che alcune di queste fossero le uniche prodotte dai loro creatori, mentre si sa con certezza che altre erano parte di un pi\u00f9 complesso sistema difensivo (ad esempio in \"Halkieria\"). I gi\u00e0 citati Helcionellida sono ritenuti essere arcaici molluschi dotati di conchiglie simili a quelle delle chiocciole; alcuni di questi esseri possedevano una sorta di \u201ctubo di uscita\u201d orizzontale nella parte concava del guscio esterno, ma non \u00e8 ancora chiaro se queste strutture fossero rivolte in avanti o indietro. Altri organismi enigmatici produttori di SSF erano gli ioliti, dotati di piccole conchiglie coniche; si pensa che questi animali fossero un qualche tipo di molluschi o forse imparentati con i vermi sipunculidi."}
{"id": "1977492", "revid": "287204", "url": "https://it.wikipedia.org/wiki?curid=1977492", "title": "Tommotiano", "text": "Il Tommotiano \u00e8 un'et\u00e0 del periodo Cambriano, iniziata pi\u00f9 di 530 milioni di anni fa e durata solo tre milioni di anni. Il suo nome deriva da quello del villaggio di Tommot sul fiume di Aldan.\nPaleogeografia.\nIl clima durante l'et\u00e0 tommotiana era mite, e non vi erano glaciazioni. Gran parte del Nordamerica era posizionato in latitudini tropicali e temperate, che permettevano la crescita di imponenti colonie di archeociatidi in acque basse. La Siberia, anch'essa dotata di colonie di questi animali, era un continente separato e si trovava appena a est del Nordamerica. La regione baltica (l'odierna Scandinavia), l'est Europa e la Russia europea erano molto pi\u00f9 a sud delle loro posizioni attuali. Gran parte dei restanti continenti erano uniti insieme in un supercontinente noto come proto-Gondwana. L'attuale Cina e l'Estremo Oriente erano allora frammentati, cos\u00ec come l'Europa occidentale.\nFauna.\nIl Tommotiano vide l'ascesa di metazoi diversificati dotati di scheletro, la cosiddetta piccola fauna dura. Comuni erano anche gli archeociatidi, molluschi primitivi, brachiopodi inarticolati e altri organismi poco noti (ad es. \"Lapworthella\").\nGli archeociatidi, simili a spugne, possedevano uno scheletro calcareo che consisteva di due pareti (interna ed esterna). La piccola fauna dura era costituita da vari fossili calcarei, alcuni davvero minuscoli, rappresentanti una moltitudine di organismi: spugne, molluschi, anellidi, lobopodi e altre forme che non sembrano appartenere ad alcun phylum conosciuto. Molti di questi organismi appartenevano a gruppi estintisi prima della fine del Cambriano. Tra questi, da ricordare gli anabaritidi, i tommotiidi e gli iolitellidi. Questa et\u00e0 \u00e8 nota per aver avuto la prima grande radiazione di animali. L'origine di molti tipi di scheletro durante questo periodo fu un grande sviluppo evolutivo; la rapida evoluzione di una cos\u00ec grande variet\u00e0 di scheletri esterni fu probabilmente dovuta all'evoluzione di predatori avanzati."}
{"id": "1977494", "revid": "547034", "url": "https://it.wikipedia.org/wiki?curid=1977494", "title": "Richard Sinclair", "text": "Membro fondatore di Wilde Flowers, Caravan e Hatfield and the North, gruppi progressive protagonisti della scena di Canterbury, ha suonato anche con i Camel e i National Health. Vanta inoltre diverse collaborazioni con musicisti collegati al rock di Canterbury.\nBiografia.\nWilde Flowers.\nIl padre di Sinclair, un contrabbassista che influenzer\u00e0 i suoi gusti musicali, tiene dei concerti ai quali assistono i genitori di Hugh e Brian Hopper, rispettivamente bassista e chitarrista, che per la loro nuova band stanno cercando un altro chitarrista. Invitano l'allora sedicenne Sinclair, che oltre a suonare la chitarra sar\u00e0 anche seconda voce, e con l'inserimento del batterista Robert Wyatt e del cantante Kevin Ayers nascono nel 1964 i Wilde Flowers, gruppo da cui avrebbe preso il via la scena di Canterbury. La musica di questo periodo iniziale comprende \"cover\" di brani famosi e composizioni proprie del gruppo che risentono delle mode ma lasciano trasparire un'originalit\u00e0 che le \"cover-band\" di quel tempo non avevano.\nGli impegni negli studi costringono Sinclair a lasciare il gruppo dopo pochi mesi, nei due anni successivi suona sporadicamente ma si tiene in contatto con i Wilde Flowers. Nel frattempo la formazione cambia diverse volte e tra i vari nuovi musicisti vi sono il chitarrista Pye Hastings (che prende il posto di Sinclair), il batterista Richard Coughlan e il tastierista Dave Sinclair, cugino di Richard. Nel maggio del 1966 Wyatt lascia la band, si unisce a Daevid Allen, Mike Ratledge e Ayers per formare i Soft Machine, che diventeranno i capostipiti del filone fusion-sperimentale della musica di Canterbury. Nel 1968 escono anche Coughlan, Dave Sinclair e Hastings per formare i Caravan, gruppo progenitore del filone melodico di Canterbury. Richard Sinclair accetta l'invito a unirsi al gruppo in qualit\u00e0 di bassista.\nCaravan.\nNei Caravan Richard Sinclair diventa anche la voce solista insieme al chitarrista Hastings, il cui fratello Jimmy suoner\u00e0 i fiati come ospite in molti degli album del gruppo. Resta saldo il legame con i Soft Machine, che ottengono i primi successi e diventano un modello da seguire per i Caravan. Subito nel 1968 il gruppo pubblica il primo album, l'eponimo \"Caravan\", nel quale \u00e8 presente l'influenza sperimentale dei Soft Machine. I successivi \"If I Could Do It All Over Again, I'd Do It All Over You\" del 1970 e il capolavoro \"In the Land of Grey and Pink\" del 1971 sono considerati i migliori album del gruppo, che elabora un inconfondibile stile melodico lasciando alla sperimentazione un ruolo secondario. Nei primi tre dischi Sinclair compone diversi brani con stravaganti testi psichedelici e al tempo stesso romantici; il suo stile originale e fluido di suonare il basso e la sua voce profonda, bassa e melodica, che si alterna con quella acuta di Hastings, diventano tratti distintivi delle atmosfere da fiaba psichedelica proposte dai Caravan.\nDopo la pubblicazione del terzo album, Dave Sinclair lascia il gruppo e al suo posto arriva l'ex Delivery Steve Miller, tastierista con spiccate tendenze jazz-rock con il quale nel 1972 i Caravan pubblicano il nuovo disco \"Waterloo Lily\". Le atmosfere dei lavori precedenti risultano rarefatte dagli spunti jazz di Miller, che era stato invitato da Richard Sinclair confidando in un nuovo corso musicale. Il risultato \u00e8 un evidente calo nelle vendite rispetto ai primi dischi. Durante i concerti estivi che seguono la pubblicazione, le divergenze sull'indirizzo musicale da prendere si acuiscono e Sinclair, ritenendo che rimanere legati al pop-rock stesse diventando un fatto commerciale, lascia i Caravan per provare nuove esperienze. In autunno entra in un nuovo gruppo che prender\u00e0 il nome Hatfield and the North, un altro importante capitolo della musica di Canterbury.\nHatfield and the North.\nNel primo anno la band cambia formazione due volte e dopo aver firmato per la Virgin Records entra in sala d'incisione con quella che sar\u00e0 la formazione storica: basso e voce solista di Sinclair, il chitarrista Phil Miller (ex Matching Mole), il batterista Pip Pyle (proveniente dai Gong) e il tastierista Dave Stewart (ex Egg). Data la vena creativa dei compagni, il contributo di Sinclair alla composizione dei brani \u00e8 molto minore di quello che dava nei Caravan. I testi delle canzoni rimangono stravaganti e divertenti e la sua voce melodiosa e potente domina l'insieme, mentre le molte parti strumentali sono dettate dall'organo di Stewart, che svaria tra il classico e il jazz con frequenti escursioni nella psichedelia. Ne risultano dischi all'insegna del jazz e della fusion, con continui cambi di ritmo e frequenti momenti pastorali.\nNel febbraio del 1974 viene pubblicato il disco di esordio \"Hatfield and the North\" e l'anno dopo il secondo album \"The Rotters' Club\". Sinclair approva le idee musicali dei compagni ma alla lunga trova che la musica sia strutturata troppo meccanicamente e non lo diverta pi\u00f9; dopo la pubblicazione del secondo disco lascia il gruppo, che si scioglie, ma rimane in contatto con i vecchi compagni che fondano i National Health con Alan Gowen e altri musicisti dei Gilgamesh.\nInizio della carriera solista e delle collaborazioni con altri musicisti.\nTra le sue prime collaborazioni figura quella del 1974 per l'album \"Rock Bottom\" di Robert Wyatt, nel quale suona tre brani in playback. Dopo aver lasciato gli Hatfield si mette in proprio e con una serie di musicisti che si alternano nelle varie formazioni forma prima i Sinclair and the South, divertente riferimento al suo gruppo precedente, e quindi gli RSVP; con queste band tiene concerti e registra materiale che non verr\u00e0 pubblicato. In questo periodo si mantiene facendo altri lavori non collegati alla musica.\nCamel.\nNell'aprile del 1977 entra come bassista nei Camel giusto in tempo per registrare \"Rain Dances\" insieme al leader del gruppo, il chitarrista e cantante Andrew Latimer, al tastierista Peter Bardens, al batterista Andy Ward e al sassofonista Mel Collins. La musica non lo soddisfa completamente ma ha molta stima del gruppo per la sua professionalit\u00e0. Dai concerti di quell'anno viene registrato dal vivo il disco \"A Live Record\" e nel 1978 esce l'album \"Breathless\". Segue una tourn\u00e9 con date in Europa, Stati Uniti e Giappone, al termine della quale si sente messo in disparte ed esce dal gruppo.\nAltri lavori in proprio e collaborazioni.\nA Inizio 1978, quando militava nei Camel, partecipa alle registrazioni dei Caravan del materiale che sar\u00e0 pubblicato nel 1994 nell'album \"\"Cool Water\"; per l'occasione vengono registrati anche alcuni dei suoi brani ma non verranno inseriti nell'album. Dopo aver lasciato i Camel suona con alcune band di Canterbury ma per tre anni la sua attivit\u00e0 musicale rimane molto ridotta. Nel 1981 partecipa con Alan Gowen, Phil Miller e Trevor Tomkins alle registrazioni di \"Before a Word Is Said\", album destinato a raccogliere fondi per aiutare Gowen, gravemente malato. Subito dopo Gowen muore e in ottobre Sinclair prende parte alla riunione dei National Health per registrare il disco \"D.S. Al Coda\" in memoria dell'amico scomparso. In quel periodo incide anche con i Caravan, per l'album \"Back to Front\", e con il cugino Dave.\nNel 1982 \u00e8 uno dei membri fondatori degli In Cahoots di Phil Miller insieme a Elton Dean e Pip Pyle. Fanno una tourn\u00e8e europea ottenendo successo e registrano diverso materiale. Sinclair si riconosce nel progetto e gli piace la musica ma non entra in sintonia con le esigenze di Miller e lascia il gruppo. Il suo posto viene preso da Hugh Hopper, suo vecchio compagno nei Wilde Flowers. Nel 1983 registra con lo stesso Hopper i brani di un album progettato da lungo tempo che per\u00f2 vedr\u00e0 la luce solo nel 1996 con il titolo \"Somewhere in France\"; in questo disco oltre a cantare suona diversi strumenti, soprattutto la chitarra. Negli anni che seguono rallenta di nuovo il ritmo del suo impegno musicale, limitandosi ad alcune tourn\u00e9e e a poche collaborazioni, tra le quali spicca quella del 1988 per l'album \"Split Seconds\" di Phil Miller.\nIl 1990 \u00e8 invece un anno intenso per Sinclair; riforma i disciolti Caravan, con i quali riesce solo in parte a ricreare le atmosfere dei primi album, prende atto delle difficolt\u00e0 necessarie a riuscirci e lascia nuovamente il gruppo. Quello stesso anno si riuniscono anche gli Hatfield and the North, ma solo per un'apparizione in una televisione francese. Torna inoltre a lavorare con Hopper a un progetto di nome Going Going a cui prendono parte anche Mark Hewins alla guitar synth, Andy Ward alla batteria e Vince Clark alle percussioni. Forma quindi i Richard Sinclair's Caravan of Dreams, nei quali entrano a far parte Dave Sinclair, Jimmy Hastings e l'ex batterista dei Camel Andy Ward. L'album di esordio del 1992 prende il nome del gruppo e comprende una serie di brani scritti negli ultimi 15 anni. Dopo l'album dal vivo \"An Evening of Magic\" pubblicato nel 1993, i Caravan of Dreams si sciolgono e nel 1994 Sinclair realizza il suo primo album solista, \"R.S.V.P.\", che vede la collaborazione di diversi musicisti tra i quali spiccano i nomi di Hugh Hopper, Andy Ward, il sassofonista dei Gong Didier Malherbe, Pip Pyle e Jimmy Hastings. I brani variano tra il jazz, il progressive, la bossa nova e la world music del brano \"Bamboo\" di Malherbe, per un disco che viene definito uno dei migliori della musica di Canterbury negli anni novanta.\nRitorno sulle scene dopo una lunga pausa.\nQuello stesso anno si trasferisce in Polonia, dove rimarr\u00e0 a vivere quattro anni. Tra il 1995 e il 2002 si prende una nuova pausa dagli impegni musicali, ad eccezione di alcune tourn\u00e9e nei Paesi Bassi, dove nel 1996 tiene il suo ultimo concerto prima di tornare sulle scene nel 2002 con una serie di concerti in Giappone e un'esibizione negli Stati Uniti con il pianista David Rees-Williams. Nel 2003 tiene un concerto a Parigi con l'ex Gong Theo Travis, con il quale la collaborazione continua anche in seguito. Quello stesso anno collabora nel disco \"Full Circle\" del cugino Dave Sinclair e l'anno dopo in \"Earth To Ether\" di Travis. Si esibisce quindi in diversi concerti con la propria band in cui figurano Travis, Phil Miller, il tastierista Alex Maguire e il percussionista Roy Dodds.\nQuesti concerti sono il preludio della riunione dei disciolti Hatfield and the North nel 2005 con Pyle, Phil Miller e Alex Maguire. Il gruppo compie diverse tourn\u00e9e in Europa, in Giappone e nel Nord-America, ma la morte di Pip Pyle nell'agosto 2006 crea un vuoto che porta poco dopo al definitivo scioglimento. In quel periodo Sinclair si trasferisce a vivere a Martina Franca, in Puglia, dove era venuto a fare diversi concerti con Caravan e Hatfield. Negli anni seguenti continua a comporre la propria musica, a suonare con musicisti locali e ad aiutare nuovi gruppi."}
{"id": "1977495", "revid": "204012", "url": "https://it.wikipedia.org/wiki?curid=1977495", "title": "Sindrome da intrappolamento nervoso", "text": ""}
{"id": "1977496", "revid": "204012", "url": "https://it.wikipedia.org/wiki?curid=1977496", "title": "Sindrome dello stretto toracico", "text": ""}
{"id": "1977497", "revid": "767487", "url": "https://it.wikipedia.org/wiki?curid=1977497", "title": "Halkieria", "text": "La halkieria (gen. Halkieria) \u00e8 un enigmatico animale estinto forse affine ai molluschi, vissuto nel Cambriano inferiore e medio (520 \u2013 505 milioni di anni fa). I suoi fossili frammentari, sotto forma di singole scleriti, sono stati rinvenuti in quasi tutti i continenti nei cosiddetti giacimenti a piccola fauna dura. Un esemplare completo di questo organismo, per\u00f2, \u00e8 stato rinvenuto nel giacimento di Sirius Passet (Groenlandia settentrionale) nel 1989; la sua descrizione ha posto le basi per notevoli considerazioni evoluzionistiche.\nDescrizione.\nL'aspetto di questo animale doveva essere vagamente simile a quello di una lumaca lunga circa cinque centimetri. Il corpo possedeva simmetria bilaterale, era appiattito e la sua superficie ventrale era nuda. Quella dorsale, invece, era ricoperta da scleriti embricate in tre zone. A ogni estremit\u00e0, l'animale possedeva una grossa conchiglia con linee di crescita ben visibili. Le scleriti erano di tre tipi diversi: dorsalmente, tra le due conchiglie, erano presenti scleriti palmate, che erano circondate da una zona costituita da scleriti cultrate; lungo l'intero margine dell'organismo erano presenti scleriti siculate, a forma di spina. Le conchiglie e le scleriti erano originariamente costituite di carbonato di calcio.\nPosizione filogenetica.\nQuando Conway Morris e Peel descrissero l'esemplare di \"Halkieria evangelista\" proveniente dalla Groenlandia settentrionale, notarono subito la somiglianza con un organismo enigmatico del Cambriano canadese, \"Wiwaxia\". Notarono inoltre che le due conchiglie dorsali assomigliavano a quelle dei brachiopodi inarticolati. Questa considerazione condusse ad ipotizzare che \"Halkieria\" fosse un organismo imparentato con i brachiopodi; secondo questa teoria, i suoi discendenti si sarebbero evoluti in veri brachiopodi bivalvi gradualmente, finendo per rimanere racchiusi nelle due conchiglie e iniziando un modo di vita sessile.\nSecondo Nicholas Butterfield (1990), \"Wiwaxia\" era invece un parente arcaico degli anellidi policheti; questa ipotesi prende le mosse dal fatto che le scleriti di questo organismo possedevano una struttura simile a quella delle \"chetae\" dei policheti.\nUn gran numero di altri studiosi ha sottolineato le affinit\u00e0 tra \"Halkieria\" e i molluschi: secondo Vinther e Nielsen (2005) non vi sarebbero caratteristiche in comune con i brachiopodi n\u00e9 con gli anellidi; tutte le caratteristiche riscontrate in \"Halkieria\" sembrerebbero essere compatibili con i molluschi, in particolare con il gruppo dei chitoni (Polyplacophora).\nIn seguito, la ridescrizione di un organismo proveniente da Burgess Shales noto come \"Odontogriphus\" rivel\u00f2 che questo animale potrebbe essere stato un parente primitivo dei molluschi, piuttosto che un lofoforato. L'apparato dentale di \"Odontogriphus\" sembra simile alla radula dei molluschi e anche a un'analoga struttura presente in \"Wiwaxia\". Queste recenti scoperte implicherebbero qualche sorta di parentela tra questi enigmi del Cambriano.\nPossibile stile di vita.\nL'halkieria doveva condurre un modo di vita strettamente bentico: strisciava lungo il fondale marino e, se effettivamente era presente una radula, poteva usare quest'ultima per raschiare le alghe presenti sul fondale per cibarsene. La pesante corazza costituita dalle scleriti e dalle conchiglie, infine, poteva proteggerla dai predatori."}
{"id": "1977499", "revid": "467420", "url": "https://it.wikipedia.org/wiki?curid=1977499", "title": "Antonio Maglio (medico)", "text": "Biografia.\nPioniere delle terapie di riabilitazione dei disabili, fin dal conseguimento della laurea in Medicina e Chirurgia - ottenuta presso l'Universit\u00e0 degli Studi di Bari nel 1935 - Maglio si interess\u00f2 alla riabilitazione dei disabili, moltissimi dei quali gli devono (direttamente o indirettamente), il miglioramento dell'aspettativa di vita ed il reinserimento nel corpo della societ\u00e0 civile.\nConsulente medico dell'Inail, nel 1957 fu nominato direttore del neocostituito Centro Paraplegici \"Villa Marina\" ad Ostia. In tale veste speriment\u00f2 nuove tecniche e metodologie per la riabilitazione, con effetti praticamente immediati con riduzione della mortalit\u00e0 ed attenuazione degli stati di depressione dei soggetti. In particolare, sulla base delle idee del neurologo anglo-tedesco Ludwig Guttmann, introdusse lo sport per le persone in carrozzina, facendo praticare ai suoi pazienti atletica leggera, nuoto, pallacanestro, scherma, tennistavolo, tiro con l'arco. Per tale ragione \u00e8 considerato il padre dello sport paralimpico italiano.\nSin dal 1956 inizi\u00f2 a portare i suoi pazienti ai Giochi internazionali di Stoke Mandeville, competizione per atleti in carrozzina organizzati da Guttmann, direttore del pi\u00f9 importante centro di riabilitazione motoria inglese. Nel 1958, Maglio convinse Guttmann a portare le competizioni di Stoke Mandeville del 1960 a Roma, sostenendo che avrebbe persuaso le maggiori autorit\u00e0 politiche e sportive italiane ad organizzarli negli stessi impianti ed alloggi che, poco prima, avrebbero dovuto ospitare le gare olimpiche.\nGrazie alla sua rete di contatti ed alla sua posizione all'interno di uno dei maggiori enti di previdenza del paese, Maglio riusc\u00ec effettivamente nel suo intento e nel 1960 i Giochi si tennero a Roma, al complesso sportivo \"Tre Fontane\" e alla piscina del Foro Italico. A posteriori, i Giochi sono stati considerati dal Comitato Paralimpico Internazionale come prima edizione delle Paralimpiadi.\nMaglio continu\u00f2 la sua attivit\u00e0 fino agli anni '80, promuovendo lo sport paralimpico e a facendo gareggiare decine e decine di atleti paraplegici italiani nelle competizioni internazionali."}
{"id": "1977500", "revid": "599013", "url": "https://it.wikipedia.org/wiki?curid=1977500", "title": "Fraternit\u00e0 delle piccole sorelle di Ges\u00f9", "text": "La Fraternit\u00e0 delle Piccole Sorelle di Ges\u00f9 \u00e8 un istituto religioso femminile di diritto pontificio: le suore di questa congregazione sono dette anche Sorelle di Fratel Carlo di Ges\u00f9.\nStoria.\nAffascinate dall'ideale di fratel Charles de Foucauld, nel 1936 Magdeleine Hutin e Anne Cadoret lasciarono la Francia alla volta dell'Algeria. Chiesero al prefetto apostolico di Gharda\u00efa, Gustave-Jean-Marie Nouet, il permesso di ritirarsi nel Sahara. Il prelato fece loro compiere prima il noviziato presso le Suore Missionarie di Nostra Signora d'Africa: l'8 settembre 1939 la Hutin (in religione Maddalena di Ges\u00f9) emise la sua prima professione dei voti a Birmandreis e il 15 settembre successivo si ritir\u00f2 a Touggourt, dando vita alla Fraternit\u00e0 delle Piccole Sorelle di Ges\u00f9.\nIl 13 giugno 1947 l'arcivescovo di Aix, monsignor de Provench\u00e8res, approv\u00f2 la congregazione come istituto di diritto diocesano e concesse alle suore di fondare il loro primo noviziato a Le Tubet, nel territorio della sua diocesi.\nOperando prevalentemente in paesi di rito orientale, la fraternit\u00e0 venne inizialmente posta alle dipendenze della Congregazione per le Chiese Orientali: pass\u00f2 sotto il controllo della Congregazione per i Religiosi nel 1960. Il 25 marzo 1964 ottenne il pontificio decreto di lode.\nAttivit\u00e0 e diffusione.\nLe Piccole Sorelle di Ges\u00f9 sono organizzate in piccole comunit\u00e0 di circa tre o quattro sorelle: vivono soprattutto nelle zone pi\u00f9 povere del mondo, in abitazioni il pi\u00f9 possibile simili a quelle dei vicini, e collaborano al lavoro delle comunit\u00e0 in cui si trovano a svolgere il loro apostolato. La spiritualit\u00e0 dell'istituto \u00e8 incentrata sul culto eucaristico e sulla condivisione di vita e di lavoro come Ges\u00f9 a Nazaret.\nSono presenti in Europa (Albania, Austria, Belgio, Croazia, Danimarca, Finlandia, Francia, Germania, Grecia, Irlanda, Italia, Paesi Bassi, Polonia, Portogallo, Regno Unito, Repubblica Ceca, Slovacchia, Spagna, Svezia, Svizzera, Ucraina, Ungheria), in Africa (Algeria, Burkina Faso, Camerun, Egitto, Kenya, Libia, Marocco, Niger, Nigeria, Repubblica Democratica del Congo, Ruanda, Sudafrica, Tanzania, Tunisia), in Asia (Afghanistan, Armenia, Corea del Sud, Filippine, Giappone, Giordania, Hong Kong, India, Iraq, Israele, Libano, Pakistan, Palestina, Siria, Vietnam), nelle Americhe (Argentina, Brasile, Canada, Cile, Cuba, Messico, Per\u00f9, Stati Uniti d'America, Uruguay) e in Oceania (Australia, Papua Nuova Guinea); la sede generalizia \u00e8 a Roma.\nAl 31 dicembre 2005 l'istituto contava 1.238 religiose in 289 case."}
{"id": "1977501", "revid": "300067", "url": "https://it.wikipedia.org/wiki?curid=1977501", "title": "Ed Macauley", "text": ""}
{"id": "1977502", "revid": "125456818", "url": "https://it.wikipedia.org/wiki?curid=1977502", "title": "Leo club", "text": "I Leo Club sono l'associazione giovanile del Lions Clubs International, articolata in Club formati da giovani aventi un'et\u00e0 compresa tra i 12 e i 30 anni. La dicitura per esteso \u00e8 The International Association of Lions Clubs, che sancisce, appunto, il Club come elemento base di tutta la struttura. I Leo Club si dividono in Leo Club Alpha (12-18 anni) e Leo Club Omega (18-30 anni). In Italia, non esistendo la rappresentanza legale per associazioni di minorenni, tutti i Club sono Leo Club Omega ma possono includere anche soci dai 12 ai 18 anni. I Leo Club possono essere nati e organizzati all'interno di una scuola o in seno alla comunit\u00e0.\nScopo dichiarato del Leo Club \u00e8 quello di \"Offrire ai giovani di tutto il mondo l'opportunit\u00e0 di crescere e di offrire il proprio contributo, sia a livello individuale sia collettivo, come membri responsabili della comunit\u00e0 locale, nazionale e internazionale\" . \"Leo\" \u00e8 acronimo delle parole inglesi \"Leadership, Experience, Opportunity.\" \nI soci Leo dedicano il proprio tempo libero ad attivit\u00e0 di servizio per la comunit\u00e0 dando un contributo fattivo a sostegno delle realt\u00e0 pi\u00f9 fragili della nostra societ\u00e0, condividendo ideali di amicizia, generosit\u00e0 e solidariet\u00e0.\nNel 2016/2017 si contavano circa 175.500 soci Leo in circa 7.070 Club appartenenti a 145 nazioni. I Club Leo sono sostenuti da un totale di circa 47.909 Lions Club, oltre che da 183 \"Distretti Leo\" e 40 \"Multidistretti\".\nNascita dei Leo Club.\nI Leo nacquero nel 1957, in Pennsylvania USA, grazie all'intuizione del socio Lion Jim Graver che allora allenava la squadra di baseball dell'Abington High School. Graver era un socio attivo del Lions Club di Glenside e con un amico e consocio, William Ernst, ragionava sulla possibilit\u00e0 di creare un club di servizio con i suoi ragazzi del liceo. I Glenside Lions si trovarono subito d'accordo sul fatto che un gruppo giovanile Lions fosse una buona idea tanto che Graver ed Ernst si misero subito al lavoro.\nAl primo incontro partecip\u00f2 l'intera squadra di baseball di Jim per un numero di 35 partecipanti, proprio quelli che formarono il primo club. Il 5 dicembre 1957, i Glenside Lions presentarono uno statuto per l'Abington High School Leo Club. Come primo Leo Club del mondo, il gruppo cre\u00f2 l'acronimo Leo: leadership, eguaglianza, opportunit\u00e0. Pi\u00f9 tardi eguaglianza divent\u00f2 esperienza; inoltre, il gruppo scelse l'oro e il marrone - i colori della scuola - come colori del Leo Club.\nNel 1964 si contavano 27 Leo Club in Pennsylvania e uno a New York. Lo sviluppo si ebbe nel 1967 quando, visto il diffondersi dei Club, il Consiglio del Lions Clubs International adott\u00f2 il Programma Leo Club come programma ufficiale dell'associazione; aperto a uomini e donne, l'obiettivo del Programma Leo Club era (ed \u00e8 ancora): \"...fornire ai giovani nel mondo un'opportunit\u00e0 di sviluppo e contributo, a livello individuale e collettivo, come membri responsabili della comunit\u00e0 locale, nazionale e internazionale.\"\nLeo Club in Italia.\nIl primo Leo Club fu quello di Arenzano (GE), che ottenne la Charter a giugno del 1969, seguito dal Club di Albenga (SV) 18 novembre 1969 e che vanta un primato rimasto unico: quello di aver avuto la Charter lo stesso giorno del Club padrino. A questi sussegu\u00ec il Leo club Civitavecchia Santa Marinella, il quale ottenne la charter in data 29 aprile 1970. Tocc\u00f2 in seguito (1970) al Club di Palermo.\nNella primavera del 1974 fu convocato a Rapallo il 1\u00ba Convegno Nazionale dei Leo Club e il mese successivo al 22\u00ba Congresso Nazionale Lions di Sanremo fu approvato il nuovo statuto. L'incremento dei Club e dei soci amplificarono la necessit\u00e0 di ritrovarsi, scambiarsi opinioni, esperienze, dibattere problemi comuni. Nel 1995 alla Conferenza Nazionale di Loano fu decretata la nascita del Multidistretto, organo di coordinamento nazionale dei singoli distretti, diventato operativo nel luglio 1996. Il Multidistretto 108 ITALY comprende attualmente 335 Club e 4190 soci in tutta Italia, l'attuale presidente multidistrettuale \u00e8 il socio Francesco Perrella, Leo del Leo Club Tivoli Host.\nOrganizzazione.\nI Club, i Distretti ed il Multidistretto eleggono un Presidente il quale nomina un Segretario, un Tesoriere ed altri incarichi in base allo Statuto vigente; gli incarichi sono generalmente annuali.\nL'associazione si organizza sul territorio nazionale con 1 Multidistretto, 17 Distretti i quali ricalcano la suddivisione dei Distretti Lions 108 ITALY ed un numero variabile di Club.\nI 17 Distretti sono suddivisi nel seguente modo:\nService.\nOltre ai progetti locali portati avanti dai singoli Club vi \u00e8 anche un consistente impegno dei soci nella realizzazione di service a valenza nazionale:\nOgni Distretto inoltre organizza e sceglie un proprio Tema Operativo Distrettuale (\"T.O.D.\") in base alle esigenze del proprio territorio."}
{"id": "1977503", "revid": "1543377", "url": "https://it.wikipedia.org/wiki?curid=1977503", "title": "Banffia", "text": "La banffia (gen. Banffia) \u00e8 un enigmatico animale estinto, forse appartenente ai vetulicoli, vissuto tra il Cambriano inferiore e il Cambriano medio (520-505 milioni di anni fa). I suoi resti sono stati rinvenuti nel ben noto giacimento di Burgess Shales (Canada) e nel giacimento di Maotianshan (Cina).\nDescrizione.\nLa banffia era un organismo che raggiungeva una decina di centimetri di lunghezza. Il corpo era diviso in una met\u00e0 anteriore e in una posteriore di eguali dimensioni; visto di fronte, l'intero corpo sembra avvitato in una spirale in senso orario. Si presume che questa bizzarra condizione fosse un adattamento secondario sviluppatosi da una condizione iniziale di simmetria bilaterale.\nLa sezione anteriore del corpo era formata da due gusci simili a carapaci, non mineralizzati e fusi insieme. Una struttura simile a una corona, formata da tre cerchi concentrici, circondava la bocca; un'altra struttura, simile a un'antenna, era posta subito dietro la bocca e forse fungeva da organo sensorio. La sezione posteriore del corpo, invece, era composta da numerosi segmenti, in misura variabile da 40 a 50. L'intestino sembrerebbe essere stato dritto e potrebbe aver avuto una serie di diverticoli, mentre l'ano era posto all'estremit\u00e0 posteriore dell'animale. In alcuni fossili \u00e8 visibile la traccia di una struttura interpretata come un sistema circolatorio.\nSpecie.\nConosciuta attraverso centinaia di fossili provenienti dal giacimento di Burgess, la specie Banffia constricta \u00e8 stata descritta per la prima volta negli anni '10 da Charles Doolittle Walcott. In anni recenti, invece, \u00e8 stata scoperta una specie pi\u00f9 antica, Banffia confusa, proveniente dal giacimento cinese di Maotianshan.\nPossibile stile di vita.\nSi presume che la banffia fosse un organismo nuotatore che viveva in prossimit\u00e0 del fondale marino; probabilmente si nutriva di detriti posti sul fondale o di particelle presenti nell'acqua, che venivano filtrate attraverso la bocca.\nClassificazione.\nNel 1911 la specie canadese venne erroneamente ascritta da Walcott agli anellidi; nonostante siano passati molti anni e vari studiosi si siano avvicendati nello studio di questo enigmatico animale, a tutt'oggi non vi \u00e8 un accordo riguardo alla classificazione della banffia. Ancora nel 2006, differenti proposte accostavano la banffia agli urocordati, ai vetulicoli o agli artropodi. Nonostante il piano corporeo richiami quello dei vetulicoli (sezioni anteriore e posteriore di uguale misura e segmentate), l'assenza di caratteri come le branchie e l'endostilo (e la contemporanea presenza di diverticoli intestinali) rende improbabile l'appartenenza della banffia a un qualsiasi gruppo di deuterostomi."}
{"id": "1977509", "revid": "1855146", "url": "https://it.wikipedia.org/wiki?curid=1977509", "title": "Prima Repubblica", "text": "Prima Repubblica pu\u00f2 riferirsi a:"}
{"id": "1977512", "revid": "599013", "url": "https://it.wikipedia.org/wiki?curid=1977512", "title": "Adrian Smith (cestista)", "text": ""}
{"id": "1977513", "revid": "1971044", "url": "https://it.wikipedia.org/wiki?curid=1977513", "title": "Contenzioso Boehringer versus Indian Patent Office", "text": "Nel 2006 varie ONG indiane iniziarono una battaglia legale per abbassare il prezzo dei farmaci sotto brevetto. La prima controversia fu per\u00f2 quella tra Boehringer Ingelheim contro la legge dei brevetti indiana per la nevirapina.\nStoria.\nNel 1998 l'azienda farmaceutica tedesca Boehringer Ingelheim richiese la concessione di brevetto per lo sciroppo di Nevirapina. La legge indiana per\u00f2 non considera brevettabili i semplici miglioramenti o le formulazioni diverse di farmaci gi\u00e0 esistenti. Si tratt\u00f2 quindi di una sentenza contro l'evergreening, ovvero la ribrevettabilit\u00e0 di farmaci minimamente innovativi.\nNel 1993 l'imatinib (pi\u00f9 noto con il nome commerciale di Glivec), venne brevettato in tutto il mondo, ma non in India, in quanto l'India non \u00e8 dotata di legge sui brevetti per prodotti farmaceutici. Nel 1995 l'India entr\u00f2 nel WTO ed aveva 10 anni di tempo per dotarsi di una legge di tutela dei brevetti. Nel novembre 2003 vengono riconosciuti i Diritti esclusivi di vendita per l'imatinib (\u00e8 quindi il primo brevetto di un farmaco).\nNel 2005 viene approvata la legge sui brevetti in India. Dal 2006 alcune ONG come la \"Cancer Patients Aid Association\", la \"Indian Network of People Living with HIV/AIDS (INP+)\" e la \"Positive Women's Network (PWN)\", si opposero al brevetto della Nevirapina Nel giugno 2008 The Indian Patent Office di New Delhi rigett\u00f2 la formulazione di sciroppo pediatrico della nevirapina, sostenendo che non vi era alcuna novit\u00e0, e che si trattava di una nuova forma di una sostanza gi\u00e0 conosciuta.\nOggetto.\nQuesta \u00e8 la lista presentata dal \u201cCancer Patients Aid Association's\u201c :\nHerceptin, trastuzumab di Genentech &lt;br&gt; \nMabthera, rituximab di Roche&lt;br&gt; \nRituxan, rituximab di Genentech &lt;br&gt;\nNeupogen, filgrastim di Amgen &lt;br&gt;\nErbitux, cetuximab di ImClone Systems &lt;br&gt;\nAvastin, bevacizumab di Genentech&lt;br&gt;\nLenalid, lenalidomide di Celgene&lt;br&gt;\nXeloda, capecitabine di Hoffman-LaRoche&lt;br&gt; \nGeftinat, geftinib di Natco Pharma &lt;br&gt;\nTarceva, erlotinib di OSI Pharmaceuticals&lt;br&gt; \nFludara, fludarabine di Cerner Multum&lt;br&gt; \nZoladex, goserelin acetate di AstraZeneca&lt;br&gt; \nLeucovorin, leucovorin di Roche&lt;br&gt; \nBexxar, tositumomab e iodine 1131 tositumomab di Corixa e GlaxoSmithKline (co developed)&lt;br&gt; \nHycamtin, topotecan di GlaxoSmithKline&lt;br&gt;\nIressa, geftinib di AstraZeneca&lt;br&gt;\nArimidex, anastrozole di AstraZeneca&lt;br&gt; \nSutent, sunitinib di Pfizer&lt;br&gt; \nGlivec, imatinib di Novartis &lt;br&gt;\nFemara, letrozole di Novartis"}
{"id": "1977518", "revid": "123385312", "url": "https://it.wikipedia.org/wiki?curid=1977518", "title": "The Soft Machine (Soft Machine)", "text": "The Soft Machine (1968) \u00e8 l'album di debutto dei Soft Machine, gruppo appartenente alla scena di Canterbury. L'opera ha esercitato una rilevante influenza nello sviluppo successivo del rock progressivo e del jazz-fusion.\nPremesse.\nAgli inizi del 1967 i Soft Machine erano stati scritturati assieme ai primi Pink Floyd per suonare al famoso UFO Club di Londra, ed ottennero un tale successo che in gennaio registrarono per la Polydor il loro primo singolo \"Love Makes Sweet Music\". La conferenza stampa di presentazione del disco si tenne a Londra nel febbraio 1967, la sera stessa furono il gruppo spalla della Jimi Hendrix Experience e lo stesso Jimi si un\u00ec a loro suonando il basso.\nDi quella prima formazione faceva parte il chitarrista australiano Daevid Allen, che fece ascoltare la registrazione del concerto al produttore Giorgio Gomelsky il quale, entusiasta, nell'aprile del 1967 produsse una serie di demo che furono per\u00f2 pubblicati solo nel 1972 con il titolo \"Faces And Places Vol.7\" (in altre edizioni \"At the Beginning\" e \"Jet-Propelled Photographs\"), in quello che avrebbe potuto essere il loro primo LP. Diventarono in breve una \"cult band\" della psichedelia londinese e Gomelsky finanzi\u00f2 una tourn\u00e9e estiva in Francia.\nAl ritorno in Inghilterra fu negato il visto d'ingresso ad Allen, che quindi lasci\u00f2 il gruppo e torn\u00f2 in Francia dove poco dopo fond\u00f2 il primo nucleo dei Gong, mentre i Soft Machine continuarono ad esibirsi come trio e furono ingaggiati per una tourn\u00e9e negli Stati Uniti che ebbe inizio nel febbraio del 1968 come gruppo di apertura della Jimi Hendrix Experience.\nL'album.\nLa tourn\u00e9e dur\u00f2 fino a marzo e diede modo al gruppo di mostrare il proprio valore tanto da assicurarsi un contratto con la ABC Records per la realizzazione dell'album. Le registrazioni si tennero ai Record Plant Studios di New York con l'assistenza di Chas Chandler, produttore di Hendrix, e Tom Wilson, produttore dei Velvet Underground e delle Mothers of Invention.\nIl suono si discosta sensibilmente dai precedenti lavori del gruppo, la parte chitarristica di cui Allen era protagonista viene messa in secondo piano e diventa predominante l'organo di Ratledge impostato sul jazz, che accompagna le parti vocali di Wyatt e Ayers, rispettivamente alla batteria e al basso. Anche la parte ritmica ha in quest'album un peso minore rispetto ai lavori precedenti e viene soppiantata da ampi spazi dominati dalle tastiere, che con un suono frastagliato portano il gruppo in una nuova strada sperimentale. L'album \u00e8 stato anche considerato uno dei primi esempi di musica underground inglese che precorre il rock progressivo.\nMalgrado il buon risultato conseguito, i Soft Machine non riuscirono ad imporsi nel Regno Unito, dove avrebbero continuato la loro carriera. L'album fu inizialmente pubblicato solo negli USA e sarebbe uscito in UK non prima del 1970. Esausto per il lunghissimo tour e desideroso di intraprendere la carriera solista, Ayers lasci\u00f2 il gruppo e fu rimpiazzato da Hugh Hopper, che \u00e8 l'autore di buona parte dei brani nella prima facciata dell'album ed aveva seguito la band negli Stati Uniti in qualit\u00e0 di \"roadie\". Il nuovo entrato avrebbe contribuito sensibilmente insieme a Ratledge a trasformare in modo definitivo i Soft Machine in un gruppo di jazz rock.\nNell'edizione rimasterizzata dell'album nel 2009 pubblicata dalla Polydor Records furono aggiunti come \"bonus tracks\" i brani \"Love Makes Sweet Music\" e \"Feelin' Reelin' Squeelin\"', che costituivano il primo singolo del gruppo pubblicato nel 1967."}
{"id": "1977520", "revid": "767487", "url": "https://it.wikipedia.org/wiki?curid=1977520", "title": "Randy Smith", "text": ""}
{"id": "1977524", "revid": "156746", "url": "https://it.wikipedia.org/wiki?curid=1977524", "title": "Laudi del cielo, del mare, della terra e degli eroi", "text": ""}
{"id": "1977530", "revid": "365417", "url": "https://it.wikipedia.org/wiki?curid=1977530", "title": "Governo Adenauer II", "text": "Il secondo governo Adenauer fu il secondo governo della Germania Ovest, in carica dal 20 ottobre 1953 al 29 ottobre 1957, durante la 2\u00aa legislatura del Bundestag.\nIl governo, guidato dal cancelliere federale Konrad Adenauer, era appoggiato da una coalizione di centrodestra composta dall'Unione Democratico Cristiana (CDU), dall'Unione cristiano sociale bavarese (CSU), dal Partito liberaldemocratico (FDP, dal 1956 Partito Popolare Liberale, FVP), dal Partito Tedesco (DP) e dal Blocco dei rifugiati (BHE)."}
{"id": "1977531", "revid": "599013", "url": "https://it.wikipedia.org/wiki?curid=1977531", "title": "Baia di T\u014dky\u014d", "text": ""}
{"id": "1977533", "revid": "729019", "url": "https://it.wikipedia.org/wiki?curid=1977533", "title": "Meralgia parestesica", "text": "La meralgia parestesica \u00e8 una delle sindromi da intrappolamento nervoso, riguardante il nervo cutaneo laterale della coscia.\nEpidemiologia.\nColpisce prevalentemente i maschi adulti obesi, chi effettua lavori particolari o qualunque attivit\u00e0 che preme a lungo nel passaggio del nervo cutaneo laterale della coscia (esempi: cinture strette, vestiti attillati). Dalla sua emergenza dalla radice L2, fra il muscolo quadrato dei lombi e la porzione lombare del muscolo ileopsoas, il nervo cutaneo laterale della coscia si porta lateralmente per passare sotto il legamento inguinale, nella sua parte pi\u00f9 prossimale appena sotto la SIAS (spina iliaca antero-superiore) dell'ileo.\nSintomatologia.\nFra i sintomi e i segni clinici ritroviamo parestesie, ipoestesie o disestesie, che interessa la faccia esterna della coscia, la pelle interessata \u00e8 poco sensibile agli stimoli esterni.\nTerapia.\nNormalmente risulta sufficiente evitare le cause che comportano tale disturbo (sollevamento di pesi eccessivi, cinture troppo strette e sovrappeso). La fisioterapia svolge un ruolo importante. Pu\u00f2 essere utile l'utilizzo di bustino ortopedico in grado di alleviare i sintomi derivanti da compressione sul nervo. Nei casi in cui la componente dolore \u00e8 invalidante \u00e8 utile il ricorso a farmaci come Ossicodone e paracetamolo in associazione. Nei casi pi\u00f9 gravi si pu\u00f2 ricorrere ad intervento chirurgico."}
{"id": "1977534", "revid": "580", "url": "https://it.wikipedia.org/wiki?curid=1977534", "title": "Trinci", "text": "La famiglia Trinci \u00e8 stata una famiglia nobile italiana, originaria dell'Umbria e di stirpe longobarda.\nStoria.\nOrigini.\nIl capostipite della casata fu un certo Corrado (morto intorno al 1250), soprannominato \"Trincia\" (all'origine del nome della famiglia), capitano delle milizie vissuto nel XIII secolo a Foligno e discendente da Monaldo, conte longobardo di Nocera (deceduto dopo il 995). Egli fu dapprima ghibellino, militando nel 1225 come capitano dei duchi di Spoleto Rainaldo e Bertoldo di Urslingen (fedeli all'Imperatore Federico II di Svevia), ma successivamente (nel 1227) divenne \"capitano di parte guelfa\" in Foligno, distinguendosi come principale comandante delle milizie di papa Gregorio IX fino a diventare nel 1228 il capo dei guelfi dell'Umbria, avendo aiutato il cardinale Giovanni Colonna, legato del Pontefice, a recuperare la citt\u00e0 di Foligno che era stata sottratta dai ghibellini guidati da Corrado Guiscardo. \nEgli fu inoltre nel 1237 l'animatore di una lega guelfa umbra tra le citt\u00e0 di Foligno, Perugia, Spoleto, Todi, Terni, Gubbio, Nocera Umbra e Sangemini. Dopo esser stato allontanato da Foligno il 31 gennaio 1240, a causa dell'occupazione di essa da parte dell'Imperatore Federico II, mor\u00ec nel 1250 lasciando quattro figli, Corrado, Berardo, Trincia I (da cui discesero i Trinci), Nardo e una figlia, Piacenza.\nAscesa.\nTuttavia alcuni dei suoi eredi amministrarono la citt\u00e0 di Foligno dal 1305 al 1439. Sotto la loro signoria, la citt\u00e0 espanse notevolmente i propri domini e aree d'influenza e si arricch\u00ec di opere architettoniche di grande pregio, come palazzo Trinci.\nNel 1305 i Trinci, dopo essere diventati di parte guelfa, divennero \"Signori di Foligno\", cacciando i ghibellini Anastasi grazie all'aiuto di nobili spoletini e perugini.\nXIV secolo.\nIl primo \"signore\" fu Nallo (nipote del capostipite Corrado), che guid\u00f2 la signoria dal 1305 al 1318 circa. Da lui in poi i Trinci governarono assumendo la qualifica di Gonfalonieri di Giustizia.\nVenne quindi il dominio del fratello, Ugolino I, che dur\u00f2 sino al 1338; lo seguir\u00e0 il figlio di Nallo, Corrado I, fino al 1343.\nDal 1343 al 1353 rimase in carica Ugolino Novello, ultimo ad avere i titoli menzionati.\nIl primo riconoscimento da parte di un sovrano, il papa Urbano V, arriv\u00f2 nel 1367, quando il figlio di Ugolino Novello, Trincia Trinci, venne insignito del rango di vicario apostolico. Trincia fu ucciso nel 1377 da alcuni esiliati ghibellini.\nXV secolo.\nDal 1377 al 1386 govern\u00f2 il territorio il fratello Corrado II, poi, fino al 1415 il figlio Ugolino III, che divenne alleato dell'autorevole condottiero Braccio Fortebraccio, signore di Perugia e conte di Montone (1368-1424).\nUgolino III, nel 1411-1412, commission\u00f2 all'artista Gentile da Fabriano gli splendidi affreschi di palazzo Trinci, secondo lo stile gotico internazionale. I lavori per la costruzione e sistemazione della residenza folignate furono realizzati tra il 1389 (con Corrado II) e il 1407.\nEstinzione.\nI figli che Ugolino III aveva avuto da Costanza Orsini ressero collegialmente Foligno dal 1415 al 1421: erano Niccol\u00f2, Bartolomeo e Corrado. Questi, diventato Corrado III, fu l'ultimo \"signore\" dal 1421: la sua sicurezza e ostentazione di potere non furono gradite all'autorit\u00e0 pontificia; l'8 settembre 1439, il cardinale Giovanni Maria Vitelleschi conquist\u00f2 Foligno e la pose sotto la guida diretta dello Stato della Chiesa.\nGalleria d'immagini.\nDi seguito \u00e8 riportata una galleria d'immagini della corte di Palazzo Trinci e di personaggi, forse della famiglia, raffigurati nella Sala dei Giganti:"}
{"id": "1977538", "revid": "124569395", "url": "https://it.wikipedia.org/wiki?curid=1977538", "title": "Governo Merkel I", "text": "Il primo governo Merkel \u00e8 stato il ventunesimo governo della Germania, in carica per un totale di 3 anni 11 mesi 5 giorni dal 22 novembre 2005 al 27 ottobre 2009, nel corso della 16\u00aa legislatura del Bundestag.\nIl governo era appoggiato da una Gro\u00dfe Koalition composta dall'SPD e dalla CDU/CSU. La formazione di un governo di \"larghe intese\" si era resa necessaria dopo lo stallo seguito alle elezioni federali del 2005, che videro l'impossibilit\u00e0 delle due coalizioni, quella di centrodestra CDU/CSU-FDP guidata da Angela Merkel e quella di centrosinistra SPD/Alleanza 90/I Verdi guidata dal cancelliere uscente Gerhard Schr\u00f6der, di avere i numeri sufficienti per formare un governo.\nPer la seconda volta nella storia tedesca, dopo il Governo Kiesinger, i socialdemocratici e i cristianodemocratici hanno formato una coalizione di \"unit\u00e0 nazionale\".\nPer la prima volta nella storia della Germania una donna, Angela Merkel, ha ricoperto la carica di cancelliere federale.\nNelle elezioni federali del 2009 si affrontarono due membri del governo uscente: la cancelliera Merkel per i cristianodemocratici e il vicecancelliere Steinmeier per i socialdemocratici. Questi ultimi sono stati sconfitti dal voto; la coalizione di governo, infatti, \u00e8 mutata dopo il risultato elettorale, che ha riportato in vita la coalizione storica CDU/CSU-FDP. Il nuovo governo Merkel II \u00e8 entrato in carica il 28 ottobre 2009."}
{"id": "1977539", "revid": "767487", "url": "https://it.wikipedia.org/wiki?curid=1977539", "title": "Macropus fuliginosus", "text": "Il canguro grigio occidentale (Macropus fuliginosus ) \u00e8 un grosso Macropodide molto comune, diffuso in quasi tutta l'intera sezione meridionale dell'Australia, dalla Baia degli Squali fino alle regioni costiere dell'Australia Meridionale, verso sud, al Victoria e all'intero Bacino del Murray-Darling, nel Nuovo Galles del Sud e nel Queensland. La sottospecie diffusa sull'Isola dei Canguri, in Australia Meridionale, \u00e8 nota come canguro dell'Isola dei Canguri.\nDescrizione.\nIl canguro grigio occidentale \u00e8 una delle pi\u00f9 grosse specie di canguro. Pesa 28-54\u00a0kg, \u00e8 lungo 0,84-1,1\u00a0m, ha una coda di 80-100\u00a0cm ed \u00e8 alto circa 1,3\u00a0m. Esibisce un certo dimorfismo sessuale, dato che il maschio pu\u00f2 essere grande il doppio della femmina. \u00c8 ricoperto da una folta pelliccia che pu\u00f2 variare nella colorazione dal bruno-grigiastro pallido al bruno-cioccolata; la gola, il petto e il ventre sono di un colore pi\u00f9 pallido. Si nutre di notte, soprattutto di erba, ma anche di foglie che bruca da cespugli o alberelli. Il nomignolo di \"Stinker\" (\u00abpuzzolente\u00bb) con cui viene spesso indicata questa specie trae origine dal fatto che i maschi adulti spesso emanano un caratteristico odore simile a quello del \"curry\".\nQuesto canguro vive in gruppi costituiti anche da 15 esemplari. Durante la stagione riproduttiva i maschi combattono tra loro per le femmine. Nel corso di questi incontri di \u00abboxe\u00bb i contendenti serrano insieme i rispettivi arti anteriori e cercano di spingere lontano da s\u00e9 l'avversario. Solitamente solo il maschio dominante ha il diritto di accoppiarsi. Il periodo di gestazione dura 30-31 giorni, dopo i quali il piccolo cangurino si tiene attaccato al capezzolo situato nel marsupio per 130-150 giorni.\nClassificazione.\nNoto da moltissimo tempo ai popoli aborigeni dell'Australia, per gli europei il canguro grigio occidentale \u00e8 stato per quasi 200 anni al centro di una lunga e talora comica confusione tassonomica. I colonizzatori europei fecero la loro prima conoscenza con quest'animale quando il grande esploratore Matthew Flinders giunse sull'Isola dei Canguri nel 1802. Flinders ne uccise qualcuno per rifornire di cibo l'equipaggio, ma ritenne che si trattasse di canguri grigi orientali. Nel 1803 degli esploratori francesi ne catturarono alcuni esemplari che trasportarono a Parigi, dove vissero nei giardini zoologici per alcuni anni. Dopo un po' di tempo, i ricercatori del Museo di Storia Naturale di Parigi riconobbero che questi animali erano differenti dalla specie orientale e nel 1817 li classificarono con il nome di \"Macropus fuliginosus\". Sfortunatamente, per ragioni tuttora incerte, li descrissero come originari della Tasmania.\nLa questione rimase aperta per pi\u00f9 di 100 anni, fino a quando nel 1917 alcuni ricercatori si accorsero che il cosiddetto \u00abcanguro di foresta\u00bb della Tasmania non era nient'altro che una forma di \"Macropus giganteus\", lo stesso canguro grigio orientale che era, ed \u00e8 tuttora, diffuso nelle pi\u00f9 fertili regioni sud-orientali del continente. Nel 1971, inoltre, si scopr\u00ec che la specie che vive sull'Isola dei Canguri era la stessa che viveva nell'Australia Occidentale meridionale e in gran parte della porzione orientale del continente. Per un certo tempo, il canguro grigio occidentale venne suddiviso in tre sottospecie, due del continente ed una dell'Isola dei Canguri. Fu solo agli inizi degli anni novanta che emerse l'attuale visione tassonomica.\nSottospecie.\nEsistono due sottospecie di canguro grigio occidentale: \"Macropus fuliginosus fuliginosus\", dell'Isola dei Canguri, e \"Macropus fuliginosus melanops\", diffuso in un vasto areale con una tutta una serie di forme differenti che variano clinalmente da ovest a est.\nIl canguro grigio occidentale evita le regioni tropicali del nord o quelle pi\u00f9 fertili dell'Australia sud-orientale; quello orientale, invece, non oltrepassa il confine tra Nuovo Galles del Sud e Australia Meridionale; tuttavia, entrambe le specie sono molto comuni nel Bacino del Murray-Darling. In natura non si incrociano mai tra di loro, ma in cattivit\u00e0 \u00e8 stato dimostrato che possano nascere degli ibridi facendo accoppiare una femmina orientale con un maschio occidentale.\nIl canguro grigio occidentale \u00e8 noto anche come canguro dalla faccia nera, canguro del \"mallee\" o canguro fuligginoso."}
{"id": "1977540", "revid": "599013", "url": "https://it.wikipedia.org/wiki?curid=1977540", "title": "Suore orsoline del Sacro Monte di Varallo", "text": "Le Suore Orsoline del Sacro Monte di Varallo sono un istituto religioso femminile di diritto pontificio. I membri di questa congregazione pospongono al loro nome la sigla S.O.S.M.V.\nStoria.\nLa congregazione venne fondata a Scopa, in Valsesia, da Clotilde Verno (1851-1925) assieme alla cugina Estella Valenti, che fu soprattutto la principale finanziatrice dell'opera. La maestra elementare Valenti intendeva entrare tra le Figlie della Carit\u00e0, ma il suo parroco Alfonso Chiara (1845-1925), temendo di perdere una delle sue pi\u00f9 valide collaboratrici per le opere parrocchiali, la convinse a continuare la sua opera in paese.\nNel 1889 la Valenti apr\u00ec a Scopa una scuola e un laboratorio e inizi\u00f2 a dedicarsi con alcune collaboratrici alla visita domiciliare agli ammalati. Il vescovo di Novara Edoardo Pulciano, avendo conosciuto la Valenti durante una sua visita pastorale, per garantire la continuit\u00e0 dell'opera eresse la comunit\u00e0 di Scopa in compagnia di Orsoline secolari e l'approv\u00f2 il 1\u00ba maggio 1902. Le prime sette aspiranti emisero la loro professione dei voti religiosi il 29 luglio 1902.\nPer evitare di incorrere nelle leggi eversive del 1866, le orsoline di Scopa continuarono a indossare abiti secolari ed evitarono di riunirsi in case religiose; per passare inosservate lasciarono il paese e si ritirarono presso il santuario del Sacro Monte di Varallo, dove il 5 agosto 1907 inaugurarono la loro prima casa.\nLe orsoline del Sacro Monte di Varallo vennero erette in congregazione religiosa il 1\u00ba maggio 1930 ma, poich\u00e9 la curia diocesana di Novara non aveva trasmesso la documentazione alla congregazione romana per i Religiosi, fu necessario un nuovo provvedimento il 3 luglio 1964.\nAttivit\u00e0 e diffusione.\nAttivit\u00e0 prevalente dell'Istituto \u00e8 l'assistenza ai parroci nella loro attivit\u00e0 apostolica.\nAttualmente le suore sono presenti in Italia, Spagna, Per\u00f9 e Colombia; la sede generalizia \u00e8 in via Crescenzio a Roma.\nAl 31 dicembre 2008 la congregazione contava 31 religiose in 7 case."}
{"id": "1977542", "revid": "188116", "url": "https://it.wikipedia.org/wiki?curid=1977542", "title": "Corleonesi", "text": ""}
{"id": "1977551", "revid": "436907", "url": "https://it.wikipedia.org/wiki?curid=1977551", "title": "Portami con te (Gigi D'Alessio)", "text": "Portami con te \u00e8 il settimo album in studio del cantautore italiano Gigi D'Alessio, pubblicato il 10 maggio 1999 dalla RCA Records."}
{"id": "1977552", "revid": "149726", "url": "https://it.wikipedia.org/wiki?curid=1977552", "title": "Canguro grigio occidentale", "text": ""}
{"id": "1977553", "revid": "119369778", "url": "https://it.wikipedia.org/wiki?curid=1977553", "title": "Yasuo \u014ctsuka", "text": "Biografia.\nGli inizi alla Toei Animation.\nInteressato al disegno fin da bambino, rimase impressionato dalla visione di un lungometraggio d'animazione sovietico, al punto di decidere di trasferirsi a Tokyo dopo gli studi superiori, per cercare di intraprendere una carriera nel settore. Ma poich\u00e9 all'inizio degli anni cinquanta non era possibile andare a vivere nella metropoli senza un'autorizzazione, entr\u00f2 come dipendente al Ministero della Salute, finendo a lavorare nella sezione narcotici con il compito di individuare i consumatori di droga. Dopo pochi anni di questo lavoro, si ammal\u00f2 di tubercolosi e durante i due anni di convalescenza ebbe modo di coltivare la sua passione per il disegno. Entr\u00f2 quindi in contatto con un gruppo di artisti che lavorava alla \"Nichido Eigasha\" ed inizi\u00f2 ad apprendere il mestiere di animatore.\nNel 1956 super\u00f2 una selezione per aspiranti animatori e venne assunto dalla neonata \"Toei D\u014dga\", dove ebbe la possibilit\u00e0 di partecipare in prima persona alla costruzione delle fondamenta della futura animazione giapponese con maestri come Sanae Yamamoto e Yasuji Mori. Nel 1957 partecip\u00f2 al cortometraggio \"Koneko no rakugaki\", e gi\u00e0 l'anno seguente ricopr\u00ec il ruolo di animatore chiave in \"La leggenda del serpente bianco\", il primo lungometraggio animato a colori mai prodotto in Asia. Nei successivi dieci anni partecip\u00f2 a quasi tutte le maggiori produzioni cinematografiche della Toei, oltre che a \"\u014ckami sh\u014dnen Ken\", la prima serie televisiva prodotta dalla casa nel 1963, divenendo cos\u00ec uno dei pi\u00f9 autorevoli animatori, e \"senpai\" di molte giovani leve, tra cui Isao Takahata e Hayao Miyazaki. Nel 1968, in un periodo di forti proteste e rivendicazioni sindacali all'interno della Toei, gli venne affidata la direzione dell'animazione di un nuovo lungometraggio, \"Taiy\u014d no \u014dji - Horusu no daiboken\" (\"La grande avventura del piccolo principe Valiant\"), per il quale ottenne di essere affiancato da Isao Takahata alla regia, dal suo \"senpai\" Yasuji Mori per le animazioni e da Hayao Miyazaki per il layout.\nTale importante ruolo costitu\u00ec l'occasione per \u014ctsuka di innovare e prendere le distanze dalla politica della dirigenza, che vedeva nell'animazione sempre e soltanto un prodotto di intrattenimento per bambini. Il film segn\u00f2 una vera svolta nel modo di fare animazione, ma all'alta qualit\u00e0 dell'opera non corrispose il successo commerciale, e le strade di \u014ctsuka e della Toei si separarono definitivamente di l\u00ec ad un anno.\nIl sodalizio con Hayao Miyazaki.\nIl nuovo spazio professionale di \u014ctsuka divenne allora la A Production, un piccolo studio commissionario della Tokyo Movie Shinsha fondato qualche anno prima, dove in breve tempo lo seguirono anche Isao Takahata e Hayao Miyazaki. Proprio a questo studio nel 1969 si rivolse la TMS per il , un progetto che \u014ctsuka avrebbe seguito poi con dedizione per molto tempo, ed a cui ha contribuito, oltre che con la celebre citazione della Fiat 500, dirigendo l'animazione delle scene pi\u00f9 significative della prima serie TV e, tra gli altri, del film \"Rupan sansei \u2013 Cagliostro no shiro\" (\"Lupin III - Il castello di Cagliostro\"), affidato peraltro alla regia di Miyazaki.\nProprio con questi, dopo essere passati entrambi alla Nippon Animation, \u014ctsuka ha collaborato spesso, dirigendo ad esempio l'animazione e curando il character design di \"Mirai sh\u014dnen Conan\" (\"Conan il ragazzo del futuro\") o le rocambolesche scene d'azione di \"Meitantei Holmes\" (\"Il fiuto di Sherlock Holmes\"). Tra le altre opere di cui ha diretto l'animazione, i due film di \"Panda-Kopanda\", ancora con Miyazaki e Takahata, il film \"Jarinko Chie\" di Takahata, ed altri lungometraggi di Lupin III, quali \"Fuma ichizoku no inb\u014d\" (\"Lupin III - La cospirazione dei Fuma\") nel 1987, e \"Kutabare! Nostradamus\" (\"Lupin III - Le profezie di Nostradamus\") nel 1995. Lasciata la professione, attualmente lavora per la Telecom Animation Film, filiale della TMS, insegnando tecniche d'animazione presso la scuola interna \"Anime Juku\".\nAlla sua opera ed al rapporto privilegiato con Miyazaki nel 1983 \u00e8 stato dedicato un libro, \"Miyazaki Hayao to \u014ctsuka Yasuo no sekai\" (t.l. 'Il mondo di Hayao Miyazaki e Yasuo \u014ctsuka') che, insieme all'autobiografico \"Sakuga asemamire\" (t.l. 'Disegni grondando sudore'), costituiscono le migliori fonti per approfondire la sua arte. Fonti che nel 2004 si sono arricchite del prezioso \"\u014ctsuka Yasuo no ugokasu yorokobi\" (letteralmente 'La gioia di animare di Yasuo \u014ctsuka'), film documentario dedicatogli dallo stesso Hayao Miyazaki, che pi\u00f9 che un omaggio dell'allievo al maestro, \u00e8 un vero e proprio atto d'amore."}
{"id": "1977555", "revid": "339392", "url": "https://it.wikipedia.org/wiki?curid=1977555", "title": "Anju to Zushi\u014dmaru", "text": ""}
{"id": "1977558", "revid": "287204", "url": "https://it.wikipedia.org/wiki?curid=1977558", "title": "Yasuo Otsuka", "text": ""}
{"id": "1977560", "revid": "122666521", "url": "https://it.wikipedia.org/wiki?curid=1977560", "title": "Ospedale Maggiore di Parma", "text": "L'Azienda ospedaliero-universitaria di Parma \u00e8 una struttura ospedaliera ad alta specializzazione che usufruisce della presenza fondamentale della Facolt\u00e0 di medicina e chirurgia dell'Universit\u00e0 di Parma, offre servizi diagnostici, terapeutici e riabilitativi, tra i pi\u00f9 numerosi della regione Emilia-Romagna ed \u00e8 centro di riferimento traumatologico e neurochirurgico per l'Emilia nord-occidentale. Le province pi\u00f9 interessate dai servizi dell'ospedale sono Parma, Piacenza e Reggio Emilia. Dispone di 1.359 posti letto e nel 2007 sono stati registrati 51.516 ricoveri tra ordinari, in day hospital, urgenti e ad alta specialit\u00e0. L'ospedale offre lavoro a 3.150 dipendenti dei quali 2.288 risiedono in citt\u00e0, mentre 707 in provincia.\nStoria.\nIl primo ospedale di Parma fu edificato nel 1201 nei pressi della chiesa di Santa Maria in borgo Taschieri, forse grazie alla munificenza di Rodolfo Tanzi, per volont\u00e0 degli ordini di fabbri, calzolai, macellai e muratori.\nNel 1476 furono avviati, su progetto di Gian Antonio Da Erba, i lavori di costruzione di un nuovo nosocomio in strada Maestra di Santa Croce (odierna strada Massimo D'Azeglio), per riunire in un'unica struttura i numerosi ospedali minori della citt\u00e0 e dei suoi dintorni; il grande edificio rinascimentale, completato nel 1517, fu suddiviso in due sezioni, note come Ospedale della Misericordia e Ospizio degli Esposti, destinate rispettivamente a curare gli ammalati e accogliere i trovatelli. Nel 1548 assunse la gestione della struttura il Consorzio dei vivi e dei morti.\nIl nosocomio fu ampliato gi\u00e0 a partire dal 1587, su progetto di Giovanni Francesco Testa, mentre nel 1663 fu costruito al suo interno l'oratorio di Sant'Ilario in onore del patrono della citt\u00e0, al quale fu dedicato anche l'ospedale. Altri lavori di ristrutturazione e ampliamento furono eseguiti nei secoli successivi, ma ci\u00f2 nonostante alla fine del XIX secolo l'edificio si rivel\u00f2 sempre pi\u00f9 inadeguato a causa della crescita della popolazione cittadina.\nPer questo motivo, gli amministratori rinunciarono all'ipotesi di ristrutturare ancora l'antico nosocomio, preferendo l'idea di edificare un nuovo ospedale in una sede pi\u00f9 idonea; il primo progetto fu affidato all'ingegner Guido Albertelli, come individu\u00f2 come area di costruzione l'Orto degli Incurabili, posta tra la chiesa di Santa Maria del Quartiere e i viali di circonvallazione realizzati pochi anni prima sul luogo delle mura cittadine; i lavori furono avviati dopo alcuni anni e procedettero con lentezza, a causa della presenza di falde superficiali; il 7 dicembre del 1913 fu infine inaugurata la Clinica Chirurgica, progettata dall'ingegner Enrico Bovio.\nLe difficolt\u00e0 riscontrate indussero gli amministratori a decidere di realizzare i nuovi edifici nella zona dei Prati di Valera, gi\u00e0 appartenente agli Ospizi Civili, compresa tra la via Emilia e via Abbeveratoia; fu quindi indetto un bando per un concorso nazionale, vinto nel maggio del 1914 dagli ingegneri Giulio Marcovigi e Ildebrando Tabarroni di Bologna, che prevedettero la realizzazione di 18 padiglioni medico-chirurgici suddivisi da viali, distinti in due comparti, di pertinenza degli Ospizi Civili e delle Cliniche Universitarie.\nIl cantiere, finanziato grazie alla liquidazione dell'antico Consorzio dei vivi e dei morti, fu avviato il 31 ottobre del 1915 sotto la direzione dell'ingegner Alfredo Provinciali, dopo lo scoppio della prima guerra mondiale, ma i lavori procedettero a rilento e furono interrotti per motivi bellici nell'agosto del 1917; al termine del conflitto le difficolt\u00e0 finanziarie comportarono un ridimensionamento del progetto, ma il cantiere fu successivamente riavviato e l'Ospedale civile di Parma fu inaugurato il 23 agosto del 1926 alla presenza della regina Margherita di Savoia e del duca Adalberto di Savoia-Genova.\nIn seguito furono costruiti altri quattro presidi ospedalieri esterni: lo Stuard, l'Ugolino da Neviano, il Vighi e il Rasori.\nLa suddivisione a padiglioni dell'Ospedale Maggiore, inadeguata alle moderne esigenze, comport\u00f2 l'avvio, intorno al 1970, di nuovi lavori per la costruzione di pochi grandi poli per concentrare le attivit\u00e0 vicine e complementari; fu quindi dapprima edificato il Monoblocco, in adiacenza al quale dopo il 1990 furono innalzate due nuove grandi strutture destinate ad accogliere la cardiochirurgia e l'ortopedia.\nMentre i vecchi padiglioni furono di mano in mano ristrutturati, furono costruiti altri edifici che spostarono il baricentro verso via Volturno, ove fu realizzato nel 2007 anche il nuovo grande ingresso; nello stesso anno furono avviati i lavori di ricostruzione del pronto soccorso, completato nel 2010. Nel 2013 fu inoltre inaugurato il nuovo Ospedale dei Bambini, finanziato per met\u00e0 da soggetti privati e intitolato a Pietro Barilla.\nI quattro presidi esterni furono invece uno alla volta dismessi e alienati, allo scopo di concentrare in un'unica sede tutte le strutture dell'Ospedale Maggiore; l'ultimo a chiudere fu il Rasori nel 2015.\nCentrale del 118 Emilia Ovest - Base elisoccorso Emilia Ovest -Centrale OTTO.\nCentrale Unica 118 Emilia OVEST-Centro Unificato per l'Emergenze Strada del Taglio Parma\nDal 1992 data d'istituzione ufficiale del 118 in Italia fino al 2011 per 19 anni all'interno dell'Ospedale parmigiano in locali appositamente adibiti \u00e8 stata operativa la Centrale del 118 \"Parma Soccorso\", trasferita poi a febbraio 2011 nei locali di strada del Taglio a Parma, presso il Centro Unificato per l'Emergenze nello stesso plesso del Comando di Polizia municipale di Parma e della sede Protezione civile NIP-Parma. Ad ottobre 2014 la Centrale \u00e8 divenuta Centrale Operativa 118 Emilia Ovest dove gli infermieri d'area critica rispondo alle chiamate di soccorso provenienti dalle province di Piacenza, Parma e Reggio Emilia gestendo le chiamate e attivando le ambulanze e automediche dalle sedi CRI e Pubbliche Assistenze delle tre province emiliane dell'area ovest, oltre alla gestione dell'Eliporto dell'Ospedale Maggiore di Parma attivando l'elisoccorso nelle fasi decollo, soccorso e atterraggio che serve sempre le province emiliane in area ovest. \nCentrale OTTO servizi non urgenti\nNella medesima struttura si trova la Centrale OTTO(attiva dal giugno 2013) gestita dai dipendenti dell'Assistenza Pubblica ANPAS di Parma, per le richieste di trasporto in ambulanza per servizi non urgenti e trasporti ordinari quali dialisi, terapie e visite programmate sempre in cooperazione con Croce Rossa, Pubbliche Assistenze e le aziende ospedaliere. \nEliporto Elisoccorso 118 - Emilia OVEST\nPresso l'Ospedale Maggiore ha sede l'eliporto con l'elisoccorso 118 Emilia OVEST con pista di decollo e atterraggio. Dal 1\u00ba giugno 2017 l'elisoccorso \u00e8 abilitato anche al volo notturno. Gli altri Eliporti emiliani del 118 si trovano a Pavullo nel Frignano(Provincia di Modena) abilitato anche al soccorso alpino e presso l'Ospedale Maggiore di Bologna.\nFaceva parte del \"118 Parma Soccorso\" il velivolo elisoccorso \"Charlie Alpha\" protagonista dell'incidente del Charlie Alpha, avvenuto nelle montagne reggiane il 18 agosto 1990, nel quale morirono 4 membri dell'equipaggio. L'equipaggio composto dal pilota, medico e due infermieri \u00e8 stato insignito di medaglia d'oro al valor civile.\nL'ospedale Dipartimenti e Reparti.\nL'ospedale \u00e8 composto da 27 edifici a cui si deve aggiungere il Pronto soccorso. \nOrganizzazione interna.\nAll'interno dell'Ospedale Maggiore gli spostamenti interni dei pazienti su ambulanza vengono svolti dagli autisti-soccorritori CIDAS, mentre quelli pedonali(sedia o barella)dagli ausiliari Proges. La Centrale OTTO gestita da Assistenza Pubblica Parma gestisce e coordina i trasporti ordinari esterni(visite e dialisi) in cooperazione con Croce Rossa e Assistenza Pubblica. Il trasporto biancheria, medicinali e ferri chirurgici \u00e8 affidato al gruppo Coopservice - Servizi Italia.\nPersonale e divise.\nPersonale sanitario:\n-Personale Medico e Primario, camice bianco\n-Caposala o Coordinatore infermieristico, casacca azzurra e pantaloni bianchi \n-Infermiere, casacca bianca con bavero azzurro e pantaloni bianchi \n-Personale Socio-sanitario e Ausiliaro, pantaloni bianchi e casacca con bavero verde o bianca\nPersonale di servizio:\n-Autisti soccorritori \n-Ausiliari trasporto personale\n-Ascensoristi\n-Autotrasportatori biancheria, farmaci e ferri chirurgici \n-Amministrativi\nTrasporti.\nA livello urbano L'ospedale \u00e8 raggiungibile tramite le linee autobus 3, 4, 5 e 23 TEP (Parma), dalle fermate su Via Gramsci(Padiglione Direzione) e Via Abbeveratoria(Ingresso Pronto Soccorso). "}
{"id": "1977570", "revid": "709565", "url": "https://it.wikipedia.org/wiki?curid=1977570", "title": "Piet\u00e0 (teologia)", "text": "La piet\u00e0 (dal latino \"pietas\", in greco classico \u03b5\u1f50\u03c3\u03ad\u03b2\u03b5\u03b9\u03b1) \u00e8 un concetto teologico che descrive l'affetto, il rispetto e l'obbedienza che il credente ha per Dio e per le cose sacre. Secondo la teologia cristiana questi sentimenti non sono dovuti alla paura del credente per la potenza della divinit\u00e0, ma ad un'esigenza interiore di gratitudine per l'amore che il fedele sente di ricevere dal suo Dio.\nNella teologia cristiana, la piet\u00e0 \u00e8 uno dei sette doni dello Spirito Santo, cio\u00e8 una di quelle disposizioni abituali che qualificano il rapporto del credente con Dio, rendendolo capace di desiderare quello che Dio desidera, e raggiungere quella confidenza che gli permette di rivolgersi alla divinit\u00e0 chiamandola \"padre\".\nSebbene la piet\u00e0 nel senso cristiano sia principalmente un attributo del rapporto del credente con Dio, essa lo dispone anche ad un atteggiamento di delicatezza e di rispetto verso il prossimo come un riflesso del sentirsi figli dello stesso padre.\nEsempi di questo atteggiamento sono presenti sia nell'Antico Testamento che nel Nuovo.\nMovimenti religiosi.\nIl pietismo fu una forma di religiosit\u00e0 protestante sorta in polemica con il luteranesimo istituzionale. Si svilupp\u00f2 nella seconda met\u00e0 dell XVII secolo e termin\u00f2 nella prima met\u00e0 del secolo successivo."}
{"id": "1977583", "revid": "89688", "url": "https://it.wikipedia.org/wiki?curid=1977583", "title": "Kim Ki Duk", "text": ""}
{"id": "1977584", "revid": "89688", "url": "https://it.wikipedia.org/wiki?curid=1977584", "title": "Kim ki duk", "text": ""}
{"id": "1977585", "revid": "1305772", "url": "https://it.wikipedia.org/wiki?curid=1977585", "title": "Macropus giganteus", "text": "Il canguro grigio orientale (\"Macropus giganteus\", Shaw, 1790) \u00e8 un marsupiale australiano appartenente alla famiglia \"Macropodidae\".\nDescrizione.\n\u00c8 uno dei canguri di maggiori dimensioni, ma, nonostante il nome scientifico suggerisca il contrario, non \u00e8 il pi\u00f9 grande (essendo superato dal canguro rosso): la lunghezza del corpo varia tra 85 e 140\u00a0cm e il peso tra 28 e 55\u00a0kg. Esibisce un netto dimorfismo sessuale: il maschio ha dimensioni circa doppie di quelle della femmina.\nL'aspetto generale, come per la maggior parte dei canguri, \u00e8 caratterizzato dalla coda lunga e forte, dalle zampe posteriori molto pi\u00f9 grandi e muscolose di quelle anteriori dal muso allungato e dalle grandi orecchie.\nIl colore grigio ha varie tonalit\u00e0 a seconda delle regioni, ma \u00e8 sempre notevolmente uniforme: una caratteristica che permette di distinguere facilmente questa specie dal canguro grigio occidentale, che \u00e8 invece molto pi\u00f9 chiaro sul lato ventrale che su quello dorsale.\nDistribuzione e habitat.\nVive lungo la costa orientale dell'Australia e in Tasmania. Si adatta a diversi habitat, incluse zone semiaride, praterie e foreste di montagna.\nBiologia.\nL'attivit\u00e0 \u00e8 notturna; il giorno viene trascorso riposando all'ombra.\nUsa sia l'andatura quadrupede, in particolare durante la ricerca del cibo, sia quella a salti sulle zampe posteriori quando ha bisogno di spostarsi velocemente.\nLa dieta consiste soprattutto di erba e in misura minore di foglie. Il cibo solido non fornisce una quantit\u00e0 sufficiente d'acqua, che deve essere assunta bevendo.\nVive in gruppi, formati un numero di individui compreso tra 10 e 30, privi di una chiara struttura sociale e non hanno un comportamento territoriale.\nI maschi combattono tra loro per le femmine con morsi e colpi delle zampe anteriori.\nLa gestazione dura circa 36 giorni; il cucciolo esce per la prima volta dal marsupio dopo 280 giorni e lo abbandona definitivamente dopo 320.\nA volte sono state osservate nascite ritardate: la femmina concepisce subito dopo il parto, ma l'embrione non si sviluppa fino a quando il nato precedente non lascia il marsupio.\nDopo essere uscito dal marsupio il cucciolo continua ad essere allattato dalla madre fino all'et\u00e0 di circa 18 mesi.\nLa maturit\u00e0 sessuale giunge intorno ai 20 mesi di et\u00e0. La longevit\u00e0 osservata in cattivit\u00e0 pu\u00f2 arrivare a 20 anni, ma in natura \u00e8 tra 7 e 10 anni.\nSottospecie.\nSi conoscono due sottospecie:\nCollegamenti esterni.\n Informazioni su Animal Diversity Web"}
{"id": "1977586", "revid": "149726", "url": "https://it.wikipedia.org/wiki?curid=1977586", "title": "Canguro grigio orientale", "text": ""}
{"id": "1977593", "revid": "179078", "url": "https://it.wikipedia.org/wiki?curid=1977593", "title": "Boulevard a gradini", "text": ""}
{"id": "1977594", "revid": "179078", "url": "https://it.wikipedia.org/wiki?curid=1977594", "title": "Grande Scalinata", "text": ""}
{"id": "1977595", "revid": "179078", "url": "https://it.wikipedia.org/wiki?curid=1977595", "title": "Gradinata Richelieu", "text": ""}
{"id": "1977598", "revid": "74801", "url": "https://it.wikipedia.org/wiki?curid=1977598", "title": "Matteo Balducci", "text": "Nacque a Fontignano, un piccolo paese vicino al Lago Trasimeno, in provincia di Perugia.\nBalducci lavor\u00f2 insieme a Giovanni Antonio Bazzi tra il 1517 e il 1523, e venne influenzato dal suo modo di dipingere. L'anno successivo dipinse un altare a San Francesco di Pian Castagniano sul Monte Amiata in Toscana. Gli venne anche commissionata una tavola con l'Assunzione e santi per la chiesa di S.Spirito a Siena, e varie altre opere oggi conservate nella Pinacoteca della citt\u00e0 toscana."}
{"id": "1977610", "revid": "287204", "url": "https://it.wikipedia.org/wiki?curid=1977610", "title": "NGC 2409", "text": "NGC 2409 \u00e8 un piccolo ammasso aperto visibile nella costellazione della Poppa; \u00e8 spesso indicato nei cataloghi con la sigla Bochum 4.\nOsservazione.\nSi individua 2,5 gradi a sud-ovest di M47, in direzione di un campo stellare molto ricco; \u00e8 formato da meno di una decina di stelle molto ravvicinate. Le componenti pi\u00f9 luminose sono di magnitudine 9 e sono quindi al limite di un binocolo 10x50; tuttavia attraverso questo strumento appare pi\u00f9 simile a una stellina sfuocata che a un gruppetto di stelle deboli. L'ammasso pu\u00f2 essere risolto facilmente con un telescopio da 120mm e ingrandimenti elevati, dove si notano 6-8 stelline molto vicine fra loro. Nella parte settentrionale si trova una stella di colore rosso, che contrasta fortemente con l'azzurro delle altre componenti dell'ammasso.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da quasi tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2409 venne individuato per la prima volta da John Herschel nel 1836 attraverso il telescopio riflettore da 18,7\u00a0pollici appartenuto a suo padre William Herschel; egli lo inser\u00ec nel suo General Catalogue of Nebulae and Clusters col numero 1543.\nCaratteristiche.\nL'aspetto e le pochissime stelle componenti farebbero quasi pensare che si tratti di un asterismo, ossia di un gruppo di stelle vicine solo per un effetto prospettico, piuttosto che ad un gruppo di stelle fisicamente legato; Per Collinder non lo menziona, come pure Melotte. In realt\u00e0 quest'oggetto \u00e8 compreso nel catalogo degli ammassi aperti fisicamente reali ed \u00e8 noto per esso un valore di distanza, pari a 2291\u00a0parsec (7470 anni luce); ci\u00f2 lo colloca probabilmente sul Braccio di Perseo, nel suo tratto terminale. La sua et\u00e0 \u00e8 stimata sui 10 milioni di anni ed \u00e8 pertanto un oggetto molto giovane, data anche la presenza di diverse stelle azzurre.\nPoco ad nordest dell'ammasso si trova una nebulosa diffusa molto debole, nota come Sh2-302, attraversata da una sottile banda scura; la sua parte pi\u00f9 orientale \u00e8 invece nota come vdB 97. La distanza di questo sistema nebuloso sarebbe pari a 1800\u00a0parsec, dunque probabilmente inferiore a quella dell'ammasso."}
{"id": "1977617", "revid": "287204", "url": "https://it.wikipedia.org/wiki?curid=1977617", "title": "NGC 2423", "text": "NGC 2423 \u00e8 un ammasso aperto visibile nella costellazione della Poppa; la sua individuazione \u00e8 facilitata dalla presenza di altri ammassi molto brillanti nelle vicinanze.\nOsservazione.\nL'ammasso si individua con facilit\u00e0 lungo la Via Lattea, in quanto forma un bel trio con i pi\u00f9 brillanti ammassi M46 e M47; in particolare, si trova mezzo grado a nord di M47 ed \u00e8 circondato da un ricco campo stellare. \u00c8 visibile anche con un binocolo 10x50, in cui si mostra come un alone chiaro e nebuloso con qualche debole stellina al suo interno; un telescopio da 80mm gi\u00e0 consente di risolverlo quasi completamente in stelle, mentre una visione molto ben definita e ricca \u00e8 possibile con strumenti da 200mm, in cui sono evidenti decine di stelle.\nNGC 2423 si trova nell'emisfero australe celeste, ma la sua declinazione \u00e8 sufficientemente vicina all'equatore celeste da poter essere osservabile da tutte le aree popolate della Terra; gli osservatori dell'emisfero sud sono comunque pi\u00f9 avvantaggiati, poich\u00e9 l'oggetto, situato per altro a sud dell'eclittica appare comunque pi\u00f9 alto. Il periodo migliore per la sua osservazione nel cielo serale va da gennaio fino a tutto aprile.\nStoria delle osservazioni.\nNGC 2423 venne individuato per la prima volta da William Herschel nel 1786 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 1552.\nCaratteristiche.\nNGC 2423, bench\u00e9 luminoso e di facile risoluzione, si presenta decisamente meno ricco e concentrato dei due ammassi vicini e le sue stelle principali sono di nona magnitudine; se la stima della sua distanza, pari a 766\u00a0parsec (2500 anni luce) \u00e8 corretta, risulta essere pi\u00f9 vicino di M46, ma pi\u00f9 lontano di M47, il quale ha anche le componenti pi\u00f9 brillanti fra i tre ammassi. Da un punto di vista della distribuzione dunque questi tre oggetti non sono legati fisicamente e si presentano vicini solo per un puro effetto prospettico.\nCon un'et\u00e0 di oltre 700 milioni di anni, NGC 2423 appartiene alla classe degli ammassi di et\u00e0 intermedia, pi\u00f9 avanzata di quella delle Iadi e del Presepe; la stella pi\u00f9 calda in esso presente possiede la classe spettrale B8, mentre abbondano le stelle di classe A e diverse stelle evolute che hanno abbandonato la sequenza principale. Fra queste \u00e8 presente la stella NGC 2423-3, una gigante rossa attorno alla quale si \u00e8 scoperto che orbita un pianeta di tipo gioviano, con 10,6 volte la massa del pianeta Giove."}
{"id": "1977618", "revid": "1543377", "url": "https://it.wikipedia.org/wiki?curid=1977618", "title": "NGC 2539", "text": "NGC 2539 \u00e8 un ammasso aperto appartenente alla costellazione della Poppa.\nOsservazione.\nSi trova nella parte settentrionale della costellazione, in un'area completamente priva di stelle appariscenti, ed anzi una delle zone pi\u00f9 oscure del cielo; la presenza, 7 gradi a SSW, del ben noto gruppo di M46 e M47 contribuisce a rendere questa zona ancora meno conosciuta ed oscura. In realt\u00e0, quest'ammasso \u00e8 ben visibile anche con un piccolo binocolo, nel quale si presenta come una macchia chiara priva di stelle, dominata per\u00f2 a sud-est dalla stella giallognola di magnitudine 4,76, che parzialmente lo oscura. Un telescopio da 100mm \u00e8 comunque sufficiente per risolverlo completamente in stelle.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da buona parte delle aree popolate della Terra. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2539 venne individuato per la prima volta da William Herschel nel 1785 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 1630.\nCaratteristiche.\nNGC 2539 \u00e8 un ammasso moderatamente ricco e compatto, anche se \u00e8 formato da stelle piuttosto deboli; la sua distanza \u00e8 stimata attorno ai 1363\u00a0parsec (circa 4440 anni luce) ed \u00e8 quindi situato sul Braccio di Orione, in un suo ramo diretto verso l'esterno e a met\u00e0 strada fra la Nebulosa Gabbiano e il complesso di Sh2-310.\nL'ammasso possiede una sessantina di stelle, tutte comprese fra le magnitudini undicesima e tredicesima, racchiuse in un diametro apparente di 15'; se si considerano le stelle fino alla quindicesima grandezza, il numero di componenti triplica, raggiungendo le 160 unit\u00e0 in un diametro di 21', corrispondenti a 24 anni luce. NGC\u00a02539 si trova a 760 anni luce dal piano galattico, cos\u00ec risulta poco oscurato dalla polvere interstellare; la sua et\u00e0 \u00e8 stimata sui 650 milioni di anni, rendendosi cos\u00ec molto simile ad altri ammassi ben noti, come le Iadi, il Presepe e NGC 6633. La percentuale di carbonio e azoto determinata nelle sue giganti rosse \u00e8 risultata essere praticamente identica a quella delle giganti delle Iadi; mancano inoltre stelle dalle caratteristiche esotiche, come le blue stragglers."}
{"id": "1977619", "revid": "1779050", "url": "https://it.wikipedia.org/wiki?curid=1977619", "title": "San Possidio", "text": "Biografia.\nIntorno al 397 fu eletto vescovo di Calama in Numidia. Amico per oltre 40 anni di sant'Agostino, che conobbe probabilmente all'epoca della fondazione del monastero maschile a Ippona, ne descrisse l'apostolato in \"Vita Sancti Augustini\". Partecip\u00f2 ai Concili d'Africa, tra cui quello del 411, tra cattolici e donatisti.\nPartecip\u00f2 anche ai Concili antipelagiani di Milevi nel 416 e di Cartagine nel 419, e fu incaricato di due missioni ufficiali in Italia presso l'imperatore nel 409 e nel 410 per difendere le ragioni della chiesa africana. Nel 428 scamp\u00f2 alla devastazione di Calama, attaccata dai Vandali, rifugiandosi ad Ippona, presso Agostino.\nIn seguito, secondo la ricostruzione del racconto agiografico, nel quale la vicenda di Possidio si confonde con quella di san Possidonio, il vescovo sarebbe stato esiliato dai Vandali della Numidia: lasciato da questi su una barca senza vele e senza remi, si sarebbe miracolosamente salvato approdando sulle coste dell'attuale Puglia. Qui Possidio trascorse gli ultimi giorni della sua vita. Successivamente le spoglie del santo africano sarebbero state donate al vescovo di Reggio Emilia.\nL'ultima menzione storica di Possidio risale al 437, quando venne esiliato da Genserico, assieme a Novato di Sitifi e a Severiano di Ceramussa.\nNon si conosce la data della sua morte.\nCulto.\nDal Martirologio Romano al 16 maggio: \u00abCommemorazione di san Possidio, vescovo di Guelma in Numidia, nell'odierna Algeria, che, discepolo e amico fedele di sant'Agostino, fu presente alla sua morte e ne scrisse una celebre biografia\u00bb.\nL'Ordine agostiniano lo celebra insieme a sant'Alipio il 16 maggio per concessione di papa Clemente X (breve \"Alias a Congregatione\" del 19 agosto 1672).\nSulle pareti della chiesa ipogea di San Possidonio a Massafra era raffigurato in un affresco; ne \u00e8 rimasta l'iscrizione."}
{"id": "1977620", "revid": "35948", "url": "https://it.wikipedia.org/wiki?curid=1977620", "title": "Giustezza", "text": ""}
{"id": "1977623", "revid": "287204", "url": "https://it.wikipedia.org/wiki?curid=1977623", "title": "HD 61227", "text": "HD 61227 \u00e8 una stella di colore arancione di magnitudine 6,37, visibile nella costellazione della Poppa.\nSi osserva anche con un piccolo binocolo ed ha l'aspetto di una normale stellina arancione come altre, se non fosse che si tratta di una delle stelle pi\u00f9 luminose conosciute: possiede infatti una magnitudine assoluta pari a -9,14 e si trova alla grande distanza di oltre 40000 anni luce, in un settore della Via Lattea completamente diverso dal nostro. Simili stelle con una potenza cos\u00ec elevata esauriscono velocemente la loro scorta di idrogeno, evolvendo in supergiganti rosse ed esplodendo come supernovae nell'arco di pochi milioni di anni, o in alcuni casi anche alcune centinaia di migliaia di anni."}
{"id": "1977627", "revid": "124335032", "url": "https://it.wikipedia.org/wiki?curid=1977627", "title": "Marco Aurelio Olimpio Nemesiano", "text": "Biografia.\nPoeta apprezzato alla corte dell'imperatore romano Caro, Nemesiano fu oriundo di Cartagine e oper\u00f2 anche sotto gli imperatori Carino e Numeriano, per i quali progettava di scrivere un \"epos\" celebrativo.\nOpere.\nQuattro egloghe, precedentemente attribuite a Tito Calpurnio Siculo, sono attualmente considerate opera di Nemesiano, che potrebbe, pi\u00f9 che a Calpurnio, essersi direttamente ispirato al modello virgiliano. La prima ecloga elogia Melibeo, un poeta appena scomparso, mentre la II \u00e8 un amebeo tra due pastori innamorati della stessa ragazza; nella III bucolica, si cantano i piaceri del simposio, mentre la IV riprende la II nel tema dell'amore, con due pastori, uno innamorato di un ragazzo, l'altro di una ragazza ed entrambi ignorati.\nSempre sulla falsariga virgiliana, Nemesiano riprese il genere didascalico, scrivendo sulle arti della pesca (\"Halieutica\") e della navigazione (\"Nautica\"); tuttavia, della sua produzione didascalica si \u00e8 conservata solo parte del poema sulla caccia (\"Cynegetica\"), di cui resta solo un frammento di 325 versi esametri. Dopo un articolato proemio (vv. 1-102), in cui Nemesiano afferma di voler tralasciare l'epica mitologica, con allusioni a miti celebri, e dedica l'opera a Carino e Numeriano, definiti \"fortissima pignora Cari\" (v. 64), si passa alla parte tecnica, riguardante, per quanto ci resta, le varie razze di segugi, con consigli per l'allevamento e l'addestramento (vv. 103-239), e i cavalli (vv. 240-325). Forse proprio per l'attenzione realmente tecnica dedicata a segugi e cavalli e per il fatto di essere scritto in un ottimo latino, il poema era usato come testo scolastico nel IX secolo.\nInfine, restano due frammenti, per un totale di 28 versi, del \"De aucupio\" (il primo tratta, con elaborate perifrasi, dell'otarda, lat. \"tetrax\", il secondo della beccaccia, lat. \"scolopax\"), a lui attribuiti dal Longolius nel \"Dialogus de avibus et earum nominibus gr\u00e6cis, latinis et germanicis\" (1544)."}
{"id": "1977630", "revid": "301255", "url": "https://it.wikipedia.org/wiki?curid=1977630", "title": "Don (divinit\u00e0)", "text": ""}
{"id": "1977631", "revid": "1745361", "url": "https://it.wikipedia.org/wiki?curid=1977631", "title": "D\u00f4n", "text": "D\u00f4n (pronuncia gallese ) \u00e8 una dea madre della mitologia gallese. Non svolge un ruolo diretto nei racconti dei \"Quattro Rami del Mabinogion\", anche se molti personaggi di questo ciclo le sono collegati. Viene indicata come la madre di Arianrhod, Gwydion, Gilfaethwy, Gofannon e Amaethon. Beli Mawr \u00e8 indicato come sposo di D\u00f4n e padre di Arianrhod, ma non \u00e8 chiaro quali altri figli di D\u00f4n siano anche figli di Beli, e viceversa.\nPatrick K. Ford afferma che D\u00f4n equivale alla dea irlandese Danu e a quella divinit\u00e0 femminile gallica il cui nome si conserva in quello del fiume Danubio (Donau). Il teonimo deriva probabilmente da una radice celtica o proto-celtica *\"D\u0101nu\" , dal significato di \"fiume, acqua corrente\". Alcuni commentatori moderni considerano piuttosto D\u00f4n una figura maschile"}
{"id": "1977636", "revid": "287204", "url": "https://it.wikipedia.org/wiki?curid=1977636", "title": "NGC 2527", "text": "NGC 2527 (noto anche come NGC 2520) \u00e8 un ammasso aperto visibile nella costellazione della Poppa.\nOsservazione.\nSi individua 4 gradi a SSW della stella , in direzione di un campo stellare molto ricco di stelle di fondo; si evidenzia discretamente anche con un binocolo 10x50, dove appare come una macchia debole e sfuggente dominata da due stelline di magnitudine 8 e 9. Ingrandimenti appena superiori, possibili con un telescopio da 80mm di apertura, consentono di risolvere completamente gran parte delle sue componenti stellari; strumenti pi\u00f9 grandi e maggiori ingrandimenti non aggiungono ulteriori componenti oltre la magnitudine 12, al di l\u00e0 delle stelle di fondo. Curiosamente, quest'ammasso riporta anche la sigla \"NGC 2520\", ma nella gran parte della carte celesti \u00e8 indicato come \"NGC 2527\".\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da buona parte delle aree popolate della Terra. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2527 venne individuato per la prima volta da John Herschel nel 1837 attraverso il telescopio riflettore da 18,7\u00a0pollici appartenuto a suo padre William Herschel; egli lo tratt\u00f2 come due oggetti differenti e lo inser\u00ec cos\u00ec nel suo General Catalogue of Nebulae and Clusters col numero 1621 e 1624. Lo stesso errore si \u00e8 tramandato fino al New General Catalogue, dove gli sono state assegnate le sigle NGC 2520 e NGC 2527.\nCaratteristiche.\nNGC 2527 \u00e8 un ammasso relativamente esteso, anche se poco concentrato e povero di componenti; la sua distanza \u00e8 stimata attorno ai 601\u00a0parsec (circa 1960 anni luce) ed \u00e8 quindi situato sul Braccio di Orione, a breve distanza dai bordi della Nebulosa di Gum.\nLe sue stelle principali sono di nona magnitudine; fino alla dodicesima grandezza si possono contare una trentina di stelle, sparse entro un diametro apparente di circa 20'. La disposizione delle componenti ricorda vagamente un trapezio, dominato nell'angolo nord-orientale da una stella di magnitudine 8,5. Si tratta di un ammasso di et\u00e0 simile a quella del Presepe, stimata attorno ai 445 milioni di anni; tuttavia in passato sono stati indicati valori attorno a 1 miliardo di anni, collocandolo cos\u00ec fra gli ammassi aperti di et\u00e0 intermedia. Le sue stelle pi\u00f9 calde sono di classe spettrale A2-A8 e sono presenti alcune giganti rosse, segno che il turnoff nel diagramma colore-magnitudine \u00e8 al di sotto delle classe spettrali O e B, ossia non sono presenti stelle blu e azzurre."}
{"id": "1977637", "revid": "183483", "url": "https://it.wikipedia.org/wiki?curid=1977637", "title": "NGC 2520", "text": ""}
{"id": "1977639", "revid": "830939", "url": "https://it.wikipedia.org/wiki?curid=1977639", "title": "Manuel Tamayo y Baus", "text": "Biografia.\nFiglio di due attori, Manuel Tamayo y Baus visse a lungo nell'ambiente teatrale e spos\u00f2 la nipote di M\u00e0iquez, uno dei pi\u00f9 famosi attori dell'epoca romantica.\nTamayo y Baus \u00e8 stato figura di rilievo della scena spagnola dell'Ottocento inserendosi nel momento della transizione dal teatro romantico a quello naturalista. L'opera pi\u00f9 riuscita \u00e8 \"Un drama nuevo\" (Un dramma nuovo, del 1867), tipico esempio di teatro nel teatro, ovvero di abile miscela di finzione e realt\u00e0 in una vicenda che mette in scena attori dell'epoca shakespeariana e lo stesso Shakespeare, con grande abilit\u00e0 drammatica e senso psicologico.\nNelle altre opere, alcune in versi, altre in prosa, Tamayo segue i moduli del teatro romantico, come in \"Locura de amor\" (Follia d'amore, del 1855), basata sulla vicenda storica di Giovanna la Pazza; oppure quelli del teatro realista o di costume, a tesi, come in \"La bola de nieve\" (La palla di neve, del 1856) e in \"Los hombres de bien\" (I galantuomini, del 1870)."}
{"id": "1977642", "revid": "1305772", "url": "https://it.wikipedia.org/wiki?curid=1977642", "title": "Felice Rignon", "text": "Fu senatore del Regno d'Italia nella XVII legislatura.\nBiografia.\nInfanzia.\nFiglio dei nobili Edoardo e Maria Cristina Pilo Boyl di Putifigari.\nMatrimonio.\nSpos\u00f2 la nobildonna Luigia Perrone di San Martino.\nCarriera politica.\nFu eletto e ricopr\u00ec la carica la prima volta dal 20 novembre 1870 al 31 dicembre 1877 e nuovamente per periodi pi\u00f9 brevi tra il 1895 e il 1898.\nFu presidente del Circolo degli Artisti di Torino e tra gli organizzatori dell'Esposizione Generale Italiana del 1898.\nAttivit\u00e0 nel sociale.\nNel 1863 fu tra i fondatori del Club Alpino Italiano ideato da Quintino Sella.\nSu un terreno da lui donato alla citt\u00e0 di Torino, in via Massena, fu costruita tra il 1887 e il 1890 la scuola elementare che tuttora porta il suo nome.\nNel 1912 don\u00f2 alla citt\u00e0 di Torino lo storico parco Rignon di corso Orbassano, un tempo parco privato della famiglia Provana di Collegno, che ospita al suo interno la tardo-barocca Villa Amoretti.\nDiscendenza.\nFelice Rignone e Luigia Perrone di San Martino ebbero:"}
{"id": "1977643", "revid": "793215", "url": "https://it.wikipedia.org/wiki?curid=1977643", "title": "Ernest H\u00e9bert", "text": "Biografia.\nAntoine Auguste Ernest H\u00e9bert, nato dalla famiglia agiata di un notaio e cugino di Stendhal, fa i suoi primi studi a Grenoble e inizia contemporaneamente a prendere lezioni di pittura da Benjamin Rolland, allievo di David e conservatore del Museo cittadino. La madre Am\u00e9lie acquista nel 1821 la villa di La Tronche dove Ernest passer\u00e0 l'ultima parte della sua vita, morir\u00e0 e sar\u00e0 sepolto, in una tomba edificata nel giardino.\nI suoi genitori si separano nel 1834 ed Ernest va a studiare legge a Parigi, ma la sua autentica passione \u00e8 la pittura e cos\u00ec finisce per frequentare gli atelier di David d'Angers e di Paul Delaroche.\nVince nel 1839 il Prix de Rome con \"La coupe de Joseph trouv\u00e9e dans le sac de Benjamin\". Il conseguente soggiorno a Roma con lo studio nell'Accademia di Francia diretta da Ingres gli accende una passione per l'Italia che durer\u00e0 tutta la vita: a Roma in particolare, passer\u00e0 complessivamente quasi trenta anni della sua vita. Dopo otto anni rientra a Parigi dove espone al \"Salon\" del 1850 \"Malaria\", un quadro ispirato alla Campagna romana.\nDopo il successo del suo \"Bacio di Giuda\" nel 1853, \u00e8 nominato cavaliere della Legion d'onore; nel 1855 \u00e8 a Roma e vi ritorna ancora l'anno seguente per trasferirsi, fino al maggio 1858, a Cervara di Roma, luogo allora quasi primitivo. Vi dipinge diverse opere, come \"Rosanera alla fontana\", \"Il picco di Cervara\", \"Una strada di Cervara\", \"Portatrice d'acqua\", \"Le donne di Cervara.\" In Italia rimarranno diverse sue opere, come \"Roma sdegnata\", \"La piccola Medea\", \"Famiglia di ciociari\" e \"Il piccolo brigante\".\nIl suo accademismo, venato di romanticismo, si indirizza dagli anni Settanta verso le forme della pittura simbolista. In Francia \u00e8 un pittore di successo che ricerca ed \u00e8 ricercato dalla mondanit\u00e0 e dalla stessa famiglia imperiale: dipinge il ritratto di Napoleone III, di Carlotta Bonaparte, della principessa di Wittgenstein. Ufficiale della Legion d'onore nel 1867, da quell'anno \u00e8 inviato a Roma a dirigere l'Accademia di Francia fino al 1873; commendatore della L\u00e9gion d'honneur l'anno dopo, torner\u00e0 ancora a dirigere l'Accademia dal 1885 al 1891. L\u00ec incontrer\u00e0 e sar\u00e0 maestro del giovane Jules Aviat.\nDal 1875 al 1884 decora, con il mosaico rappresentante \"Cristo che mostra la Francia a un angelo\", l'abside del Panth\u00e9on di Parigi. Negli ultimi anni si ritira nella sua villa di La Tronche dove continua la sua attivit\u00e0 di ritrattista mondano e dove muore nel 1908. La moglie, Gabrielle d'Uckermann, raccoglie i dipinti del marito e trasforma la residenza in un museo inaugurato nel 1934, donato poi dal figlio adottivo Ren\u00e9 Patris d'Uckermann al Dipartimento dell'Is\u00e8re nel 1979. A Parigi, accanto al Mus\u00e9e d'Orsay, gli \u00e8 dedicato un altro museo."}
{"id": "1977644", "revid": "466539", "url": "https://it.wikipedia.org/wiki?curid=1977644", "title": "Golden Globe 1963", "text": "La 20\u00aa edizione della cerimonia di premiazione di Golden Globe si \u00e8 tenuta il 5 marzo 1963 al \"Cocoanut Grove\" dell\"Ambassador Hotel\" di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1977647", "revid": "104485", "url": "https://it.wikipedia.org/wiki?curid=1977647", "title": "Deloitte Touche Tohmatsu", "text": ""}
{"id": "1977650", "revid": "119982", "url": "https://it.wikipedia.org/wiki?curid=1977650", "title": "Presidente della Bolivia", "text": ""}
{"id": "1977655", "revid": "121344232", "url": "https://it.wikipedia.org/wiki?curid=1977655", "title": "Giuseppe Saredo", "text": "Biografia.\nFu senatore del Regno d'Italia nella XVII legislatura. Presiedette il Consiglio di Stato.\nDal 26 giugno 1891 all'11 gennaio 1892 fu nominato Commissario Regio di Napoli.\nNel 1900 fu membro di una Commissione d'inchiesta su Napoli, divisa in pi\u00f9 parti, che indag\u00f2 sul risanamento, le fognature, l'acquedotto del Serino, l'istruzione, i bilanci, ecc. Gli intenti iniziali erano buoni ed utili ma il risultato finale risult\u00f2 arbitrario e fuorviante e non lo si consider\u00f2 n\u00e9 serio, n\u00e9 obiettivo.[ ??Ma chi non consider\u00f2 i lavori seri e obiettivi??]\nNel 1901 la Commissione prov\u00f2 i legami con la camorra del sindaco Celestino Summonte. Per l'appoggio fornito al sindaco, l'inchiesta coinvolse anche \"Il Mattino\", ed il giornalista Edoardo Scarfoglio, che venne accusato di aver ricevuto denaro per scrivere i suoi articoli nella direzione voluta dagli accusati, nei tre anni della durata dell'inchiesta attacc\u00f2 a pi\u00f9 riprese violentemente Saredo."}
{"id": "1977657", "revid": "287204", "url": "https://it.wikipedia.org/wiki?curid=1977657", "title": "NGC 2571", "text": "NGC 2571 \u00e8 un ammasso aperto visibile nella costellazione della Poppa.\nOsservazione.\nSi individua con un po' di difficolt\u00e0 difficolt\u00e0 a causa dell'assenza di stelle luminose nei suoi paraggi, circa 7 gradi a SSE della stella ; giace in un campo stellare molto ricco ai margini della Via Lattea ed \u00e8 rintracciabile anche con un binocolo 10x50, il quale permette di scorgere anche alcune delle sue componenti pi\u00f9 luminose, di colore azzurro. Per risolvere molte delle sue componenti meno brillanti occorre per\u00f2 un telescopio da almeno 80mm di apertura. Con strumenti da 150mm e medi ingrandimenti l'ammasso \u00e8 risolto facilmente in alcune decine di stelle fino alla magnitudine 13.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini elevate; dall'emisfero boreale la sua osservazione risulta piuttosto penalizzata dalle regioni situate a latitudini medie settentrionali ed \u00e8 invisibile alle alte latitudini. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2571 venne individuato per la prima volta da William Herschel nel 1793 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 1651.\nCaratteristiche.\nNGC 2571 \u00e8 un ammasso non particolarmente ricco, formato da alcune decine di stelle sparse su un diametro di circa 13'; la sua distanza \u00e8 stimata attorno ai 1342\u00a0parsec (circa 4375 anni luce) ed \u00e8 quindi situato sul bordo esterno del Braccio di Orione, a una distanza leggermente inferiore a quella del sistema nebuloso di Sh2-310, oltre che a una diversa latitudine galattica.\nL'ammasso giace a circa 76\u00a0parsec dal piano galattico e conta appena una ventina di stelle, molte delle quali sono deboli e concentrate in direzione della coppia dominante, che le oscura ulteriormente; tutte le stelle dell'ammasso hanno una colorazione azzurra, il che denota un'et\u00e0 non troppo avanzata. Nella sua direzione \u00e8 comunque visibile una gigante rossa, indicata con la sigla CD-29\u00b05941; nonostante la sua posizione possa far ritenere che si tratti di un membro effettivo dell'ammasso, l'analisi dell'arrossamento del suo spettro causato dalla polvere interstellare suggerisce che si tratti di una stella molto pi\u00f9 lontana e visibile sovrapposta all'ammasso solo per un effetto prospettico."}
{"id": "1977662", "revid": "1776051", "url": "https://it.wikipedia.org/wiki?curid=1977662", "title": "Francesco Sprovieri", "text": "Fu senatore del Regno d'Italia nella XVII legislatura, colonnello nell'Esercito, eroe Garibaldino, deputato del Regno d'Italia e massone.\nBiografia.\nVentiduenne, da Napoli, dov'era studente distratto e poco brillante, il 23 aprile 1848 invia alla madre, per mano del fratello Vincenzo Sprovieri, una lettera dove, tra l'altro, scrive: \u201cQuanti figli sono andati alle pianure della Lombardia delle primarie famiglie, anche con me partir\u00e0 il figlio di Statella e il figlio del ministro Dragonetti in questa guerra ci sono andati i figli dei re. Quanti figli \u00f2 veduto partire accompagnati dalla loro madre, e dopo saliti il Vapore ci anno dato la S(anta).B(enedizione)\u201c.\nIntanto il 29 aprile dello stesso anno, Pio IX sconfess\u00f2 il suo esercito inviato in Lombardia e ne ordin\u00f2 il rientro. Seguendone l'esempio anche il Re di Napoli richiam\u00f2 il suo contingente, comandato da Guglielmo Pepe e di cui faceva parte Francesco Sprovieri, ma, come \u00e8 noto, il Pepe si rifiut\u00f2 ed insieme alle truppe a lui fedeli si diresse verso Venezia assediata. Da li, o meglio, dal Forte di Marghera l'entusiasta Sprovieri, il 12 novembre 1848 scrive ancora alla madre: \u201cVeneratissima Sig(no)ra Madre, con altre mie vi \u00f2 fatto conoscere che frutti stavano qui, e vi dico di pi\u00f9 che si mangia bene, vi sono teatri in prosa in musica e tutti quelli divertimenti che voi volete. Godo pi\u00f9 qui, che in Napoli stesso, qui che sto in faccia all'innimico, specialmente dove sto, che l'innimico \u00e8 un miglio quasi di stanza da noi.\u201d ed ancora \u201cOr mi ratrovo in Marghera di presidio, ma in altri pochi giorni sar\u00f2 a Venezia con tutto il battaglione. Sto bene vi posso dire, cos\u00ec spero sentire di voi e di tutti la famiglia. Le cose della guerra vanno lo stesso qui, la flotta Sarda \u00e8 ancora qui, soltanti pochi ma per\u00f2 faccendo parte della squadra mantengono bloccato Venezia\u201d.\nNella lettera successiva del 6 febbraio 1849, scritta da Venezia ed indirizzata ancora alla madre, non sconfessa il suo operato e la sua scelta di uomo d'armi accennando anche, nel caso le cose volgano al peggio, di imbarcarsi per l'Africa \u201ce coll\u00e1 sarei anche Ufficiale\u201d, ma poi prosegue e si sofferma sui lussi veneziani \u201cQuanto belle cose sono qui di lusso e di gallenteria che costano per niente [...] in paragone di Napoli\u201d.\nMa con la lettera scritta da Venezia, il 10 aprile 1849, ed indirizzata non a caso al fratello Vincenzo, quasi con angoscia descrive: \u201cdopo li succeduti avvenimenti no vi \u00f2 dato nessuna nuova, per non affliggervi. Noi siamo ritirati ciascuno alle rispettive guarnigione. Caro fratello nel mentre che ci combattavamo coll'inimico, il cielo semprava propizio, ma tutto ad un tratto si cambi\u00f2, che quasi rilevai tutte le sciagure avvenute, quanto tutto succed\u00e9 il 23 di marzo scorso. Non tardate a scrivere a zio Vincenzo B[...] di mandarmi il danaro che ne \u00f2 molto bisogno, specialmente in questi tempi.\u201d.\nDopo la caduta di Venezia, il 27 agosto 1849 gli austriaci entravano e gli strenui difensori ne uscivano per prendere la strada dell'esilio. Tra questi, Francesco \u201cDon Ciccio\u201d Sprovieri, che ritroviamo \u201cUmilissimo\u201d a Torino dove gli giunse una lettera, scritta da un amico di Casale (Monferrato) il 16 maggio 1852, da recapitare al \u201cCaffe della Bandiera\u201d.\nLa lettera scritta dalla madre, l'8 luglio 1854 e spedita da Acri, arriva a Torino nel momento in cui Sprovieri si trovava a Genova e dove gli fu reindirizzata. Essa recita maternamente saggi e oggettivi consigli: \u201dVoi intanto menate una via religiosa e studiosa applicandovi alla lingua italiana per comparire nella societ\u00e0\u201d.\nAncora il 19 febbraio 1856, a Torino, il nostro ormai trentenne, riceve una lettera scritta ancora dalla madre, ad Acri il 24 gennaio 1856, in cui questa non si risparmia in ulteriori raccomandazioni: \u201cCredo che sia molto nocevole alla vostra salute il fumo ed il tabacco e l'abuso dei liquori e venere, parmi ve ne potrete astenere\u201d. Ma nel 1859 gli avvenimenti fortunatamente precipitano e \u201cDon Ciccio\u201d, inquadrato come sottotenente nel I Reggimento dei Cacciatori delle Alpi, partecipa nella notte del 30 maggio 1859 allo sfortunato assalto del forte di Laveno. In quella circostanza fu ferito a bruciapelo al gomito sinistro e nella lettera speditagli da Bergamo il 21 dicembre 1859, ed indirizzatagli a Torino dov'era in convalescenza, un suo commilitone gli comunicava l'esigenza di redigere uno stato di servizio a fini pensionistici. Lo Sprovieri, ardimentoso combattente, redige non senza incredibili fatiche linguistiche la copia, dove tra l'altro si legge: \u201cBrevetto del Comandante dell'armata Napoletana. Brevetto del governo veneto [...]. Gli ordini del giorno del comando generale dell'armata coi quali il supplicante vien rimunerato con menzione onorevole, l'ordine del giorno di S(stato). M(aggiore). N.16 e la medaglia d'argento al valor militare per il fatto per lo quale fu ferito e l'ordine del giorno di S.M. N. 44. La medaglia d'argento dal ministero [dell'interno] con il motto, benemerito della patria.\u201d.\nDa l\u00ec a continuare le avventure garibaldine il passo fu breve. Imbarcatosi a Quarto, durante la navigazione diventa pro-tempore comandante della III\u00aa Compagnia col grado di capitano al posto dello sdegnato Francesco Stocco. Questi, convinto repubblicano, solo sulla nave seppe che l'operazione dei mille si svolgeva in nome di Vittorio Emanuele II e rifiut\u00f2 l'incarico. Ed \u00e8 proprio nelle vesti di comandante che Sprovieri redige la bozza doppia del rapporto da presentare a Garibaldi dopo la battaglia di Calatafimi del 15 maggio 1860. Questo \u201celaboratissimo\u201d documento, anche se mutilato della data, fu scritto da un letto d'infermeria. Nella colonna di sinistra esso recita: Calatafim(i) (data strappata) Rapporto del Combattimento del monte di Pianto Romano. Non prima di oggi posso far rapporto del combattimento del 15 corrente essendo stato ferito a bruciapelo da una palla che da un lato della gola usc\u00ec dalla spalla destra. La compagnia fu piazzata sulla vallata della montagna alla cacciatora. Appena il nemico apri il fuoco essa senza colpo tirare a passo di carica si scagli\u00f2 contro lo stesso contribuendo cos\u00ec a far piegare i cacciatori napoletani che ripiegavano dentro il monte Pianto Romano unendosi al grosso dei loro compagni. Di poi si scagli\u00f2 contro il nemico che in grosse colonne stava sul monte dove fervea il pi\u00f9 accanito combattimento.\nLa compagnia tutta che adempi al proprio dovere ebbi molti feriti [segue elogiando i singoli soldati e si firma] Sprovieri Francesco Capitano Comandante la Compagnia\u201d. Ormai siamo a Napoli e la lettera speditagli da Cosenza il 2 ottobre 1860, giorno degli ultimo scontro nella grande battaglia del Volturno, fu indirizzata nella citt\u00e0 partenopea dove venne letta dal neo \u201cColonnello nella Brigata Militarizzata\u201d (ex Brigata volontari garibaldini) probabilmente solo dopo il suo ritorno dal fronte del Volturno. \u00c8 sempre l'attentissima madre a scrivere: \u201c ... Ho ricevuto la vostra lettera in data del 19, e che voi stesso dite attassata, mentre di sopra vi \u00e8 il bollo del giorno 29 da Napoli ...\u201d. Ancora la madre, sollevatissima, gli scrive una lettera spedita da Cosenza l'11 ottobre 1860 ed indirizzata a Napoli, dove si legge: \u201cMio Benedetto figlio, Ho ricevuto la vostra in data di 4 [ottobre n.d.t.], e ci ha colmati di consolazione nel sentirvi sano e salvo, mentre i Giornali cos\u00ec detti Il Nazionale, l\u2019Italia e il Garibaldi recavano la vostra morte, parmi [opportuno a.d.t.] scriverci spesso, e cercate di avere un permesso per qualche mese\u201d. Garbatissima la lettera di supplica speditagli da un professore di fisica nel Liceo della citt\u00e0 bruzia, inviatagli da Cosenza il 15 maggio 1861 essa fu indirizzata a Torino dov'era \u201cTenente Colonnello dell'Armata dell'Italia Meridionale\u201d. Questa volta, inviata da Acri il 27 dicembre 1861, la lettera scritta dalla madre viene considerata in franchigia perch\u00e9 indirizzata al \u201c Sig. Colonnello Francesco Sprovieri Deputato Torino\u201d.\nA titolo di prova del continuo andirivieni dal sud al nord e viceversa, il nostro \u201cDon Ciccio\u201d ci lascia a testimone questa ricevuta di un vaglia postale da 140 Lire spedito da Cosenza il 24 marzo 1863 per il beneficiario residente a Cant\u00f9. Ma chi si aspetta per lui un meritato riposo nella campagna cosentina resta deluso, perch\u00e9 il nostro \u201cSprovieri Cav.[aliere] Francesco Luogotenente Colonnello in ritiro\u201d, si trovava a Genova il giorno 18 dicembre 1865 quando gli giunse l'ennesima lettera scritta dalla madre.\nSiamo alla vigilia della Terza Guerra d'Indipendenza e tra le cancellerie del Regno d'Italia e del Regno di Prussia si vanno affinando gli accordi per una guerra contro l'Impero austriaco, sanciti il 6 aprile 1866 con un trattato di alleanza militare. Lo Sprovieri arruolatosi nel Corpo Volontari Italiani di Giuseppe Garibaldi oper\u00f2 in Trentino e ci lascia questa ricevuta scritta dal commesso postale di Vestone il 20 luglio 1866, lo stesso giorno della battaglia navale di Lissa, dove si annota tra l'altro: \u201cDiritti Postali del Vaglia Sprovieri \u00a3 1.20 francobolli relativi \u00a3 0.20\u201d. Il giorno dopo si sarebbe combattuta la battaglia di Bezzecca ed ignoro il motivo per cui Francesco Sprovieri sostitu\u00ec Giovanni Nicotera a capo del 6\u00ba Reggimento Volontari Italiani.\nL'ultima lettera in mio possesso riguardante il periodo risorgimentale fu spedita da Modena ed indirizzata a \u201cDon Ciccio\u201d all'indirizzo \u201cPosta Militare\u201d. Concludo riportando parte degli atti parlamentari del Senato del 7 febbraio 1900 presieduti da Giuseppe Saracco: \u201cIn piego sigillato ho ricevuto due lettere: una \u00e8 del signor Marcello Oneto il quale scrive cos\u00ec: Eccellenza, compio al doloroso incarico di parteciparle, a nome della famiglia, che l'onorevole senatore Francesco Sprovieri spirava questa mattina qui in Roma alle ore 8, nella sua abitazione in via Milano, 24. Le rimetto una lettera lasciata scritta dall'onorevole Sprovieri per l'eccellenza sua. Leggo ora la lettera del senatore Sprovieri: Eccellenza, trovandomi qui in Acri, sano di mente, ma ammalato, prego l'eccellenza vostra che alla mia morte non mi sia fatta nessuna commemorazione nel Senato, n\u00e9 si devono inviare condoglianze alla mia famiglia. Muoio tranquillo perch\u00e9 ho amato sinceramente la patria, senza interesse alcuno. I miei ringraziamenti e la saluto. Francesco Sprovieri\"."}
{"id": "1977664", "revid": "287204", "url": "https://it.wikipedia.org/wiki?curid=1977664", "title": "NGC 2567", "text": "NGC 2567 \u00e8 un ammasso aperto visibile nella costellazione della Poppa.\nOsservazione.\nSi individua con una certa difficolt\u00e0 a causa dall'assenza di stelle luminose nelle sue vicinanze: si pu\u00f2 partire dalla stella e spostarsi di circa 8 gradi in direzione SSE; si trova sul bordo della Via Lattea su un campo stellare ricco di stelle deboli di fondo. L'ammasso si pu\u00f2 individuare e osservare anche con un binocolo 10x50, che per\u00f2 non consente di risolvere alcuna componente stellare, cosa possibile invece con un telescopio da almeno 80-100mm di apertura. Attraverso strumenti da 200mm appare come un grande oggetto completamente risolto in diverse decine di stelle deboli.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini elevate; dall'emisfero boreale la sua osservazione risulta piuttosto penalizzata dalle regioni situate a latitudini medie settentrionali ed \u00e8 invisibile alle alte latitudini. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2567 venne individuato per la prima volta da William Herschel nel 1793 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 1649.\nCaratteristiche.\nNGC 2567 \u00e8 un ammasso moderatamente ricco formato da alcune decine di stelle sparse su un diametro di circa 10'; la sua distanza \u00e8 stimata attorno ai 1677\u00a0parsec (circa 5470 anni luce) ed \u00e8 quindi situato sul bordo esterno del Braccio di Orione, alla stessa distanza del sistema nebuloso di Sh2-310 ma a una diversa latitudine galattica.\nL'ammasso contiene circa una trentina di stelle, che appaiono poco concentrate e di un colore generalmente tendente al giallognolo; le sue componenti pi\u00f9 luminose, di decima magnitudine, si dispongono a formare una sorta di triangolo nella parte occidentale, mentre ad est \u00e8 visibile una concatenazione abbastanza rettilinea di stelle pi\u00f9 deboli. Il diagramma colore-magnitudine costruito sulle sue stelle rivela una fascia di sequenza principale piuttosto ampia in cui sono presenti stelle di classe spettrale B, A e F; con un'et\u00e0 stimata attorno ai 290 milioni di anni, risulta essere leggermente pi\u00f9 giovane dell'ammasso delle Iadi. Fra le sue componenti vi sono almeno 14 stelle variabili."}
{"id": "1977666", "revid": "144796", "url": "https://it.wikipedia.org/wiki?curid=1977666", "title": "Ludovico Trotti", "text": ""}
{"id": "1977667", "revid": "18911623", "url": "https://it.wikipedia.org/wiki?curid=1977667", "title": "Sciampagnini", "text": ""}
{"id": "1977668", "revid": "18911626", "url": "https://it.wikipedia.org/wiki?curid=1977668", "title": "Umberto Sciampagnini", "text": ""}
{"id": "1977669", "revid": "287204", "url": "https://it.wikipedia.org/wiki?curid=1977669", "title": "Eddie Johnson (pilota automobilistico)", "text": "Tra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Johnson ha all'attivo anche 9 Gran Premi in Formula 1. Prevalentemente la sua attivit\u00e0 da pilota si \u00e8 per\u00f2 svolta nei campionati americani di auto da corsa, prima nelle \"AAA\" e poi nelle \"USAC\".\nJohnson muore nel 1974 in un incidente aereo con la moglie Shirley e ricevettero sepoltura nel cimitero Rose Hill di Akron, Ohio."}
{"id": "1977670", "revid": "56818", "url": "https://it.wikipedia.org/wiki?curid=1977670", "title": "Fusion imaging", "text": ""}
{"id": "1977671", "revid": "466539", "url": "https://it.wikipedia.org/wiki?curid=1977671", "title": "Golden Globe 1962", "text": "La 19\u00aa edizione della cerimonia di premiazione di Golden Globe si \u00e8 tenuta il 5 marzo 1962 al \"Beverly Hilton Hotel\" di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1977672", "revid": "1543377", "url": "https://it.wikipedia.org/wiki?curid=1977672", "title": "Paola Protopapa", "text": "Biografia.\nFin dall'infanzia esprime interesse verso lo sport e, con il supporto del padre, inizia a praticare la barca a vela passando in seguito in una squadra di ginnastica artistica dove partecipa a manifestazioni sportive a livello nazionale.\nNel 1979 il trasferimento da Roma a Treviso la avvicina allo sci alpino iniziando a gareggiare nelle specialit\u00e0 dello slalom e slalom gigante nei successivi tre anni di permanenza nel Veneto.\nNel 1982 ritorna a Roma dove si avvicina al canottaggio iniziando l'attivit\u00e0 agonistica in questa specialit\u00e0 l'anno successivo. Nel canottaggio si rivela atleta promettente, conquistando un titolo italiano assoluto, e continua l'attivit\u00e0 fino ad un grave incidente che nel 1987 la costringe ad un lungo periodo di riposo sottoponendosi a diversi interventi chirurgici.\nTuttavia il carattere e la passione favoriscono il suo desiderio di riavvicinarsi allo sport praticato e, attraverso la corsa, riprende gli allenamenti e l'attivit\u00e0 sportiva partecipando a diverse mezze maratone e maratone riavvicinandosi nel contempo alla vela. Dopo un iniziale approccio con il monochiglia classe laser passa al catamarano classe Hobie 16 con cui disputa numerosissime regate del circuito nazionale ed internazionale, raggiungendo notevoli risultati con piazzamenti tra i migliori equipaggi in Europa e conquistando due titoli italiani anche in questa disciplina.\nNel 2006, anno in cui vince l'oro agli europei indoor di Amsterdam rappresentando l'Italia e la sua societ\u00e0, la CC Aniene, nella specialit\u00e0 dell'adaptive rowing sulla distanza dei 1\u00a0000\u00a0m, entra a far parte della squadra nazionale di adaptive rowing iniziando la sua preparazione per la rappresentare l'Italia ai XIII Giochi paralimpici estivi svoltisi a Pechino nel 2008 dove riusc\u00ec a conquistare la medaglia d'oro nel canottaggio quattro con misti LTA insieme a Luca Agoletto, Daniele Signore, Graziana Saccocci e al timoniere Alessandro Franzetti. Conferma il risultato l'anno successivo ai mondiali di Poznam risalendo sul podio e conquistando la medaglia d'argento.\nAl suo ritorno in Italia avvia la sua preparazione per la partecipazione ai X Giochi paralimpici invernali che si terranno a Vancouver, in Canada, nel 2010, ed ai quali riesce ad accedere tramite la qualificazione alla Coppa del Mondo di sci nordico paralimpico tenutasi in Norvegia nel novembre 2009.\nDopo aver conquistato il 9\u00ba posto overall al Campionati Mondiali IFDS di vela tenutasi nel 2011 a Weymouth con la squadra composta dalla Protopapa (CC Aniene) assieme a Giorgio Zorzi (SC Garda Sal\u00f2) e Massimo Dighe (GS Fiamme Azzurre), nel 2012 l'atleta romana partecipa per la terza volta ad una competizione paralimpica, i XIV Giochi paralimpici estivi di Londra. In quest'occasione con ITA720 - Italian Sonar Sailing Team Sonar, in equipaggio con Massimo Dighe ed Antonio Squizzato si aggiudicano il 12 posto. Rientrata in Italia, ritorna alla sua disciplina primaria del canottaggio e dopo un anno di selezioni approda nuovamente nella squadra Nazionale come titolare del 4 con, timonato da Peppiniello di Capua, storico timoniere dei fratelli Abbagnale e trascina la squadra azzurra alla conquista della medaglia d'argento ai mondiali 2013 in Corea del sud, medaglia che mancava all'Italia proprio dal 2009 quando l'azzurra la conquist\u00f2 in Polonia. Anche nel 2014 arrivano 2 importanti podi in gare Internazionali, dietro i campioni paralimpici inglesi."}
{"id": "1977673", "revid": "583609", "url": "https://it.wikipedia.org/wiki?curid=1977673", "title": "Kenneth MacMillan", "text": "Fu il direttore artistico del Royal Ballet a Londra tra il 1970 e il 1977.\nBiografia.\nKenneth MacMillan nacque a Dunfermline, in Scozia ma crebbe a Great Yarmouth, dove studi\u00f2 con Phyllis Adams. In seguito vinse una borsa di studio per la scuola del Sadler's Wells dove studi\u00f2 per un anno, nel 1946, unendosi al Sadler's Wells Theatre Ballet. Mentre studiava incontr\u00f2 e ottenne l'appoggio di Ninette de Valois, cose che lo rese sinceramente felice per il resto della sua vita. Nel 1948 si trasfer\u00ec al Sadler's Wells Ballet, ma ritorn\u00f2 al Theatre Ballet quattro anni pi\u00f9 tardi.\nInizi\u00f2 a coreografare per la compagnia e due dei suoi primi lavori, \"Somnambulism\" (1953) e \"Laiderette\" (1954) portarono la de Valois ad affidargli la realizzazione di un balletto quando aveva venticinque anni. \"Danses concertantes\" fu prodotto nel gennaio del 1955.\nContinu\u00f2 a danzare ma gradualmente vi rinunci\u00f2 per dedicarsi alla coreografia. Segu\u00ec una serie di lavori: \"Solitaire\" (1956), \"The Burrow\" (1958), \"Le Baiser de la f\u00e9e\" e \"The Invitation\" (1960), \"La sagra della primavera\" (1962), \"La cr\u00e9ation du monde\" (1964), \"The Song of the Earth\" (1965) e il suo primo lavoro a serata intera: \"Romeo e Giulietta\" (1965). Nell'anno in cui coreograf\u00f2 quest'ultimo lavoro fu nominato coreografo residente al Royal Ballet.\nMacMillan fu il direttore del balletto della Deutsche Oper di Berlino Ovest negli anni dal 1966 al 1969, e fu nominato direttore del Royal Ballet nel 1970. Continu\u00f2 a coreografare e produsse una serie di lavori: \"Valses nobles et sentimentales\" (1966), \"Anastasia\" (versione di un atto nel 1967, versione in tre atti nel 1971), \"The Seven Deadly Sins\" (1973), \"Manon\" e \"Elite Syncopations\" (1974), \"Requiem\" (1976), \"Mayerling\" (1978), \"Isadora\" (1981), \"The Prince of the Pagodas\" (1989) e \"The Judas Tree\" (1992). Nel 1977, all'et\u00e0 di quarantotto anni, si ritir\u00f2 dalla carica di direttore per assumere la posizione di coreografo principale del Royal Ballet, carica che mantenne fino alla sua morte. Nel 1983 fu nominato cavaliere.\nMacMillan mor\u00ec di infarto il 29 ottobre 1992. Era dietro le quinte al Covent Garden, stava assistendo ad una riedizione del suo \"Mayerling\". Nella stessa sera, il Birmingham Royal Ballet danzava il suo \"Romeo and Juliet\" a Birmingham.\n\u00c8 ricordato come uno dei grandi coreografi del ventesimo secolo. Egli non aveva paura di confrontarsi con temi controversi come nei balletti \"The Invitation\" e \"The Judas Tree\". Spesso si occupava della parte pi\u00f9 oscura della natura umana e della sessualit\u00e0 e alcuni dei suoi lavori sono incentrati su personaggi che sarebbero considerati degli \"outsider\" nella societ\u00e0 moderna. Nello stesso tempo, balletti come \"Elite Syncopations\" dimostrano come fosse capace di creare lavori di grande genio e fascino.\nSi spos\u00f2 con Deborah Williams, una pittrice e scultrice con la quale ebbe una figlia, Charlotte, una fotografa, ed entrambe sorvegliano attentamente le produzioni dei suoi lavori.\nCoreografie.\nAnche se fu un danzatore di talento, MacMillan \u00e8 conosciuto pi\u00f9 per le sue coreografie che per i suoi ruoli e particolarmente per la collaborazione con il Royal Ballet e la Deutsche Oper, Berlino.\"Ho smesso di ballare quando avevo circa 23 anni principalmente perch\u00e9 avevo solo una terribile paura del palcoscenico e odiavo esibirmi. Mi sono rivolto alla coreografia come un rilascio dal ballo e sono stato abbastanza fortunato che la prima cosa che ho fatto \u00e8 piaciuta a tutti.\"\nMacMillan intervistato dalla BBC nel 1990.\nOnorificenze e Premi.\nMacMillan \u00e8 stato nominato cavaliere nel 1983 e ha ricevuto lauree honoris causa dall'Universit\u00e0 di Edimburgo (1976) e dal Royal College of Art (1992). \nI suoi riconoscimenti includono il Evening Standard Ballet Award (1979); Premio del balletto della Society of West End Theatre Managers, 1980 e 1983; e, postumo, il Laurence Olivier Award per la migliore produzione di nuova danza nel 1993 per The Judas Tree; il premio speciale Society of London Theatre nel 1993; e il Tony Award per la migliore coreografia nel 1994 per Carousel."}
{"id": "1977674", "revid": "18911673", "url": "https://it.wikipedia.org/wiki?curid=1977674", "title": "Miles &amp; More", "text": ""}
{"id": "1977675", "revid": "169395", "url": "https://it.wikipedia.org/wiki?curid=1977675", "title": "Astorgio II Manfredi", "text": ""}
{"id": "1977677", "revid": "574302", "url": "https://it.wikipedia.org/wiki?curid=1977677", "title": "Golden Globe per la migliore fotografia", "text": "Il Golden Globe per la migliore fotografia venne assegnato al miglior direttore della fotografia dalla HFPA (\"Hollywood Foreign Press Association\"). Venne assegnato dal 1948 al 1955 e nel 1963.\nVincitori e candidati.\nL'elenco mostra il vincitore di ogni anno, seguito dai direttori della fotografia che hanno ricevuto una candidatura. Per ogni direttore della fotografia viene indicato il film che gli ha valso la candidatura (titolo italiano e titolo originale tra parentesi)."}
{"id": "1977680", "revid": "287204", "url": "https://it.wikipedia.org/wiki?curid=1977680", "title": "NGC 2439", "text": "NGC 2439 \u00e8 un ammasso aperto dalla natura controversa visibile nella costellazione della Poppa.\nOsservazione.\nSi individua circa 4 gradi a sud-est della brillante stella , in direzione di un campo stellare piuttosto ricco; appare dominato verso nord da una stellina giallastra di sesta magnitudine. Un binocolo 10x50 pu\u00f2 permettere di risolvere in parte le sue componenti pi\u00f9 luminose, anche se l'oggetto permane di aspetto nebuloso; attraverso un telescopio da 100mm risolto in una ventina di stelle fino alla magnitudine 12, mentre con uno strumento da 200mm e ingrandimenti sui 100x il campo visivo si satura di stelle.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da buona parte delle aree popolate della Terra. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2439 venne individuato per la prima volta da John Herschel nel 1835 attraverso il telescopio riflettore da 18,7\u00a0pollici appartenuto a suo padre William Herschel; egli lo inser\u00ec nel suo General Catalogue of Nebulae and Clusters col numero 1566.\nCaratteristiche.\nNGC 2439 \u00e8 un ammasso assai ricco e luminoso, consistente di una nutrita popolazione di stelle giovani; la sua distanza \u00e8 stimata attorno ai 3855\u00a0parsec (quasi 12600 anni luce) ed \u00e8 quindi situato in una zona esterna della Via Lattea, probabilmente in corrispondenza del Braccio di Perseo, in un tratto che presenta segni di disgregazione a causa della sua terminazione.\nSecondo alcuni studi, in direzione di quest'oggetto non vi sarebbe un gruppo compatto di stelle, ma piuttosto ci\u00f2 che si osserva sarebbe il risultato di una sovrapposizione di diversi gruppi stellari lungo la stessa linea di vista; alcune di queste stelle appartengono a diverse piccole associazioni OB, la pi\u00f9 vicina delle quali si troverebbe ad appena 1000\u00a0parsec. A una distanza inferiore vi sarebbe invece una regione ricca di polvere interstellare, cui sono associati alcuni gruppi stellari.\nIn direzione dell'ammasso \u00e8 visibile la stella variabile R Puppis, che oscilla fra le magnitudini 6,5 e 6,7 con un periodo non definibile in quanto non regolare; questa stella starebbe al di l\u00e0 dell'ammasso e lo scurisce notevolmente. Gran parte delle componenti sono di decima e undicesima grandezza e si concentrano poco a sud di questa stella, come a formare una sorta di \"grappolo\"."}
{"id": "1977682", "revid": "88043005", "url": "https://it.wikipedia.org/wiki?curid=1977682", "title": "Tamburo imperiale", "text": "Il Tamburo Imperiale o Napoleonico \u00e8 uno strumento a percussione a suono indeterminato, piuttosto grosso, alto circa 75-80 cm. Il suono viene prodotto quando lo strumento viene colpito da una mazza.\nOggi.\nL'imperiale non \u00e8 uno strumento d'orchestra. Viene usato dalle bande musicali con le stesse modalit\u00e0, per battere il passo ai bandisti."}
{"id": "1977683", "revid": "216538", "url": "https://it.wikipedia.org/wiki?curid=1977683", "title": "Gianfranco De Laurentis", "text": ""}
{"id": "1977684", "revid": "135224", "url": "https://it.wikipedia.org/wiki?curid=1977684", "title": "Bande musicali", "text": ""}
{"id": "1977687", "revid": "287204", "url": "https://it.wikipedia.org/wiki?curid=1977687", "title": "Codice Atlantico", "text": "Il Codice Atlantico (\"Codex Atlanticus\") \u00e8 la pi\u00f9 ampia raccolta di disegni e scritti di Leonardo da Vinci. \u00c8 conservato presso la Biblioteca Ambrosiana di Milano.\nStoria.\nFrancesco Melzi.\nNel 1519, alla morte di Leonardo ad Amboise, la raccolta dei suoi manoscritti fu ereditata da Francesco Melzi, che nel 1523 giunse a Milano.\nAlla morte di Francesco Melzi, avvenuta attorno al 1570, i manoscritti conservati nella villa di Vaprio d'Adda furono affidati al figlio primogenito Orazio e successivamente presero strade diverse a causa di sottrazioni e cessioni.\nPompeo Leoni.\nGrazie a una breve cronaca lasciata da Giovanni Ambrogio Mazenta, \u00e8 possibile ricostruire, anche se in modo vago, le vicende di parte dei testi. La famiglia Melzi aveva come insegnante Lelio Gavardi d'Asola, che attorno al 1587 sottrasse 13 libri di Leonardo per portarli a Firenze al granduca Francesco. Essendo per\u00f2 morto il granduca, il Gavard\u00ec si trasfer\u00ec a Pisa insieme ad Aldo Manuzio il Giovane, suo parente; qui incontr\u00f2 il Mazenta, al quale lasci\u00f2 i libri affinch\u00e9 li restituisse alla famiglia Melzi. Il Mazenta li riport\u00f2 a Orazio Melzi, che per\u00f2 non si interess\u00f2 del furto e gli don\u00f2 i libri; il Mazenta li consegno al fratello.\nLo scultore Pompeo Leoni, informato della presenza di manoscritti di Leonardo, li chiese a Orazio Melzi per il re Filippo II; ottenne la restituzione anche di sette volumi dai Mazenta, ai quali ne rimasero sei. Di questi sei, tre furono da loro donati rispettivamente all'arcivescovo Federico Borromeo, al pittore Ambrogio Figino e a Carlo Emanuele I di Savoia, mentre gli altri tre in seguito furono ottenuti da Pompeo Leoni, che entr\u00f2 cos\u00ec in possesso di un numero imprecisato di manoscritti e carte.\nNel 1589 Leoni, impegnato in lavori al monastero dell'Escorial, si trasfer\u00ec in Spagna. Qui utilizz\u00f2 il materiale di Leonardo in suo possesso (probabilmente smembrando anche codici gi\u00e0 rilegati) per formare nuove raccolte; sulle pagine vuote di un \"gran libro\" incoll\u00f2 fogli o disegni ritagliati; in alcuni casi cre\u00f2 aperture nelle pagine per permettere la visione del retro dei fogli incollati.\nSecondo Luca Beltrami nel volume incluse anche alcune riproduzioni e disegni non originali.\nQuesto volume, insieme ad altri manoscritti, fu poi riportato in Italia da Leoni, forse nel 1604.\nIl Leoni mor\u00ec nel 1608 e furono suoi eredi i due figli maschi, Michelangelo (\u2020 1611) e Giovanni Battista (\u2020 1615), morti pochi anni dopo. Una lettera del 1613 riporta una lista di beni leonardeschi che Giovanni Battista cerc\u00f2 di vendere a Cosimo II de' Medici, comprendente il \"gran libro\", quindici manoscritti minori e alcuni disegni; all'epoca Pompeo Leoni era indicato anche come \u00abAretino\u00bb.\nNon si raggiunse un accordo per la vendita. Nel luglio 1615 la possibilit\u00e0 di acquistare il volume suscit\u00f2 l'interesse del cardinale Federico Borromeo.\nPer\u00f2 dal maggio 1615, con la morte di Giovanni Battista, era iniziata una disputa per l'eredit\u00e0 di Pompeo Leoni tra altri due figli: un figlio illegittimo che aveva l'identico nome del padre e la figlia Vittoria (n. 1571), moglie di Polidoro Calchi (\u2020 1632). Solo dopo un accordo concluso nel 1621 Vittoria e il marito poterono iniziare la vendita dei manoscritti.\nGaleazzo Arconati e la Biblioteca Ambrosiana.\nTra il 1622 e il 1630 il Calchi vendette al conte Galeazzo Arconati (circa 1580 - 1649) vari manoscritti, compreso il \"gran libro\". Non \u00e8 nota la data esatta della cessione, ma esiste una ricevuta del 28 agosto 1622 rilasciata da Francesco Maria Calchi, figlio di Polidoro, che indicava una somma di 445 ducatoni dovuta dall'Arconati.\nGaleazzo Arconati era legato a Federico Borromeo, suo parente per parte di madre e suo tutore in giovent\u00f9.\nForse proprio per questo legame, con atto del 21 gennaio 1637 egli don\u00f2 dodici manoscritti di Leonardo alla Biblioteca Ambrosiana, fondata dal Borromeo nel 1609.\nA ringraziamento del donatore venne posta una lapide nella Biblioteca sormontata da un tondo con un busto in rilievo.\nIl riferimento nella lapide a un'offerta del re d'Inghilterra (proprio per il \"libro grande\") rifiutata dall'Arconati \u00e8 supportato da una dichiarazione giurata, inserita nell'atto di donazione, che indica re Giacomo I (1566-1625), ma con la data impossibile dell'anno 1630; per questo motivo diverse fonti considerano come offerente il successore Carlo I, in carica dal 1625. Altra ipotesi \u00e8 che il tentativo di acquisto del volume fosse un'iniziativa di lord Arundel con l'intenzione di donarlo al re; lord Arundel acquist\u00f2 un altro codice di Leonardo probabilmente nello stesso periodo.\nCome riportato dall'atto di donazione, il \"libro grande\" aveva dimensioni notevoli (un'oncia da legname era pari a circa 5 centimetri), che all'epoca erano utilizzate per gli atlanti; per questo alla fine del Settecento era indicato essere in formato \"atlantico\", dando origine al nome con cui \u00e8 tuttora conosciuto. Nella Biblioteca per conservare il codice venne realizzata una cassetta su misura, posta sopra un tavolo riccamente decorato; nella cassetta era disponibile anche uno specchio per leggere la scrittura rovesciata.\nSpoliazioni napoleoniche.\nNel 1796 Napoleone ordin\u00f2 lo spoglio di tutti gli oggetti artistici o scientifici che potevano arricchire musei e biblioteche di Parigi. Il 24 maggio il commissario di guerra Peignon si present\u00f2 all'Ambrosiana insieme all'incaricato Pierre-Jacques Tinet (1753-1803) con l'elenco degli oggetti di cui doveva impossessarsi, fra cui \u00able carton des ouvrages de Leonardo d'Avinci (\"sic\")\u00bb. Le casse contenenti gli oggetti d'arte tolti a Milano vennero spedite a Parigi il 29 maggio, ma giunsero solo il 25 novembre. Il 14 agosto venne stabilito di portare la cassa n. 19, contenente il Codice Atlantico, alla \"Biblioth\u00e8que nationale de France\".\nQuando le truppe alleate occuparono Parigi nel 1815, ognuna delle potenze interessate affid\u00f2 ad un proprio Commissario l'incarico di ricuperare gli oggetti d'arte di cui era stata spogliata; Franz Xaver barone von Ottenfels-Gschwind, incaricato dall'Austria di riprendere gli oggetti d'arte tolti alla Lombardia, essendo questa ritornata sotto il dominio austriaco, non ottenne tutti i codici vinciani sottratti dalla Biblioteca Ambrosiana, bench\u00e9 ne avesse una nota esatta. Quando si present\u00f2 alla \"Biblioth\u00e8que nationale\", vi trov\u00f2 solo il Codice Atlantico e non cerc\u00f2 di rintracciare e riavere gli altri manoscritti. Secondo una versione riportata successivamente il barone von Ottenfels-Gschwind avrebbe rifiutato il codice, ritenendolo cinese a causa della scrittura rovesciata di Leonardo; solo grazie all'intervento di Antonio Canova e di Pietro Benvenuti il volume sarebbe tornato a Milano.\nRestauro.\nI danni provocati dal tempo e dall'utilizzo da parte di studiosi portarono alla decisione di suddividere il grosso volume in 53 cartelle per facilitarne la consultazione; venne fatto anche un tentativo malriuscito di distacco dei disegni dal supporto originale.\nLo stato di conservazione delle carte rese necessario nel 1962 un intervento generale, che fu affidato al \"Laboratorio di Restauro del Libro Antico\" dell'Abbazia di Grottaferrata in seguito a un accordo tra Biblioteca Ambrosiana, la Direzione generale delle accademie e biblioteche del Ministero della pubblica istruzione e la Soprintendenza archivistica e bibliografica della Lombardia. I costi del restauro (17 milioni di lire italiane, pari a circa euro del 2015) furono sostenuti dal governo italiano.\nNonostante alcune opinioni contrarie, venne stabilito di mantenere l'ordine originario della raccolta; vennero rese visibili anche le parti nascoste dei disegni. Per eseguire il lavoro le carte vennero trasportate a Grottaferrata con pi\u00f9 viaggi in contenitori appositi con la scorta della polizia.\nAl completamento del restauro nel 1972 si ottennero dodici volumi: le 1286 carte contenute nei 401 fogli originari furono suddivise in 1119 nuove carte rilegate. I risultati del restauro portarono alcune critiche per il mancato riordino e suddivisione dei fogli, ma soprattutto venne notato uno sbiadimento delle scritture; vennero notati ritocchi nella scrittura rispetto all'edizione pubblicata all'inizio del Novecento, attribuite per\u00f2 dai restauratori a interventi di studiosi in anni precedenti. Le alterazioni pi\u00f9 gravi riguardarono i fogli 651 (disegno di un profilo di donna non pi\u00f9 visibile) e 743 (quasi completa scomparsa dei disegni).\nNel 2008 \u00e8 stato deciso di sfascicolare i dodici volumi e utilizzare appositi passepartout per permettere sia lo studio sia l'esposizione dei disegni.\nNel 2019, \u00e8 stato creato il sito web codex-atlanticus.it, una versione interattiva del Codice Atlantico che consente di catalogare e visionare tutti i 1119 fogli del Codice organizzandoli per materia, anno di stesura e numero di pagina.\nDescrizione.\nLa denominazione \"atlantico\" deriva dal formato dei fogli su cui vennero incollati i disegni di Leonardo, normalmente utilizzato per gli atlanti geografici.\nI fogli sono assemblati senza un ordine preciso e abbracciano un lungo periodo degli studi leonardeschi, il quarantennio dal 1478 al 1519, secondo diversi argomenti tra i quali anatomia, astronomia, botanica, chimica, geografia, matematica, meccanica, disegni di macchine, studi sul volo degli uccelli e progetti d'architettura.\nAl suo interno si \u00e8 sempre affermato esservi collocati 1750 disegni, tutti di mano di Leonardo. In realt\u00e0, i disegni erano 1751. \nDurante il restauro tutti i disegni furono staccati dai fogli e a pagina 1033 gi\u00e0 370 (antica numerazione 51) venne rimosso un disegno di 21 x 16\u00a0cm, attualmente posto sul foglio 1035 recto: sotto al foglio staccato apparvero evidenti tracce di colla, questo a dimostrazione che l\u00ec vi era incollato un disegno pi\u00f9 piccolo di cui non si aveva avuto notizia.\nQuesto foglio, di cui si erano perse le tracce, sarebbe stato ritrovato nel 2011.\nParti mancanti.\nAlmeno due parti di fogli risultano rimosse dal codice.\nEdizioni.\nEdizione Hoepli.\nNell'ultimo quarto di secolo vennero avviate separatamente pubblicazioni con edizioni critiche delle opere di Leonardo, come quella dell'edizione dei manoscritti di Francia (1881-1891). In considerazione della quantit\u00e0 di disegni e annotazioni contenuti, l'edizione integrale del Codice Atlantico richiese molto tempo.\nNel 1885 l'opera venne affidata dal governo alla Regia Accademia dei Lincei.\nIl lavoro di organizzazione fu affidato al fisico Gilberto Govi; dal 1889, dopo la sua morte, fu proseguito da Giovanni Piumati.\nL'opera, realizzata a dispense in sole 280 copie numerate dalla casa editrice Hoepli, inizi\u00f2 le pubblicazioni nel 1891 e fu completata nel 1904. Oltre alle riproduzioni, era presente una doppia trascrizione dei testi: una fedele all'originale per gli studiosi, l'altra resa in forma moderna per i lettori comuni. Per i sottoscrittori ognuno dei fascicoli aveva un costo di 40 lire, per un totale di 1360 lire italiane (pari a circa 6000 euro nel 2015).\nNel 1904 la prima copia fu donata dal Comune di Milano a \u00c9mile Loubet, presidente della Repubblica francese in un cofano disegnato da Luca Beltrami.\nLo stesso Beltrami nel 1905 don\u00f2 una copia dell'edizione del Codice Atlantico anche alla Raccolta Vinciana presso il Castello Sforzesco, istituzione da lui ideata.\nEdizione Giunti-Barbera.\nTra il 1975 e il 1980, in occasione del restauro del codice, venne realizzata una nuova edizione da parte della \"Commissione nazionale vinciana\".\nL'opera fu pubblicata in 25 volumi."}
{"id": "1977689", "revid": "287204", "url": "https://it.wikipedia.org/wiki?curid=1977689", "title": "Charles Chaplin (pittore)", "text": "Biografia.\nNacque in Francia da padre inglese; allievo di Michel Martin Drolling all'\"\u00c9cole nationale de Beaux arts\" nel 1845, il suo stile s'ispir\u00f2 alla pittura rococ\u00f2 e ricord\u00f2 nella delicatezza dei toni quella di Jean Sim\u00e9on Chardin e di Jean-\u00c9tienne Liotard. Apprezzato dall'imperatrice Eugenia, ebbe numerose commissioni, tra le quali la decorazione del salone dell'emiciclo del palazzo dell'Eliseo, del teatro dell'Op\u00e9ra e delle Tuileries. Artista ufficiale del Secondo Impero, viene classificato tra i pittori dell'\u00abArt pompier\u00bb.\nChaplin espose ai \"Salons\" quasi senza interruzione dal 1845 al 1868; nel 1859 gli fu rifiutata l\"Aurora\", giudicata troppo sensuale. Suoi quadri si trovano nei Musei di Bordeaux, Bayonne, Bourges, Mulhouse, Parigi, Reims, Rouen, e Baltimora. Anche suo figlio Arthur Chaplin fu un pittore, e cos\u00ec la nipote Elisabeth Chaplin. Ebbe per allieve Mary Cassatt, Louise Abb\u00e9ma e Fanny Caill\u00e9."}
{"id": "1977690", "revid": "223320", "url": "https://it.wikipedia.org/wiki?curid=1977690", "title": "Lil Bow Wow", "text": ""}
{"id": "1977693", "revid": "1494169", "url": "https://it.wikipedia.org/wiki?curid=1977693", "title": "Oggetti non stellari nella costellazione della Vergine", "text": "Principali oggetti non stellari visibili nella costellazione della Vergine."}
{"id": "1977698", "revid": "1494169", "url": "https://it.wikipedia.org/wiki?curid=1977698", "title": "Oggetti non stellari nella costellazione della Volpetta", "text": "Principali oggetti non stellari visibili nella costellazione della Volpetta."}
{"id": "1977700", "revid": "74173", "url": "https://it.wikipedia.org/wiki?curid=1977700", "title": "Superdiodo", "text": ""}
{"id": "1977701", "revid": "303344", "url": "https://it.wikipedia.org/wiki?curid=1977701", "title": "Raffaele De Rossi", "text": ""}
{"id": "1977702", "revid": "95776745", "url": "https://it.wikipedia.org/wiki?curid=1977702", "title": "Sarcofago Torlonia", "text": "Il sarcofago Torlonia (n. 395) \u00e8 un sarcofago romano conservato nel Museo Torlonia a Roma.\nSi tratta di un esempio abbastanza tipico dei sarcofagi con filosofi e Muse, nonostante alcuni pesanti restauri del XIX secolo. Al centro si trova la coppia di sposi ai quali \u00e8 dedicato il sarcofago e in mezzo a loro si trova una figura allegorica, arbitrariamente ricomposta come figura virile nel XIX secolo, includendovi forse un ritratto di un membro della famiglia Torlonia, e che doveva anticamente rappresentare una personificazione (maschile o femminile non lo sappiano) di Giunone Pronuba, della Concordia o della Virtus, tipico delle scene nuziali. Due bambini si trovano in basso e sono da mettere in relazione con la vita coniugale.\nA sinistra della figura virile si dispone il corteo dei sette filosofi, mentre dalla parte di quella femminile si trovano le nove Muse. Queste figure, composte in primo e secondo, sono legate al tema della dissertazione filosofica, che si diffuse sui sarcofagi della classe senatoria romana che prediligeva il simbolismo dell\"'homo spiritualis\", al posto dei sarcofagi con scene di battaglia, dal secondo venticinquennio del III secolo.\nIn questo sarcofago a \"len\u00f2s\" (tinozza da uva, legata ai culti dionisiaci), che ha strette attinenze col sarcofago di Acilia, una figura maschile sulla sinistra fa cenno con la mano verso l'estremit\u00e0, come a volerne accentuare la forma curva e a indirizzare lo sguardo dell'osservatore sui personaggi che ornano i fianchi. Uno dei filosofi, vicino alla curva, \u00e8 caratterizzato con tratti socratici, a voler sottolineare l'appartenenza a una determinata scuola filosofica. "}
{"id": "1977709", "revid": "599013", "url": "https://it.wikipedia.org/wiki?curid=1977709", "title": "Duke Nalon", "text": "Corse 10 volte la 500 Miglia di Indianapolis tra il 1938 e 1953, facendo segnare 2 pole-position e raccogliendo un terzo posto nel 1947.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo Nalon ha all'attivo anche 3 Gran Premi e una pole-position in F1.\nNalon \u00e8 stato sepolto presso il cimitero nord di Washington ad Indianapolis, Indiana."}
{"id": "1977712", "revid": "1812137", "url": "https://it.wikipedia.org/wiki?curid=1977712", "title": "Petrovsko-Razumovskaja", "text": "Petrovsko-Razumovskaja () \u00e8 una stazione della Metropolitana di Mosca, interscambio tra la Linea Serpuchovsko-Timirjazevskaja e la Linea Ljublinsko-Dmitrovskaja. Fu inaugurata il 7 marzo 1991 come tratto di un'estensione verso nord della linea.\nPetrovsko-Razumovskaja presenta uscite sull'autostrada Dmitrovskoye e sulla banchina Petrovsko-Razumovskoye della stazione ferroviaria Leningradskij. Tale stazione prevede l'interscambio con i treni pendolari che servono le destinazioni a nord di Mosca. Il carico giornaliero di passeggeri \u00e8 di circa 80.000.\nDal 2016, con l'estensione della linea Linea Ljublinsko-Dmitrovskaja, verso nord \u00e8 stato creato un interscambio con questa linea."}
{"id": "1977713", "revid": "61051", "url": "https://it.wikipedia.org/wiki?curid=1977713", "title": "Hava M\u00fcste\u015farl\u0131\u011f\u0131", "text": ""}
{"id": "1977715", "revid": "729019", "url": "https://it.wikipedia.org/wiki?curid=1977715", "title": "Vladykino (metropolitana di Mosca)", "text": "Vladykino () \u00e8 una stazione della metropolitana di Mosca, situata sulla linea Serpuchovsko-Timirjazevskaja e inaugurata il 1\u00ba marzo 1991.\nIl design si deve agli architetti V. Klokov e I. Pljuhin e nelle sue vicinanze \u00e8 posto l'orto botanico di Mosca.\nNei pressi della stazione si trova l'omonima fermata dell'anello centrale di Mosca, la linea 14 della metropolitana."}
{"id": "1977719", "revid": "436907", "url": "https://it.wikipedia.org/wiki?curid=1977719", "title": "Miroslav Ond\u0159\u00ed\u010dek", "text": "Vita e carriera.\nOnd\u0159\u00ed\u010dek studia cinematografia presso la scuola degli \"Studi Barrandov\" (allora sede dell'industria cinematografica dell'intera Cecoslovacchia) dove inizia a lavorare negli anni del pieno fermento della \"Nov\u00e1 vlna\". Il suo primo lungometraggio nella veste di direttore della fotografia lo vede esordire proprio al fianco di un allora giovane Milo\u0161 Forman, gi\u00e0 in procinto di diventare uno dei maggiori esponenti della \"Nov\u00e1 vlna\" cinematografica e del quale sar\u00e0 uno dei pi\u00f9 fedeli e principali collaboratori per il resto della vita. Come fa lo stesso grande regista ceco, Ond\u0159\u00ed\u010dek lascia la sua patria dopo l'invasione sovietica nel 1968, prima trasferendosi in Gran Bretagna, quindi stabilendosi negli Stati Uniti, dove pu\u00f2 continuare il suo lungo rapporto lavorativo con Forman, che produrr\u00e0 capolavori come \"Hair\", \"Ragtime\" e \"Amadeus\".\nMiroslav Ond\u0159\u00ed\u010dek \u00e8 il padre del regista David Ond\u0159\u00ed\u010dek ed \u00e8 membro del consiglio di amministrazione della \"Scuola di cinema di P\u00edsek\". Interpellato dal tabloid ceco \"Blesk\" riguardo alla grave patologia che ha colpito gli occhi di Forman, dichiara che, come spera che anche l'amico decida di fare, lui ha gi\u00e0 scelto di abbandonare, ritenendosi ormai vecchio e malato per rimanere ancora dietro alla telecamera."}
{"id": "1977721", "revid": "339392", "url": "https://it.wikipedia.org/wiki?curid=1977721", "title": "Classe Stromboli (nave da trasporto)", "text": ""}
{"id": "1977722", "revid": "154893", "url": "https://it.wikipedia.org/wiki?curid=1977722", "title": "IV a.C.", "text": ""}
{"id": "1977723", "revid": "154893", "url": "https://it.wikipedia.org/wiki?curid=1977723", "title": "VI a.C.", "text": ""}
{"id": "1977725", "revid": "154893", "url": "https://it.wikipedia.org/wiki?curid=1977725", "title": "VIII a.C.", "text": ""}
{"id": "1977726", "revid": "154893", "url": "https://it.wikipedia.org/wiki?curid=1977726", "title": "IX a.C.", "text": ""}
{"id": "1977728", "revid": "154893", "url": "https://it.wikipedia.org/wiki?curid=1977728", "title": "X a.C.", "text": ""}
{"id": "1977729", "revid": "154893", "url": "https://it.wikipedia.org/wiki?curid=1977729", "title": "II a.C.", "text": ""}
{"id": "1977730", "revid": "154893", "url": "https://it.wikipedia.org/wiki?curid=1977730", "title": "I a.C.", "text": ""}
{"id": "1977731", "revid": "74801", "url": "https://it.wikipedia.org/wiki?curid=1977731", "title": "Teate", "text": "Teate era un antico centro dei Marrucini che corrisponde all'odierna Chieti, sito tra i fiumi Pescara a ovest e Alento a est. \nStoria.\nIl primo nucleo risale all'epoca preromana ed era, secondo gli storici antichi, il centro principale del popolo italico dei Marrucini.\nGli scavi archeologici hanno dimostrato come il nucleo centrale fosse situato nell'area dell'attuale Civitella, raccolto attorno a tre templi, uno dei quali dedicato di certo al dio Ercole, altri templi. Nella stessa area si trova l'anfiteatro romano, costruito all'epoca dell'impero di Augusto. Con l'avvento dei Romani, il centro si and\u00f2 spostando lungo la strada principale del tratturo (la via Ulpia), che attraversava direttamente la citt\u00e0, scandendo dalla Civitella, mediante via Ravizza, fino al nuovo foro. Il foro principale divenne l'area di piazza Templi Romani, con quattro edifici sacri (uno, con il pozzo sacro, si trova sotto le fondamenta del Palazzo delle Poste del 1930), di cui si ricorda, conservato abbastanza bene, il tempio dei Dioscuri, sopra cui nell'VIII secolo fu costruita la chiesa di San Paolo, sconsacrata nel 1927 per permettere gli scavi.\nL'antica \"Teate\" si svilupp\u00f2 a partire dal II secolo a.C., ma soprattutto durante l'epoca imperiale, quando divenne \"municipium\". Dopo la guerra sociale fino alle guerre del periodo tardo-repubblicano e imperiale il centro era noto come \"Teate Marrucinorum\". Dopo la ripartizione territoriale fu inserita nella Regio IV Samnium in seguito all'adesione alla Lega italica di Corfinium. \nLa citt\u00e0 anche dopo la rovina dell'Impero romano d'Occidente mantenne l'antico impianto planimetrico, cui si aggiunsero dei nuovi quartieri, come il Colle San Paolo e il Trivigliano a nord, presso il convento di Santa Maria (oggi caserma Pierantoni), mentre sopra le antiche strutture abitative, venivano erette nuove case, come hanno dimostrati i vari ritrovamenti tra i palazzi tardo ottocenteschi del piazzale Giambattista Vico, corso Marrucino, largo Costantino Barbella.\nUrbanistica di Teate romana.\nLa citt\u00e0 fu arricchita di un foro, il teatro romano che contava posti, con 80 metri di diametro, l'anfiteatro di dimensione 60x40 metri con posti, l'acquedotto, situato oggi sotto il corso Marrucino, che conduceva alla parte bassa delle terme romane, e infine i vari templi, conservati perch\u00e9 trasformati nel VII secolo in chiese cristiane. La conservazione del teatro, dell'anfiteatro e dei templi permette la ricostruzione della storia dell'arte teatino-romana del I secolo, al tempo degli imperatori Tiberio e Claudio: la copertura dell'esterno delle strutture \u00e8 in tasselli (cubilia) simmetrici che formano motivi geometrici. Nella piazza dei Templi sono state rinvenute delle iscrizioni di importanti famiglie teatine sotto il governo di Nerone, come i Vezii: le iscrizioni riguardano infatti i coniugi Marco Vezio Marcello e Priscilla Elvidia. La Val Pescara, ai piedi della citt\u00e0, ospitava la via Tiburtina Valeria, che collegava Roma al porto di Aternum. Durante il principato di Augusto, a Roma si distinse il politico e oratore Gaio Asinio Pollione della \"gens\" Asinia, alleato di Giulio Cesare e amico di Cicerone e Virgilio. Fu proconsole nella provincia di Macedonia e fu celebrato per valor e virt\u00f9 nelle \"Bucoliche\" da Virgilio. Nel 39 a.C. cre\u00f2 la prima biblioteca pubblica romana, ossia l\"Atrium Libertatis\". In suo ricordo fu rappresentato il trionfo di Asinio sul sipario del palcoscenico nel Teatro Marrucino, completato nel 1818.\nProvenendo da Roma l'accesso principale era Porta Sant'Andrea ai piedi della Civitella con l'anfiteatro, oggi scomparsa, e il cardo principale era all'attuale corso Marrucino, fino a Porta Santa Maria. L'amministrazione romana coinvolgeva tutte le citt\u00e0 della Regio IV nell'utilizzazione delle strutture pubbliche, il Foro era il centro commerciale e culturale della citt\u00e0, provvisto di tre templi su un unico podio, e un quarto sul lato nord, sotto l'edificio delle Poste. L'area del Foro incombeva su terreno di riporto, quindi terrazzata, come dimostra la galleria ipogea a L sotto la biblioteca De Meis. Altri monumenti erano il teatro, di cui ci sono dei resti presso via Napoli, e il complesso termale. La presenza dei muri di terrazzamento di varie cisterne sotto la Civitella dimostrano l'importanza del complesso, insieme con frammenti di mosaico e domus signorili.\nFuori dalla citt\u00e0, l'esempio pi\u00f9 importante di edificio romano \u00e8 la chiesetta di Santa Maria del Tricalle, costruita sopra un tempio di Diana Trivia, situata all'incrocio di tre colli.\nLa citt\u00e0 non fu creata ex novo con la conquista italica, ma esisteva sin dall'et\u00e0 del ferro, come testimoniato dalla presenza di antiche tombe. Dalla diversa collocazione di esse si intende che il perimetro della citt\u00e0 fu pian piano ingrandito fino alla creazione di un piano regolatore nel II secolo d.C., quando le case e le strade vennero accomodate secondo uno schema a scacchiera, come dimostra soprattutto l'area del rione Civitella. Il boom edilizio di Teate si registr\u00f2 grazie all'influenza di personaggi come Asinio Pollione e Asinio Gallo, la gens dei Vezii (Vezio Marcello ed Elvidia Priscilla), Erennio Capitone, procuratore di Livia figlia di Augusto, Tiberio e Caligola.\nL'antico asse viario di Teate era a nord-est, come dimostrato da resti di muri lungo via Arniense rinvenuti durante i lavori di sventramento dell'800 voluti dal piano regolatore della citt\u00e0. I sotterranei della citt\u00e0 sono caratterizzati dalla presenza di cisterne, di cui una sotto il Palazzo Muzi-Sanit\u00e0 e della Banca d'Italia, usata probabilmente dai Domenicani quando esisteva il convento. Di gran lunga pi\u00f9 estesa \u00e8 la seconda, misurante 65x30 metri, in calcestruzzo e divisa in sedici navate per sette pilastri. Altre strutture simili sono in largo Carbonara, via Ognissanti, via Romanelli, corso Marrucino. Dopo la parte centrale della Piazza dei Templi Romani, la parte periferica di Teate andava a sud-ovest della collina per dar spazio al teatro e all'anfiteatro (via di Porta Napoli, via G. Salvatore Pianell, salita Gennaro Ravizza), ristrutturati nell'aspetto attuale nel II secolo d.C.\nDi grande importanza \u00e8 anche la necropoli cittadina, scoperta a met\u00e0 dell'Ottocento presso la chiesa di Santa Maria Calvona e Porta Sant'Anna, Delle necropoli di Santa Maria sono stati ritrovati vari frammenti, alcuni dei quali corrispondenti al sepolcro di un certo C. Lusius Storax, riconducibile all'epoca dell'impero di Claudio. Nella stessa area di Colle Marcone nel 1911 presso Costa Ciampone \u00e8 stato trovato un cippo funebre, oggi perso. Si trattava di un grande monolite che probabilmente dette il nome alla via attuale, chiamata \"Pietragrossa\".\nGli scavi di Porta Sant'Anna e via Orientale risalgono al 1952, con pezzi databili IV-III secolo a.C., mentre altro materiale della stessa epoca \u00e8 stato trovato negli stessi anni nella necropoli di Materdomini, durante i lavori di ricostruzione della chiesa: frammenti di ferro, fibule di bronzo, ceramiche in terracotta. Altre tombe furono rinvenute presso Palazzo Henrici, ossia sepolcri a cappuccina con ceramica e bronzi. La necropoli vera e propria di Porta Sant'Anna fu scoperta nel 1881 quando venne realizzata la nuova strada per il cimitero in collegamento con la citt\u00e0. Gli scavi continuarono fino al 1888, quando venne istituita la Collezione del Museo Sepolcrale di Teate. Altre tombe furono trovate tra il 1925 e il 1938, quando il quartiere si andava espandendo sempre di pi\u00f9, arricchendo la collezione del Museo Archeologico. Di tutte queste tombe alcune erano rozze, ossia per le persone meno abbienti, altre decorate in stile principesco, con pi\u00f9 materiali di pregio, e diverso era il materiale di realizzazione: copertura a tegoloni, terra bruciata, alcune con steli o cippi commemorativi.\nStruttura.\nL'abitato italico di Teate si estendeva lungo la strada consolare maggiore, dove passava il tratturo per raggiungere, dalla via Claudia Valeria, sia il porto di Aterno che la strada per le Puglie, vale a dire l'attuale Corso Marrucino, anticamente detto \"strada Grande \"o corso \"Ferdinando Galiani\" sino alla fine del'Ottocento. Lungo il corso si trovavano le abitazioni patrizie e le botteghe commerciali, a poca distanza ad ovest si trovava il Foro, con i templi dedicati alla Triade Capitolina.\nPrima della dominazione romana, Teate era sviluppata pi\u00f9 in alto, nell'area del colle della Civitella, dove si trovava la cittadella fortificata con l'acropoli e i templi dedicati alla Triade Italica. Con i romani, l'area sacra di Teate si spost\u00f2 nel I secolo a.C. pi\u00f9 a valle, e sopra l'arx italica fu costruito l'anfiteatro della Civitella, ancora oggi in piedi.\nI confini della citt\u00e0 di Teate si trovavano pressappoco all'incrocio del corso Marrucino nord con la via Arniense e via dei Toppi, che discende nel quartiere di Santa Maria, zona inedificata all'epoca romana, dove si trovavano pi\u00f9 che altro dei sepolcri; aree cimiteriali furono scoperte anche in due zone fuori dalle mura, nella parte sud-ovest nell'area della chiesa di Santa Maria Calvona (la necropoli popolare), e nell'area orientale della chiesa di Sant'Anna del cimitero, la necropoli dei patrizi.\nL'area pi\u00f9 alta \u00e8 consistuita dalla Civitella con l'anfiteatro, scendendo il cardo maximus, ossia via Ravizza, si discende alla piazza dei Templi, sulla sinistra, prima dell'incrocio con via Silvio e Bertrando Spaventa, si trova il teatro romano. Le cisterne sotterranee alimentate dall'acquedotto romano di via Tecta,accessibili dal Palazzo de Mayo, si trovano sotto l'attuale corso Marrucino.\nIl sistema acquifero sotterraneo andava as alimentare vari punti, anche fuori dalle mura, della citt\u00e0, come dimostrano la Fonte dei Cannelli, eretta dai marchesi Valignani sopra una preesistente, e la Fonte Grande fuori porta Monacisca, a poca distanza dal complesso termale romano, fuori dalle mura orientali, punto terminale dell'acquedotto sotterraneo.\nMosaici pavimentali rinvenuti sotto i palazzi ottocenteschi sul corso Marrucino, dimostrano come su questa strada all'epoca romana vi sorgessero case patrizie. Teate terminava a nord del corso Marrucino, all'ingresso del rione di Porta Santa Maria, e Largo Mercatello, ossia piazza Malta. \nUn tempietto sorto fuori dalle mura, a nord di Porta Pescara, si trovava all'incrocio dei tre colli \"tribus callis\", ed era dedicato a Diana cacciatrice. Nel medioevo fu modificato nella chiesetta di Santa Maria del Tricalle.\nI punti principali in cui si riconoscono le rovine di Teate sono:\nLa Civitella: Anfiteatro romano.\nIl ritrovamento principale \u00e8 stato portato alla luce durante gli scavi archeologici degli anni sessanta, bench\u00e9 fossero stati condotti anche nel primo ventennio del Novecento, e nella met\u00e0 dell'800 da Francesco Vicoli e Vincenzo Zecca. L'anfiteatro \u00e8 stato parzialmente ricostruito, dopo che negli anni '80 l'ex stadio Civitella (ricavato da un precedente campo da calcio eretto presso l'ex Piazza d'Armi della milizia civica) \u00e8 stato spostato a Chieti Scalo, liberando l'area dell'ex campo dei Padri Celestini. Posto ai piedi della collina della Civitella, cos\u00ec chiamata perch\u00e9 era un rione minore rispetto a quello nuovo medievale di Trivigliano (Porta Santa Maria), lungo la circonvallazione \"Giuseppe Salvatore Pianell\", accessibile anche da via Ravizza, il ritrovamento ha restituito delle terrecotte architettoniche, frammenti di statue e di ornamenti in bronzo e di mosaici, alcuni depositi in una favissa, facenti parte di alcuni templi del II secolo a.C. e demoliti nel secolo successivo e ora esposti nel Museo archeologico della Civitella. \nI reperti in terracotta hanno permesso d'ipotizzare la conformazione dei templi dell'acropoli. I templi sorgevano su un podio agibile mediante una scalinata posta frontalmente che faceva arrivare nel pronao con colonnato che a sua volta immetteva in una cella. Il luogo di culto era ornato frontalmente da statue e da placche di rivestimento. In seguito gli edifici di culto furono smantellati e le decorazioni furono portate pi\u00f9 a valle quando in et\u00e0 cesariana fu edificata una \"porticus\" poi, le funzioni religiose pagane furono trasferite nel centro della citt\u00e0 antica presso l'area sacra del pozzo ammodernato nella prima met\u00e0 del I secolo d.C. e inglobato nei templi. Recentemente sono stati riportati i ruderi dell'anfiteatro risalente al I secolo d.C. e rivolto ai combattimenti dei gladiatori. L'anfiteatro \u00e8 di forma ellittica ed era collegato con il sistema viario a nord e le strade extraurbane a sud. Gli scavi hanno portato parte del muro che cinge l'arena e la tribuna d'onore con struttura a opera reticolata bicromatica con ricorsi in laterizio.\nSotto l'anfiteatro, si trova il moderno Museo archeologico La Civitella, che conserva il materiale rinvenuto negli scavi nel comune e nel territorio amministrativo di Chieti, mostrando le varie fasi di urbanizzazione della citt\u00e0 marrucina, poi romana, e infine medievale.\nIl teatro.\nFuori del quartiere della Civitella e dirigendosi verso il centro di Chieti si possono notare, all'incrocio di Via di Porta Napoli e di Via Generale Pianell, i ruderi del teatro risalente al I secolo d.C. I palazzi che circondano il teatro hanno nascosto del tutto l'orchestra e il proscenio, ed esso \u00e8 stato \"liberato\" riportato alla luce solo negli anni '30-'40 del Novecento. Attualmente \u00e8 visibile il lato nord-orientale del muro della cavea in opera mista. La cavea \u00e8 posta in parte sulle pendici del colle della Civitella e in parte \u00e8 coperta da volte a botte. Il teatro era composto da due livelli come dimostra parte del corridoio semicircolare che sbarrava il piano sovrastante..\nLe terme.\nSono siti nella zona orientale della citt\u00e0, lungo via delle Terme Romane. Risalgono al II secolo d.C. L'accesso era consentito mediante una scalinata che introduceva in un corridoio obliquo la cui pavimentazione a opera musiva raffigurante delle crocette nere su sfondo bianco. Il corridoio immetteva in un atrio a ingresso con colonne con pavimentazione musiva raffigurante Nettuno. In seguito si poteva raggiungere vari ambienti rappresentati da tre sale rialzate mediante un \"suspensurae\" che rappresentavano il \"calidarium\". Di fronte all'atrio quadrato vi erano delle vasche semicircolari ricoperte di marmo e, sul fondo, ve ne era una pi\u00f9 grande inerenti al \"frigidarium\". La zona orientale \u00e8 andata distrutta per l'instabilit\u00e0 del terreno, L'acqua era fornita da una cisterna sita presso le terme. La cisterna era sita in un ambiente sotterraneo composto di nove vani comunicanti tra di loro addossati alla collina. I vani erano strutturati in maniera di sopportare la pressione dell'acqua e del terreno mediante nicchie posti intorno ai nove ambienti.\nLe terme sono collegate, sotto il colle del centro storico di Chieti, a un sistema di conduttura idrica romana, detta \"via Tecta\". Questa \u00e8 accessibile dal Palazzo de' Mayo sul corso Marrucino, non \u00e8 stata ancora del tutto esplorata, e si compone di ambienti a cisterna, con volte a botte, e corridoi in opus reticulatum.\nI templi romani.\nSono siti in Piazza dei Templi romani, e sono anche detti templi di San Paolo, poich\u00e9 nell'VIII secolo il tempio maggiore fu trasformato in chiesa cristiana consacrata ai SS. Pietro e Paolo apostoli (di cui si conserva un affresco a carattere bizantino del XII secolo presso l'ex altare), sconsacrata solo nel 1927, quando sono stati effettuati lavori di scavo archeologico. Sono stati individuati con certezza da Desiderio Scerna con gli scavi iniziati negli anni '20 del XX secolo (\"Scheda Dott D. Mancini\"). Nel 1997, durante lavori di restauro del complesso templare, fu portato alla luce un ulteriore ambiente ipogeo. Trattasi del luogo di culto pi\u00f9 antico di Chieti e composto di tre templi limitrofi. I primi due constano di cella con pronao e cripta, mentre l'ultimo \u00e8 composto solamente di cella e cripta.\nAlcuni elementi fanno ipotizzare che siano stati costruiti nel periodo romano, tra cui: le mura in calcestruzzo del primo e secondo tempio e l'utilizzo dell\"'opus reticolatum\". Il terzo tempio appare pi\u00f9 tardo, nel III secolo quando a Teate fu istituita una colonia romana e si rese necessaria la costruzione di un \"capitolium\" con tre divinit\u00e0 tradizionali, cio\u00e8: Giove, Giunone e Minerva, tuttavia le fondamenta testimoniano un periodo antecedente risalente al V-IV secolo a.C. Nel vano del secondo tempio vi \u00e8 un pozzo di 38 metri. Nei vani e nelle cripte si sono conservate delle monete, frammenti scultorei, busti, pietre sepolcrali, iscrizioni. La fronte dei tre templi \u00e8 rivolta verso sud-est verso l'antico foro. Anticamente vi era anche un quarto tempio ora sostituito dal palazzo della posta. L'edificio era a pianta rettangolare del quale si pu\u00f2 ammirare solamente parte della cella in \"opus mixtum\" con i resti del pavimento in lastrine di marmo. Un'iscrizione attesta un'operazione edilizia gestita da Marco Vezio Marcello e dalla moglie Elvidia Priscilla.\nChiesa dei Santissimi Pietro e Paolo.\nL'area dei templi sorge presso l'ex Largo Marco Vezio Marcello, cos\u00ec nominato per il patrizio romano che grazie alla moglie nel I secolo d.C. restaur\u00f2 i templi che erano stati eretti in loco nel I secolo a.C., quando il fulcro dell'antica arx italica della Civitella fu spostato pi\u00f9 a valle. Le famiglie patrizie, eredi delle famiglie romane che avevano fatto grande l'antica \"Teate\", conservavano le loro tradizioni pagane anche nei primi anni del declino dell'Impero, trascorrendo la giornata negli affari, nelle terme che si trovavano ad est della citt\u00e0, nelle assemblee della Curia del senato, alle funzioni nei templi, officiando i riti religiosi nel luogo sacro centrale, e presso il Tempio dei Dioscuri posto all'ingresso del Colle Gallo. I Cristiani stabilirono due aule di culto nella citt\u00e0, una presso l'abitazione del liberto gallo \"Segovax\", per questo volgarizzato nei documenti anche \"San Gallo\", appena fuori dall'anfiteatro, sulla strada parallela al diverticolo urbano consolare della Cludia Tiburtina Valeria, Segovax ha riservato un'ampia sala al pianterreno della sua \"insula\", decorandola con raffigurazioni e affreschi dedicati a Cristo e agli Apostoli, ancora oggi visibili all'interno del Tempio dei Dioscuri, il quale fu consacrato ai Santissimi Pietro e Paolo Apostoli. Gli affreschi sono ancora oggi visibili, e testimoniano un caso molto raro della pittura parietale cristiana abruzzese, d'ispirazione bizantina.\nLa seconda aula di culto cristiana si trova presso la villa fuori dalle mura della patrizia Licinia Lucrezia, della gens Albinia, arrivata a Teate prima dell'assedio barbato del VI secolo d.C. Il tempio sul Colle Gallo dei Dioscuri conserva presso il fregio dell'architrave ancora l'iscrizione di Marco Vezio Marcello console, il quale lo restaur\u00f2, la sua conformazione architettonica \u00e8 molto simile al tempio dei Castori di Roma; risalirebbe al 484 a.C. in opus mixtum e laterizio, e opus reticulatum, stuccato opportunamente, e decorato tra il 67 e il 90 d.C. Sopraelevato su alto podio e accessibile da una scalinata frontale, con la facciata rivolta verso la vallata dell'Aterno, visuale ostruita da varie case, tra le ultime l'orripilante Palazzo Verlengia, il retro del tempio \u00e8 addossato a un muro di recinzione; \u00e8 privo di colonnato e solo anteriormente presenta 6 enormi colonne di marmo cipollino, giunte dall'isola di Eubea.Largo circa 25 cubiti, e lungo oltre 35, poggia su terreno misto di argilla e sabbioni di arenaria, attorno una serie di domus patrizie, che avevano sfarzosi pavimenti musivi. Una di queste case era quella del pontifex teatino Lucio Cornelio Pio.\nNel V secolo la situazione dei templi era alquanto grave, solo il vescovo cristiano Donato era in possesso di una somma di denaro, quando avvenne il sacco di Roma da parte di Alarico, il vescovo tratt\u00f2 con i consoli Marcio e Livio l'acquisto del tempio e di altri monumenti pagani in stato di degrado per farli diventare delle chiese, iniziando proprio dal Tempio dei Dioscuri, che divenne di fatto la prima basilica cristiana di Chieti. Dopo Giustino da Siponto, il quale secondo la leggenda, fond\u00f2 la diocesi Teatina (primo quarto del V secolo), Donato fu il secondo, caso particolare se si considera che nel 395 d.C., con l'editto di Teodosio, il culto pagano era proibito, ma a Teate la gente continuava ancora a praticare gli antichi riti, compresi i ludi gladiatori nell'anfiteatro. I consoli vendettero i beni al vescovo Donato, nell'area vennero realizzate le due chiese sopra i due templi, dedicate una a San Pietro e l'altra a San Paolo, quella che si \u00e8 meglio conservata nei secoli, dato che nel XIX secolo quella di San Pietro risultava gi\u00e0 inglobata nell'altra. Il terzo edificio venne consacrato a San Salvatore.\nAmbienti ipogei.\nTempli.\nL'abitato antico di Teate, sotto il centro storico, ospita numerosi ambienti sotterranei. \nIn piazza dei Templi Romani si trovava un quarto tempio, usato come pozzo sacro, e risalente al I secolo d.C., occupato poi dal Palazzo delle Poste nel 1934. Nelle vicinanze altri ambienti a volta sono sotto la torre Littoria della biblioteca provinciale De Meis, usato come magazzino della Soprintendenza, e in Largo Carbonari presso la Civitella. \nIn Largo del Pozzo, oggi Piazza Giangabriele Valignani, \u00e8 stata rinvenuta una grande camera, sopra cui poggiava gran parte dell'antico Palazzo dell'Universit\u00e0 o dei Valignani, crollato nel 1913, e sostituito dalla Banca d'Italia. Questa sala pilastrata a pianta rettangolare si estende nei livelli interrati del Palazzo della Provincia, ricavato dall'ex monastero di San Domenico, poi della Prefettura, della Banca d'Italia e del Teatro Marrucino. L'unico ambiente ispezionabile \u00e8 il vano sotto la Provincia, lunga 24 metri x 30, la sua posizione centrale lungo l'asse di attraversamento principale, in un'area nella quale sono stati segnalati numerosi rinvenimenti di strade basolate, potrebbe far pensare a un complesso pubblico destinato allo stoccaggio e vendita di prodotti alimentari.\nLa destinazione pubblica dell'area sembra confermata dai dati emersi durante le indagini svolte nel 2004, in Piazza Valignani. Nonostante l'esiguit\u00e0 dello spazio indagato, la ricerca ha accertato alcuni elementi utili alla ricostruzione dell'assetto topografico e urbanistico di questa parte dell'antica Teate: le operazioni di scavo hanno restituito i resti ti un ambiente caratterizzato da un mosaico decorato da quadrati e stelle a losanghe, datato prima met\u00e0 del II secolo d.C., l'iscrizione riporta le cifre C XX(V...) in tessere bianche su sfondo nero.\nVia Tecta.\nDi interesse a poca distanza anche la scoperta della \"Via Tecta\" sotto il Palazzo de' Mayo sul corso Marrucino, da cui \u00e8 accessibile: \u00e8 un collegamento viario coperto tra le terrazze urbane affacciate verso la Majella, che attraverso in senso ortogonale l'antico tracciato della via Ulpia, usato come acquedotto pubblico, captano le acque dalla montagna, e arrivando sino alle sottostanti terme romane, da esso alimentate. Il passaggio principale consiste in un solo corridoio voltato a botte, realizzato in opus mixtum e reticulatum, con cubilia organizzati su file di diverso materiale, una di calcare-selce e una in pietra pomice. Questo settore della citt\u00e0 di Teate era usato per l'edilizia privata, servito da strade lastricate, ben esposto, e presentava l'aspetto ortogonale simile a come si presentava nel Novecento, con i palazzi allineati; gli stessi sotterranei dei palazzi attuali mostrano mura in opus reticulatum e pavimenti a mosaico, a testimonianza della ricchezza dei loro proprietari, oggi \u00e8 possibile vedere il mosaico della Domus di Via D. Romanelli, in corrispondenza della stessa via presso Piazza Trento e Trieste, partendo dal Corso \u00e8 leggibile una stanza di circa 6x5 metri, che presenta pavimento mosaicato in tessere nere con disegno a crocette formate da 4 tessere bianche coerenti, con l'allineamento di quelle nere.\nIl cunicolo collegherebbe ad altri cunicoli dell'acquedotto romano, visibile sotto la strada di via Amendola, che sbocca nell'antica Fonte Grande, nel quartiere Porta Monacisca; e sarebbe quindi collegato per vicinanza anche alle terme romane."}
{"id": "1977732", "revid": "154893", "url": "https://it.wikipedia.org/wiki?curid=1977732", "title": "XI a.C.", "text": ""}
{"id": "1977733", "revid": "154893", "url": "https://it.wikipedia.org/wiki?curid=1977733", "title": "XII a.C.", "text": ""}
{"id": "1977734", "revid": "729019", "url": "https://it.wikipedia.org/wiki?curid=1977734", "title": "8\u00ba Stormo", "text": "L8\u00ba Stormo \u00e8 stato uno dei primi stormi da bombardamento dell'Aeronautica italiana, costituito il 1\u00ba luglio del 1926 sull'aeroporto di Ciampino Sud (Aeroporto di Ciampino), accorpando il XXVI (11\u00aa e 13\u00aa Squadriglia) ed il LXXXVI Gruppo di volo (190\u00aa e 191\u00aa Squadriglia), con la denominazione 8\u00ba Stormo da bombardamento notturno. In seguito prese parte alla campagna per la conquista dell'Etiopia, alla guerra civile spagnola e alla seconda guerra mondiale. Sciolto dopo l'armistizio dell'8 settembre 1943, venne ricostituito con il 101\u00ba Gruppo di volo sulla base di Cervia il 14 settembre 1967, equipaggiato con i cacciabombardieri Republic F-84F Thunderstreak, ricevendo in seguito i pi\u00f9 moderni Aeritalia G.91Y. Stemma del reparto un Tritone volante intento a sganciare una bomba. Lo Stormo fu sciolto definitivamente nel marzo 1995.\nStoria.\nL'8\u00ba Stormo da Bombardamento Notturno fu costituito il 1\u00ba luglio 1926 sull'aeroporto di Ciampino Sud (aeroporto di Ciampino), formato dal XXVI Gruppo da Bombardamento Notturno, con la 11\u00aa Squadriglia e la 13\u00aa Squadriglia equipaggiate con i bombardieri Caproni Ca.73, e dal LXXXVI Gruppo da Bombardamento Marittimo, con la 190\u00aa e 191\u00aa Squadriglia con base sull'Idroscalo di Brindisi, ed equipaggiato con gli idrovolanti Macchi M.24 ed alcuni CANT 6.\nDall'aprile 1927 al dicembre successivo fu comandato dal colonnello Giuseppe Manni e poi, fino all'attobre 1929 dal colonnello Ercole Ercole.\nNel maggio 1928 fu ridenominato 8\u00ba Stormo da bombardamento misto, e gli fu aggregato anche il 7\u00ba Gruppo Autonomo Caccia Terrestre (76\u00aa Squadriglia caccia, 84\u00aa Squadriglia, 86\u00aa e 91\u00aa Squadriglia) dotato degli Ansaldo A.C.3 (successore dell'Ansaldo AC.2), con sede a Ciampino. A causa del fatto che lo stormo era dotato di un reparto da bombardamento terrestre, uno marittimo ed uno da caccia assunse la denominazione di \u00abstormo misto\u00bb. L'intensa attivit\u00e0 addestrativa prevedette anche prove di lancio siluri agganciati al di sotto dell'ala inferiore dei Macchi M.24, e tra il 5 e il 19 giugno 1929 l'LXXXVI Gruppo prese parte alla Crociera aerea del Mediterraneo Orientale agli ordini dei generali Francesco de Pinedo e Italo Balbo. Nel corso del 1929 il XXVI Gruppo venne convertito sui Caproni Ca.73 e Ca.74, mentre il VII Gruppo pass\u00f2 ai Fiat C.R.20 ed infine l'LXXXVI Gruppo venne dotato degli allora modernissimi Savoia-Marchetti S.55. Il reparto fu sciolto definitivamente il 10 ottobre del 1929.\nIl 1\u00ba giugno 1931 lo stormo fu ricostituito sull'aeroporto di Ferrara, composto dal XXVII Gruppo (17\u00aa Squadriglia e 18\u00aa Squadriglia) e XXVIII Gruppo (10\u00aa Squadriglia da bombardamento \"Caproni\" e 19\u00aa Squadriglia), ed equipaggiato con bombardieri Ca.73. Il 18 ottobre lo stormo fu posizionato sull'aeroporto di Poggio Renatico. Tra l'ottobre 1931 e il maggio 1934 era al comando di Virgilio Sala.\nGuerra d'Etiopia.\nIn vista dell'inizio delle operazioni belliche in Africa Orientale, lo stormo fu equipaggiato con i bombardieri ricognitori monomotori Caproni Ca.111, e costitu\u00ec due gruppi bis che nel 1935 vennero trasferiti, il 27\u00ba Gruppo con la 17\u00aa all'aeroporto di Massaua, e il 28\u00ba Gruppo con la 18\u00aa sull'aeroporto di Assab ed il comando di stormo a Gura (Eritrea). per partecipare alla conquista dell'Etiopia. \nAlla fine di dicembre i Gruppi si unirono allo stormo.\nIl 23 dicembre nell'ambito dell'offensiva etiope di Natale sganci\u00f2 28 bombe C500T all'iprite a Dembeguin\u00e0 e Mai Timchet ed il 27 dicembre 12 C500T su Meyda Merra e Val Mescic. \nDal gennaio all'agosto 1936 dipendette dalla Brigata aerea da bombardamento.\nAl termine delle ostilit\u00e0 i due reparti rimasero in forza all'Aviazione dell'Africa Orientale Italiana con la denominazione di 27\u00b0 e 28\u00ba Gruppo bis, mentre il comando di stormo rimpatri\u00f2 il 20 luglio 1936 dopo aver svolto 2.431 missioni belliche con 15 morti tra cui il tenente colonnello Ivo Oliveti.\nNel novembre 1935 si era costituito a Poggio Renatico l'8\u00ba Stormo bis, e nel gennaio del 1936 lo stormo fu riequipaggiato sull'Aeroporto di Bologna-Borgo Panigale con i trimotori Savoia-Marchetti S.M.81 Pipistrello.\nNel luglio del 1937 lo stormo fu riequipaggiato sull'aeroporto di Borgo Panigale (Bologna), con i bombardieri trimotori Savoia-Marchetti S.79 Sparviero.\nGuerra civile spagnola.\nA partire dal 30 novembre successivo fu l'unico reparto organico appartenente alla Regia Aeronautica inviato a combattere in Spagna, in forza all'Aviazione Legionaria delle Baleari. Denominati inizialmente \"Galline\", e poi \"Falchi delle Baleari\", i suoi velivoli, basati sull'aeroporto di aeroporto di Palma di Maiorca. al comando del tenente colonnello Gennaro Giordano, attaccarono i porti di Barcellona, Valencia, Alicante, Cartagena, e compirono missioni di contrasto al traffico navale.\nDa febbraio 1939 al mese di maggio successivo fu comandato dal colonnello Giuliano Cassiani Ingoni.\nAl termine della campagna il reparto rientr\u00f2 in Italia e fu sciolto nel mese di maggio 1939, ma poco tempo dopo, il 1\u00ba luglio dello stesso anno, fu ricostituito per la terza volta sull'aeroporto di Fertilia (Alghero), al comando del colonnello Vittorio Ferrante con il 27\u00ba Gruppo (18\u00aa e 52\u00aa Squadriglia) e 28\u00ba Gruppo (10\u00aa e 19\u00aa Squadriglia) su S.79.\nSeconda guerra mondiale.\nCon l'entrata in guerra del Regno d'Italia, avvenuta il 10 giugno 1940, il reparto del col. Ferrante fu rischierato sull'aeroporto di Villacidro con 32 S.79 inquadrato nella X Brigata Bombardamento Terrestre \"Marte\" di Cagliari, sempre in Sardegna, per tre mesi, partecipando alle operazioni contro la Francia e poi alle operazioni aeronavali nel Mediterraneo occidentale. Il 9 luglio, 50\u00a0km al largo delle Baleari, i velivoli dell'8\u00ba Stormo attaccarono la \"Forza H\" della Royal Navy, un'azione per cui la bandiera di guerra dello stormo fu decorata con una Medaglia d'argento al valor militare.\nIn questa azione nell'ambito della Battaglia di Punta Stilo 28 SM 79 dello Stormo, partiti in parte dall\u2019aeroporto di Villacidro Trunconi ed in parte da quello di Alghero, dopo essersi uniti ad altri 18 aerei partiti dal 32\u00ba Stormo dell'Aeroporto di Decimomannu, attaccarono la flotta inglese riuscendo a colpire la super corazzata HMS Hood (51) e la portaerei HMS Ark Royal (91).\nAlla met\u00e0 di settembre lo stormo torn\u00f2 ad Alghero.\nIl 4 aprile 1941 il reparto fu inviato a combattere in Africa settentrionale, inquadrato nella 5\u00aa Squadra aerea, con il 27\u00ba Gruppo che si rischier\u00f2 sull'aeroporto di Misurata, poi a Bengasi ed in seguito all'aeroporto di Martuba e il 28\u00b0 a Castelbenito (Aeroporto di Tripoli). Fino al mese di dicembre del 1941, quando fu rimpatriato, l'8\u00ba Stormo fu il solo reparto equipaggiato con gli S.79 presente in Libia dopo aver svolto 835 missioni belliche, lanciato 400 tonnellate di bombe e perso in combattimento 4 S.79. \nTra i suoi 15 morti e 29 dispersi ci fu anche il tenente Sante Patussi.\nArrivato a Viterbo il giorno 27 dicembre, lo stormo inizi\u00f2 l'addestramento all'utilizzo dei bombardieri CANT Z.1007 Alcione. sull'aeroporto di Perugia. nel gennaio 1942. Terminato il ciclo addestrativo, il 23 giugno 1942 lo stormo si schier\u00f2 sull'aeroporto di Viterbo, dove rimase fino al 28 gennaio 1943. Nel settembre 1942 il reparto ricevette in dotazione anche bombardieri Savoia-Marchetti S.M.84. A partire dal 22 gennaio 1943 inizi\u00f2 il rischieramento sull'aeroporto di Palermo-Boccadifalco, partecipando ad un intenso ciclo operativo contro le forze anglo-americane e nel mese di marzo and\u00f2 a Chinisia. \nIl 3 aprile il 27\u00ba gruppo si posizion\u00f2 sull'aeroporto di Ponte Olivo vicino a Gela ed in maggio all'aeroporto di Manduria con lo stormo.\nIl 28\u00ba Gruppo dopo essere stato qualche giorno a Gela si trasfer\u00ec all'aeroporto di Castelvetrano e nel mese di giugno ritorn\u00f2 a Perugia, a disposizione del neocostituito \"Raggruppamento Bombardamento\", e nel mese di luglio il comando di stormo e il 27\u00ba Gruppo ritornarono a Bologna, dove vennero sorpresi dall'armistizio dell'8 settembre 1943. In quella data lo stormo e il 27\u00ba Gruppo vennero sciolti, mentre il 28\u00ba Gruppo dopo l'armistizio entr\u00f2 a far parte del \"Raggruppamento Bombardamento dell'Unit\u00e0 Aerea\", venendo sciolto subito dopo.\nPostbellico.\nIl 14 settembre 1967 l'8\u00ba Stormo \"Gino Priolo\" viene ricostituito sull'aeroporto di Cervia-Pisignano. Al reparto fu assegnato il 101\u00ba Gruppo di volo proveniente dalla 5\u00aa Aerobrigata di Rimini Miramare. Il gruppo, dopo il periodo a Rimini in cui aveva effettuato la transizione sui cacciabombardieri bisonici Lockheed F-104G Starfighter (1965-1966), venne equipaggiato con velivoli Republic F-84F Thunderstreak. Il 26 marzo 1968 il ministro della Difesa, On. Roberto Tremelloni, consegn\u00f2 allo stormo la bandiera di guerra.\nNel marzo 1971 arrivano ufficialmente i bimotori Aeritalia G-91Y e lo stormo divenne CBR. L'8\u00ba Stormo fu il primo reparto ad adottare il nuovo aereo dopo le prove intensive effettuate sulla base di Pratica di Mare. La radiazione del modello G-91Y, e il definitivo scioglimento dello stormo, avvennero nel marzo 1995.\nRaduni.\nIl giorno 27 marzo 2010, sull'aeroporto di Cervia, all'epoca sede del 5\u00ba Stormo ed attualmente sede del 15\u00ba Stormo, si \u00e8 svolto il primo raduno del personale appartenente all'8\u00ba Stormo dopo la sua chiusura."}
{"id": "1977735", "revid": "154893", "url": "https://it.wikipedia.org/wiki?curid=1977735", "title": "XIII a.C.", "text": ""}
{"id": "1977736", "revid": "574302", "url": "https://it.wikipedia.org/wiki?curid=1977736", "title": "Golden Globe per il miglior film musicale", "text": "Il Golden Globe per il miglior film musicale, istituito nel 1959, venne sostituito pochi anni dopo, nel 1964, con il Golden Globe per il miglior film commedia o musicale.\nVincitori e candidati.\nL'elenco mostra il vincitore di ogni anno, seguito dagli altri candidati. Per ogni film sono indicati titolo italiano (se disponibile), titolo originale e regista."}
{"id": "1977737", "revid": "574302", "url": "https://it.wikipedia.org/wiki?curid=1977737", "title": "Golden Globe per il miglior film commedia", "text": "Il Golden Globe per il miglior film commedia, istituito nel 1959, venne sostituito pochi anni dopo, nel 1964, con il Golden Globe per il miglior film commedia o musicale.\nVincitori e candidati.\nL'elenco mostra il vincitore di ogni anno, seguito dagli altri candidati. Per ogni film sono indicati titolo italiano (se disponibile), titolo originale e regista."}
{"id": "1977738", "revid": "154893", "url": "https://it.wikipedia.org/wiki?curid=1977738", "title": "XIV a.C.", "text": ""}
{"id": "1977739", "revid": "154893", "url": "https://it.wikipedia.org/wiki?curid=1977739", "title": "XV a.C.", "text": ""}
{"id": "1977740", "revid": "1833487", "url": "https://it.wikipedia.org/wiki?curid=1977740", "title": "San Pietro Irpino", "text": "San Pietro Irpino \u00e8 una frazione del comune di Chianche (provincia di Avellino). Fu comune autonomo fino al 1927. Fino al 1907 era denominato \"San Pietro Indelicato\".\nDista circa 20\u00a0km dal capoluogo di provincia e 8 da Benevento. A San Pietro vivono l'altitudine dal livello del mare oscilla dai 380 ai 470\u00a0m s.l.m. \u00c8 sede di una chiesa costruita a fine 1700 e pi\u00f9 volte rimaneggiata, l'ultimo ritocco importante nel 2000 quando \u00e8 stata rifatta la facciata al lato della piazza.\nIl santo patrono \u00e8 san Pietro che si festeggia il 29 giugno."}
{"id": "1977741", "revid": "287204", "url": "https://it.wikipedia.org/wiki?curid=1977741", "title": "Giuseppe Cammarano", "text": "Biografia.\nInizia fin da giovane a lavorare alla corte dei Borbone, ma nella sua carriera vanta numerose collaborazioni, anche in Francia. Il primo lavoro per cui diviene noto risale al 1791 e sono alcuni affreschi della stanza da letto della Reggia di Carditello, ispirati ai lavori di Fedele Fischetti e di Domenico Chelli. Il re Ferdinando IV di Borbone lo premia con un viaggio studio a Roma, dove fonde il suo stile tardo-barocco con il nascente neoclassicismo. Al suo ritorno viene incaricato dallo stesso re di restaurare gli affreschi della reggia, danneggiati dalle truppe francesi che erano accorse per sedare la rivoluzione napoletana.\nSuccessivamente diventa professore alla Real Accademia di Belle Arti e gli vengono affidati lavori nella decorazione della Reggia di Caserta: il suo affresco pi\u00f9 importante in questo complesso \u00e8 \"Minerva premia le arti e le scienze\" sul soffitto della Sala del Consiglio, realizzato nel 1814. Nel 1818, sempre nella Reggia, dipinge \"Ettore rimprovera Paride\" e nel 1824 realizza l'affresco antistante alla \"Camera da Letto di Francesco II\", \"Vittoria di Teseo sul Minotauro\".\nCammarano continua fino a fine carriera il suo servizio presso la corte borbonica; sempre nella Reggia di Caserta \u00e8 conservata una collezione di suoi ritratti di membri della famiglia reale. La sua mano artistica si pu\u00f2 apprezzare anche in un altro incarico affidatogli dai reali: durante la sua lunga attivit\u00e0 ha operato presso il Belvedere di San Leucio come autore prima e come restauratore poi.\nHa partecipato anche alla decorazione dei soffitti di Palazzo Reale a Napoli.\nFra i suoi ultimi lavori ci sono quelli per la nuova cattedrale di Caserta, in cui il suo apporto pi\u00f9 importante consiste nell\"Ultima Cena\" sull'abside. Alla Galleria dell'Accademia (Napoli) si conserva un suo disegno a seppia, dal titolo \"Anacoreta\", 61,4x48,8, firmato e datato 1798."}
{"id": "1977743", "revid": "599013", "url": "https://it.wikipedia.org/wiki?curid=1977743", "title": "Adolfo Schwelm Cruz", "text": "Corse il Gran Premio d'Argentina nel 1953 al volante di una Cooper T20."}
{"id": "1977746", "revid": "339392", "url": "https://it.wikipedia.org/wiki?curid=1977746", "title": "Basilica romana minore Prevositurale di San Nicol\u00f2", "text": ""}
{"id": "1977752", "revid": "6923", "url": "https://it.wikipedia.org/wiki?curid=1977752", "title": "Jorge Daponte", "text": "Carriera.\nNel 1953 tent\u00f2 senza successo la qualificazione alla 500 Miglia di Indianapolis.\nPartecip\u00f2 ai Gran Premi di Argentina e d'Italia nel 1954 al volante di una Maserati.\nInoltre prese parte ad alcune gare non valide per il Campionato mondiale di Formula 1."}
{"id": "1977754", "revid": "292162", "url": "https://it.wikipedia.org/wiki?curid=1977754", "title": "Forre laviche del Simeto", "text": "Le Forre laviche del Simeto sono gole, con pareti di altezza variabile tra i 5 e i 15 metri, scavate dal fiume Simeto nel basalto formatosi in seguito a colate laviche provenienti dall'Etna. Presentano un interesse paesaggistico e geomorfologico, per la caratteristica geometria dei prismi basaltici e perch\u00e9 costituiscono il contatto tra rocce sedimentarie e lave etnee. Le Forre nei basalti non vanno confuse con gli ingrottati lavici che hanno una genesi del tutto differente.\nRiserva naturale integrale delle Forre laviche del Simeto.\nIl Ministero dell'Ambiente, nel 2000, inserisce il territorio delle \"Forre laviche del Simeto\" nell'elenco dei \"Siti di Interesse Comunitario\" (79/409 CEE), i cosiddetti siti \"Natura 2000\", identificato con il codice ITA070026, avendo per obiettivo la conservazione degli habitat naturali e seminaturali, nonch\u00e9 della flora e della fauna selvatiche del luogo.\nSuccessivamente, nel 2005 la Regione Siciliana, recepisce il Decreto del Ministero dell'Ambiente del 2000 emettendo formale provvedimento. Nel 2006 l'assessorato al territorio e ambiente della Regione Siciliana approva le cartografie.\nIl paesaggio della riserva \u00e8 costituito da profonde gole dalle pareti sub verticali che sono comprese nel tratto fluviale tra il Ponte della Cantera ed il Ponte dei Saraceni. L\u2019area protetta si estende nei comuni di Adrano, Bronte, Centuripe e Randazzo. La riserva naturale conta , dei quali 285 sono nella zona di massima protezione.\nLa gestione della riserva \u00e8 stata affidata al Dipartimento Azienda Regionale Foreste Demaniali (Assessorato Agricoltura e Foreste della Regione Siciliana).\nIl punto medio \u00e8 localizzato a nord di contrada Pietrerosse, nel territorio di Bronte.\nL'area \u00e8 relativa all'alveo del fiume Simeto da contrada \"Santa Domenica\", in territorio di Adrano, sino alle gole in contrada \"Cantera\", nelle vicinanze di Bronte.\nA pochi chilometri a valle dal sito delle \"Forre\" sono state definite altre due aree di interesse comunitario che riguardano l'alveo del fiume Simeto:\nFlora.\nSui costoni lavici che costituiscono le sponde si osservano varie specie tipiche dei boschi e della macchia mediterranea come lolivastro (\"Olea europea sylvestris\"), il leccio (\"Quercus ilex\"), il bagolaro (\"Celtis australis\"), ecc. Le sponde sabbiose ospitano tamerici (\"Tamarix africana\", \"Tamarix gallica\"), specie definite \"importanti\" nel formulario presentato dalla Regione, oleandro (\"Nerium oleander\") ed euforbia arborea (\"Euphorbia dendroides\").\nNei pressi del \"Ponte dei saraceni\" si incontra una boscaglia ripale a salici (\"Salix alba\", \"Salix purpurea, Salix gussonei\"), pioppo nero (\"Populus nigra\") ed oleandro (\"Nerium oleander\"). Notevole la presenza, sempre nei pressi del Ponte dei Saraceni, di piante tipiche della aree costiere e salmastre come \"Salsola verticillata\", \"Atriplex halimus\" e \"Atriplex portulacoides\".\nFauna.\nTra i mammiferi si possono avvistare la volpe (\"Vulpes vulpes\"), l'istrice (\"Hystrix cristata\"), il riccio (\"Erinaceus europaeus\"), il coniglio selvatico (\"Oryctolagus cuniculus\") e la lepre (\"Lepus europaeus\").\nLe specie avicole comprendono uccelli stanziali ed migratori. Viene riportata la presenza di migratori abituali quali \"Falco peregrinus\" e \"Charadrius dubius\". A volte \u00e8 stato avvistato l'airone cenerino (\"Ardea cinerea\"), che sosta in migrazione per la ricchezza di anfibi da predare; nella vegetazione si nasconde il porciglione (\"Rallus aquaticus\"), poco idoneo al volo e dal corpo adatto a vivere nel canneto, alcune specie di rapaci diurni tra i quali la poiana (\"Buteo buteo\"), il gheppio (\"Falco tinnunculus\"), e, nelle zone interessate dai pascoli e dalla bassa vegetazione, ancora oggi si pu\u00f2 osservare la bella coturnice (\"Alectoris graeca\"), un tempo molto diffusa.\nTra i rapaci notturni sono segnalati il barbagianni (\"Tyto alba\"), mentre nelle aree pi\u00f9 alberate frequenti sono sia l'assiolo (\"Otus scops\"), che la civetta (\"Athene noctua\"). Nelle pareti rocciose nidifica infine il colombaccio (\"Columba palumbus\").\nRicca \u00e8 la presenza di ambienti acquatici che ospitano una fauna di vertebrati e invertebrati particolarmente biodiversificate. \u00c8 stata rilevata la presenza della tartaruga \"Emys orbicularis\", specie protetta dalla direttiva 92/43/CEE. Tra gli an\ufb01bi nel greto del fiume si possono incontrare la rana verde (\"Rana esculenta\"), la raganella (\"Hyla arborea\"), il discoglosso dipinto (\"Discoglossus pictus\") e alcune specie di rospi (\"Bufo bufo spinosus\" e \"Bufotes viridis\").\n\u00c8 stata inoltre rilevata la presenza di diverse specie di rettili: la biscia dal collare (\"Natrix natrix\"), la biscia viperina (\"Natrix maura\"), il colubro leopardino (\"Elaphe situla\"), diverse specie di lucertole (\"Lacerta bilineata\", \"Podarcis sicula\") che si nascondono nella macchia mediterranea e gli anfratti lavici; inoltre \u00e8 stata rilevata la presenza della tartaruga palustre siciliana (\"Emys trinacris\").\nRara e quasi del tutto assente la fauna ittica.\nMerita infine una menzione la presenza del granchio di \ufb01ume \"Potamon fluviatile\".\nAccessi.\nAlle Forre si accede percorrendo la strada provinciale di fondo-valle che collega i comuni di Adrano e Bronte e la provinciale per Cesar\u00f2. Questa tratto di strada \u00e8 stato per millenni un importante snodo viario che collegava le citt\u00e0 della Piana di Catania con quelle della valle del Simeto, della valle del Salso, fino a raggiungere i paesi alle pendici delle Madonie; inoltre, attraverso Randazzo, valicando i Nebrodi, si raggiungeva Tindari, cio\u00e8 la costa tirrenica.\nIn questi luoghi si alternano zone in cui il fiume scava profonde gole, dette forre, nella roccia vulcanica con meandri, cio\u00e8 zone dove in cui il fiume si allarga e rallenta la sua corsa.\nPunti di interesse.\nLe forre presentano un notevole interesse paesaggistico e geomorfologico, sia per la caratteristica geometria dei prismi basaltici, sia perch\u00e9 costituiscono il contatto tra rocce sedimentarie e lave etnee. Dove l\u2019ingrottato sprofonda tra le lave per decine di metri, il fiume viene superato dall\u2019antico \"ponte dei Saraceni\", costruito con un\u2019ardita arcata a schiena d\u2019asino, tutta in pietrame lavico misto a calcare bianco. Il ponte in realt\u00e0 non \u00e8 saraceno, ma un misto di diverse opere costruttive: le sue pile tutte rigorosamente dotate di struttura idrodinamica, sono di costruzione romana, probabilmente imperiale (I - II sec. d.C.) ed appartengono alle opere della strada Catina-Centorippe (Catania-Centuripe) che, come riportano diverse fonti antiche, rappresentava la via che collegava Palermo e Catania del tempo. In seguito al crollo venne costruito sulle pile romane almeno un altro ponte, aragonese, che, tra crolli e restauri si \u00e8 mantenuto sino ai giorni nostri. Nei pressi del \"ponte dei Saraceni\", un'area presenta le caratteristiche formazioni d\u2019erosione denominate \"marmitte dei giganti\", scavate nella lava. A valle di quest\u2019area, alcune sorgenti scaturiscono da piccole grotte formatesi in concrezioni calcaree travertinose e vengono ad alimentare il Simeto (contrada Santa Domenica).\nIl GAL ETNA ATS, un'associazione tra soggetti pubblici e privati, avente lo scopo di valorizzare le risorse ambientali e culturali per la fruizione turistica ecosostenibile, ha inserito le Forre del Simeto nel suo piano di sviluppo locale, collegandole con altre risorse presenti nel territorio:\nHa inoltre individuato tre percorsi natura:\nAltri siti che meritano una visita nelle immediate vicinanze delle Forre, in territorio di Adrano, sono:\nPercorrendo la stradina che costeggia il fiume, dal \"ponte dei saraceni\" verso monte, dopo circa un centinaio di metri, si arriva a un luogo chiamato \"u sautu du picuraro\" (il salto del pecoraio). Ivi l'acqua scava, nel greto roccioso, una gola i cui argini si avvicinano fino a quasi due metri. "}
{"id": "1977757", "revid": "287204", "url": "https://it.wikipedia.org/wiki?curid=1977757", "title": "Walter Davis", "text": ""}
{"id": "1977759", "revid": "110157", "url": "https://it.wikipedia.org/wiki?curid=1977759", "title": "Teatro della Societ\u00e0", "text": "Il Teatro della Societ\u00e0 \u00e8 il pi\u00f9 antico e importante dei teatri di Lecco in Lombardia.\nSorge isolato in una delle principali piazze del centro storico della citt\u00e0 (Piazza Garibaldi) di cui occupa uno dei lati corti.\nL'edificio \u00e8 posto alle spalle del monumento dedicato all'Eroe dei due mondi.\nStoria.\nFu progettato dall'architetto neoclassico lecchese Giuseppe Bovara che si ispir\u00f2 alla lezione scaligera del Piermarini nel 1835 e realizzato nel 1843-44 per volere di Lorenzo Agliati e dagli altri membri della nobilt\u00e0 e all'alta borghesia lecchese ma da subito aperto a tutta la cittadinanza come testimonia l'aggiunta del loggione voluta dalla \"Societ\u00e0 per l'erezione di un Teatro, a maggior comodo, e minor spesa di quella classe del Popolo, a cui possa sempre meglio agevolare l'ingresso alli spettacoli sotto la vista del pubblico, che lasciarla notturnamente vagare nelle appartate taverne\".\nFu inaugurato con l'opera Anna Bolena di Gaetano Donizetti il 23 ottobre 1884 e per tutto l'Ottocento e il primo Novecento ospit\u00f2 compagnie primarie di prosa e liriche. Vi furono inoltre date in prima nazionale opere di Ponchielli, Petrella e Cagnoni tratti dai libretti di Antonio Ghislanzoni, noto lecchese che collabor\u00f2 come librettista nell'Aida di Giuseppe Verdi.\nConsiderato uno dei luoghi pubblici pi\u00f9 prestigiosi della citt\u00e0 propone tutt'oggi stagioni di prosa e concerti di ottima qualit\u00e0 apprezzati per l'ottima acustica.\nDescrizione.\nIspirato al celebre Il teatro ha un prospetto nobiliato da quattro lesene in stile ionico di gigante ordine.\nAttualmente il teatro \u00e8 il risultato di una serie di interventi di ampliamento, ristrutturazione e restauro fra i quali sono da segnalare l'aggiunta dell'ala laterale sinistra in stile umbertino (realizzata nel 1884 su progetto dell'ingegner Riccardo Badoni con varianti apportate dall'ingegnere Attilio Bolla). Internamente gli stucchi ed i palchi furono realizzati dall'intagliatore Giacomo Mattarelli.\nDichiarato pericolante nel 1951, rischi\u00f2 l'abbattimento evitato grazie ad un comitato di cittadini che ne reclamarono la restaurazione avvenuta negli anni sessanta durante la quale furono eliminate la veranda del caff\u00e8 e l'abside. Al progetto di restauro terminato nel 1969, eseguito dall'architetto Gianni Rigoli, segu\u00ec nel 1979 la creazione dell'affresco del pittore marchigiano Orlando Sora che ritrae l\"'Et\u00e0 della vita\" il quale ricopre la volta della sala.\nNel biennio 1986-87 l'amministrazione comunale, che ne prese la completa gestione attraverso gli uffici del settore delle politiche culturali, commission\u00f2 dei lavori di adeguamento tecnologico e di manutenzione straordinaria ripetuti nel 1994-95."}
{"id": "1977762", "revid": "38120", "url": "https://it.wikipedia.org/wiki?curid=1977762", "title": "Maestri del Thriller", "text": ""}
{"id": "1977765", "revid": "287204", "url": "https://it.wikipedia.org/wiki?curid=1977765", "title": "Jean-Jacques Henner", "text": "Biografia.\nFiglio di contadini alsaziani, si rifugia a Parigi nel 1846 per sfuggire alla grave crisi alimentare che colpisce l'Alsazia in quegli anni. Entrato all'\u00c9cole des Beaux-Arts nel 1848, frequenta l'atelier di Michel Martin Drolling. Nel 1858 ottiene il Prix de Rome e per cinque anni studia pittura a Villa Medici, a Roma, apprendendo di Raffaello, Melozzo, Michelangelo, Tiziano, Correggio e altri.\nAutore di numerose opere, apprezzatissimo ritrattista, rimase sempre appartato dall'evoluzione della pittura nel corso degli anni, rimanendo fedele alla sua concezione accademica dell'arte. Nel 1889 fu eletto membro dell'Acad\u00e9mie des beaux-arts. A Parigi, il suo atelier \u00e8 stato trasformato nel Museo Jean-Jacques Henner, dedicato alla sua opera e a quella di \u00c9douard Louis Dubufe (1853-1909). Il pittore Many Benner, suo allievo, \u00e8 stato il primo conservatore.\nUn suo ritratto \u00e8 stato dipinto da Jean Benner, pittore alsaziano, che era un suo amico."}
{"id": "1977766", "revid": "767487", "url": "https://it.wikipedia.org/wiki?curid=1977766", "title": "Sarcofago dell'Annona", "text": "Il sarcofago dell'Annona \u00e8 un sarcofago romano della seconda met\u00e0 del III secolo (280 circa), conservato al Museo nazionale romano, sezione Palazzo Massimo alle Terme, con numero 40799. \u00c8 alto 0,85 metri e si tratta di un'opera in stile popolare con la raffigurazione simbolica del commercio e la distribuzione del grano.\nStoria e descrizione.\nLa fronte del sarcofago \u00e8 decorata da otto figure a rilievo sullo sfondo di un \"parapetasma\" (tendaggio), con al centro due coniugi che celebrano la \"dextrarum iunctio\" al di sopra di un piccolo altare. L'uomo ha la toga contabulata ed \u00e8 ritratto secondo la maniera stilistica tipica dell'epoca attorno al 280. Anche la pettinatura della donna, \u00e8 ripresa da quella di Ulpia Severina, moglie di Aureliano, o di Magnia Urbica, moglie di Carino. Alle loro spalle si trova, esattamente al centro, la figura allegorica di Giunone Pronuba, mentre la figura maschile dietro lo sposo sembrerebbe un tipo del \"Genius Senatus\". Ai lati del gruppo centrale si trovano due gruppi di figure pi\u00f9 o meno simmetrici: all'estrema sinistra si trova la personificazione di Porto (con un faro nella mano destra e la prora di una nave e onde ai piedi), accanto alla figura con corona turrita di Ostia e recante in mano la tessera annonaria e un timone (forse rappresentante anche la Fortuna Annonaria); a destra si trovano la Fortuna Annonaria (o l\"'Abundantia\", vista la cornucopia), con ai piedi dei modii, e la personificazione dell'Africa, con spighe di grano in mano e spoglie di elefanti in testa (era la provincia frumentaria per eccellenza). \nLe figure simboliche alludono al commercio e la distribuzione del grano, essendo il coniuge \"praefectus annonae\" (forse il prefetto sotto Aureliano, Flavio Arabiano); lo stile riprende quello del ventennio precedente (classicismo gallienico), ma il trapano \u00e8 pi\u00f9 usato, con maggiori effetti di chiaroscuro, i corpi sono pi\u00f9 tozzi, le teste pi\u00f9 squadrate. In questi rilievi la coppia di sposi al centro sembra dare uno dei ritratti pi\u00f9 dolorosi e espressivi di questi tempi, indice del clima di angoscia durante la crisi del III secolo."}
{"id": "1977768", "revid": "1956512", "url": "https://it.wikipedia.org/wiki?curid=1977768", "title": "Doggy Dogg World", "text": "Doggy Dogg World \u00e8 il terzo singolo di Snoop Doggy Dogg, ad essere estratto dal suo album di debutto \"Doggystyle\". Si tratta della prima pubblicazione di Dogg ad essere destinata al solo mercato europeo.\nIl brano.\nIl brano vede la partecipazione del gruppo funk anni settanta The Dramatics, con una breve parte rap di Kurupt e Daz Dillinger, membri del gruppo Tha Dogg Pound, ed il ritornello cantato dalla corista Nancy Fletcher. Il brano campiona la canzone del 1982 \"If it Ain't One Thing, It's Another\" di Richard \"Dimples\" Fields.\nIl video.\nIl video prodotto per \"Doggy Dogg World\" \u00e8 un omaggio al mondo musicale degli anni settanta. Snoop Dogg nel video \u00e8 il proprietario di un negozio di musica, dove si sta tenendo un concerto dei Dramatics. Il regista del video, Rocky Harris partecipa nella storia del video nel ruolo di \"presentatore della serata\", che incontra Snoop, circondato da numerose donne, nel priv\u00e8 del locale. Nel 1994 il video vinse il riconoscimento come \"miglior video rap\" agli MTV Video Music Awards."}
{"id": "1977771", "revid": "158286", "url": "https://it.wikipedia.org/wiki?curid=1977771", "title": "Presidente del Per\u00f9", "text": ""}
{"id": "1977785", "revid": "307923", "url": "https://it.wikipedia.org/wiki?curid=1977785", "title": "Coppa del Mondo di sci", "text": ""}
{"id": "1977787", "revid": "1808816", "url": "https://it.wikipedia.org/wiki?curid=1977787", "title": "Diga di Monte Cotugno", "text": "La diga di Monte Cotugno \u00e8 una diga costruita negli anni tra il 1970 e il 1982 nel territorio del comune di Senise (PZ) lungo il corso del fiume Sinni. \u00c8 la pi\u00f9 grande diga in terra battuta d'Europa.\nIl muro della diga misura in lunghezza 1850\u00a0m in altezza 60\u00a0m, \u00e8 largo alla base 260\u00a0m. La capacit\u00e0 massima di 530 milioni di m\u00b3.\nUtilizzo.\nEntrata in funzione nel 1983 sbarra il corso del fiume Sinni nel punto in cui il letto del fiume si restringe, in corrispondenza di una quota di fondo alveo pari a 194 . La diga \u00e8 stata progettata per sfruttare l'uso plurimo della risorsa idrica. L'acqua \u00e8 prelevata dal Consorzio di Bonifica di Bradano e Metaponto, mediante un impianto di sollevamento posto a valle dello sbarramento e attraverso le derivazioni irrigue del materano e del tarantino, poste lungo il tracciato dell'adduttore del Sinni che si sviluppa per 145\u00a0km.\nL'adduttrice \u00e8 caratterizzata da un diametro di 3\u00a0m ed \u00e8 in grado di veicolare circa 19\u00a0m\u00b3/s di acqua che, oltre alle utenze irrigue, alimenta anche quelle potabili di Basilicata e Puglia, l'impianto di sollevamento di Parco del Marchese, oltre a garantire l'approvvigionamento industriale dell'ILVA di Taranto.\nIl lago viene anche utilizzato per disputare gare di canottaggio a livello regionale e un tempo a livello nazionale.\nCaratteristiche tecniche.\nIl lago ha una regolazione pluriennale e per assicurare una maggiore frequenza di riempimento sono in fase di sviluppo apposite sezioni di sbarramento che consentiranno di convogliare nel lago anche le acque del torrente Sarmento e del fiume Agri. La tenuta idraulica dello sbarramento dipende da uno strato di conglomerato bituminoso applicato sul paramento di monte che si salda in basso col dispositivo di tenuta fondazione. Il manto impermeabile \u00e8 formato da uno strato di base e di livellamento, anch'esso in conglomerato bituminoso chiuso dello spessore di 5\u00a0cm, da uno strato drenante in conglomerato molto aperto dello spessore variabile da 10 a 16\u00a0cm, da due strati di tenuta in calcestruzzo bituminoso, da uno strato di sigillo superficiale.\nLo scarico di superficie \u00e8 costituito da un settore di calice con apertura al centro di 120\u00b0, attraverso un pozzo verticale si collega con una galleria circolare di 6,20\u00a0m di diametro e di 1.104\u00a0m di lunghezza che porta le acque a valle della diga. Lo scarico di mezzofondo \u00e8 costituito da due coppie di luci, con soglia a quota 236,70 ciascuna munita di due coppie di paratoie piane. Esso s'immette nella galleria del soprastante scarico di superficie. L'opera di presa utilizza un'apposita galleria situata nella sponda destra e lunga 756\u00a0m, e collegata con una torre di presa, con paratoie d'immissione a diversi livelli per consentire l'utilizzazione delle acque ad uso potabile.\nFauna del lago artificiale.\nNelle acque del lago sono presenti le stesse specie presenti nel fiume Sinni e affluenti oltre a specie derivanti da immissioni. La fauna ittica \u00e8 costituita dall\u2019alborella, dal cavedano, dal persico reale, dalla carpa, dalla tinca, dal persico trota, dal luccio, dalla scardola, dal carassio, dalla rovella, dall\u2019anguilla, dal pesce gatto, dal barbo comune, dal pesce persico, dal persico sole, dal triotto, dal cobite fluviale. ."}
{"id": "1977788", "revid": "104458", "url": "https://it.wikipedia.org/wiki?curid=1977788", "title": "Helmuth Schmalzl", "text": "Biografia.\nCarriera sciistica.\nIn Coppa del Mondo e ottenne il primo risultato di rilievo il 14 febbraio 1969 nella discesa libera disputata sulla Saslong della Val Gardena, quando si piazz\u00f2 al 10\u00ba posto. In seguito si specializz\u00f2 nelle prove tecniche (slalom gigante e slalom speciale) e nel 1972 partecip\u00f2 agli XI Giochi olimpici invernali che si disputarono a Sapporo, dove fu 16\u00ba nello slalom gigante. Nella stessa stagione e nella stessa specialit\u00e0 conquist\u00f2 il suo primo podio in Coppa del Mondo: terzo il 18 febbraio a Banff.\nNella stagione 1973-1974 ottenne il suo miglior piazzamento in Coppa del Mondo (2\u00ba nello slalom gigante di Val-d'Is\u00e8re dell'8 dicembre, suo ultimo podio in carriera) e partecip\u00f2 ai Mondiali di Sankt Moritz (4\u00b0 nello slalom gigante). Sempre nel 1974, il 7 gennaio, si classific\u00f2 4\u00b0 nello slalom gigante di Berchtesgaden, preceduto dai connazionali Piero Gros, Gustav Th\u00f6ni ed Erwin Stricker e seguito dall'altro azzurro Tino Pietrogiovanna: l'eccezionale risultato fu salutato dalla stampa italiana con l'appellativo \"Valanga azzurra\", che sarebbe poi entrato nell'uso comune in riferimento alla forte squadra italiana di sci alpino degli anni settanta. Il suo ultimo piazzamento in carriera fu il decimo posto nello slalom parallelo della Val Gardena del 23 marzo 1975.\nCarriera da allenatore.\nDopo il ritiro dalle competizioni fu direttore tecnico della nazionale italiana sci .\nIn seguito, su incarico della Federazione Internazionale Sci, ricopr\u00ec il ruolo di responsabile della sicurezza delle prove veloci maschili e di tracciatore di tutte le discese libere della Coppa del Mondo, dei Campionati mondiali e dei Giochi olimpici dal 1995-1996 al 2013-2014."}
{"id": "1977792", "revid": "200578", "url": "https://it.wikipedia.org/wiki?curid=1977792", "title": "Lago di Monte Cotugno", "text": ""}
{"id": "1977794", "revid": "200578", "url": "https://it.wikipedia.org/wiki?curid=1977794", "title": "Invaso di Monte Cotugno", "text": ""}
{"id": "1977802", "revid": "9498", "url": "https://it.wikipedia.org/wiki?curid=1977802", "title": "Nona Gaprinda\u0161vili", "text": "Dal 1989 al 1996 \u00e8 stata presidente del Comitato Nazionale Olimpico Georgiano.\nNel 1997 viene istituito il \"Trofeo Nona Gaprindashvili\" a lei dedicato, destinato alla nazione che, nel corso delle Olimpiadi degli scacchi, abbia ottenuto la miglior media tra il piazzamento nel torneo \"open\" e quello femminile. Fu assegnato per la prima volta nel 1998.\nCarriera.\nNel 1961 ottiene il diritto a partecipare alla sfida per il titolo mondiale femminile vincendo il torneo dei candidati femminile; l'anno seguente vince nettamente (9-2, senza una sola sconfitta) contro l'allora campionessa Elisaveta Bykova, ottenendo il titolo. Nel 1963 vince il torneo \"B\" di Hastings\nDal 1965 al 1975 difende il titolo mondiale altre quattro volte, tre contro Alla Ku\u0161nir e una contro Nana Aleksandrija. Nel 1978 perder\u00e0 il titolo contro la diciassettenne Majja \u010ciburdanidze.\nNel frattempo, tra il 1964 e il 1974 vince due volte il campionato sovietico femminile.\nNel 1977, in virt\u00f9 della vittoria al torneo di Lone Pine, la FIDE le assegna il titolo di Grande maestro.\nPartecipa a dodici Olimpiadi degli scacchi dal 1963 al 1986, vincendo in totale 25 medaglie, tra cui undici ori a squadre (dieci con l'Unione Sovietica e uno con la Georgia) e nove ori individuali. Realizz\u00f2 l'altissima percentuale dell'83,6 % (+94 =26 \u20138). Alle olimpiadi di Dubai 1986 fece l\"'en plein\": dieci vittorie su dieci partite.\nTra il 1981 e il 1985 vince altre tre volte il campionato sovietico femminile, nel 1983 vince il 25\u00ba torneo di Capodanno di Reggio Emilia.\nDal 1995 partecipa ai Campionati del mondo seniores, dei quali vincer\u00e0 per sette volte la sezione femminile.\nStatistiche.\nNella lista Fide di luglio 1987 ha raggiunto il suo massimo punteggio Elo di 2495 punti."}
{"id": "1977803", "revid": "143011", "url": "https://it.wikipedia.org/wiki?curid=1977803", "title": "Piminoro", "text": "Piminoro \u00e8 un centro abitato di circa 460 abitanti, frazione del comune di Oppido Mamertina, nella provincia di Reggio Calabria.\nGeografia fisica.\nSituato nel versante settentrionale dell'Aspromonte, all'interno del parco nazionale dell'Aspromonte, a circa 719 m s.l.m.; la distanza dal capoluogo di provincia \u00e8 di 78\u00a0km. \u00c8 raggiungibile percorrendo l'Autostrada A3 dalle uscite di Gioia Tauro e Palmi; giunti a Oppido Mamertina, si percorre la strada comunale costruita negli anni '70 su una pre-esistente \"strada mulettiera\" che si inerpica fino al piccolo centro. Dalla sua altura Piminoro sovrasta l'immensa piana di Gioia Tauro, immerso tra i boschi di elci, faggi, douglas e castagni. Confina con i territori di Santa Cristina d'Aspromonte, Oppido Mamertina, Messignadi, Molochio, Plat\u00ec.\nStoria.\nDi origine antichissima, Pimenoro (poi adattato in Piminoro) prende il suo nome dalle parole greche \u03c0\u03bf\u03b9\u03bc\u03ae\u03bd \"(pastore)\" e \u1f44\u03c1\u03bf\u03c2 \"(monte)\": \"monte del pastore\". Rocca naturale inespugnabile, costitu\u00ec rifugio sicuro per le popolazioni che ivi si insediarono sin dai tempi remoti. Nel 1792 il vescovo mons. Alessandro Tommasini vi trasfer\u00ec la propria dimora, ed il Seminario Vescovile di Oppido, durante l'epidemia di malaria che invest\u00ec Oppido Mamertina, sede della diocesi, in quanto la popolazione che abitava quel luogo era immune dalla febbre malarica.\nEconomia e tradizione.\nLe principali attivit\u00e0 sono la pastorizia e l'agricoltura. Vi si allevano ovini e caprini per la produzione di carni di qualit\u00e0 e soprattutto di pregevoli formaggi. Importante la coltivazione di fragole, mirtilli e lamponi. La produzione ha inizio a fine Luglio e si protrae fino a Dicembre. Intorno al centro abitato vi sono anche numerosi uliveti che, data la particolare zona collinare, danno ottimi raccolti in prevalenza \"ottobratica\", e la cui spremitura produce un olio.\nFesta della Divina Pastora.\nNella seconda Domenica di Luglio di ogni anno si festeggia la patrona, la Madonna Divina Pastora, la cui effigie, una statua lignea scolpita nel 1830 ad opera dell'artista Arcangelo Testa, si venera nella omonima chiesa parrocchiale. La Festa dura due giorni: il Sabato mattina vi \u00e8 la celebrazione della Messa, durante la quale la Madonna viene fatta scendere dal suo \"trono\" e successivamente portata in processione fino al luogo dove sorgeva la vecchia chiesa.\nIl paese \u00e8 diviso in due fazioni, contadini e pastori(\"massari\"), le quali, poco prima della processione di Domenica, si contendevano il diritto di portare per le vie del borgo la statua della Madonna in un'asta al rialzo; fino alla prima met\u00e0 del 900 l'offerta consisteva in prodotti quali grano, patate, formaggi, ecc, dalla cui vendita si ottenevano i fondi necessari per i festeggiamenti. Oggi l'offerta \u00e8 in denaro.\nDal 2014 in poi l'incanto non \u00e8 stato pi\u00f9 praticato, per volere del Vescovo Mons.Francesco Milito, venendo meno uno dei pochi elementi caratterizzanti la tradizione religiosa e culturale di Piminoro."}
{"id": "1977804", "revid": "339392", "url": "https://it.wikipedia.org/wiki?curid=1977804", "title": "Consorzi Agrari", "text": ""}
{"id": "1977807", "revid": "1310927", "url": "https://it.wikipedia.org/wiki?curid=1977807", "title": "Piet Keizer", "text": "Ala sinistra, ha giocato per tutta la carriera nell', dal 1960 al 1975, risultando il quarto calciatore dei \"Lancieri\" per numero di presenze e il quinto per gol. Ha partecipato al con la , laureandosi quindi vice-campione del mondo. \u00c8 stato il primo calciatore olandese della storia ad aver ottenuto un contratto da professionista. Muore a causa di un tumore ai polmoni.\nCarriera.\nClub.\nEntr\u00f2 in prima squadra nel 1960, qualche anno prima della rivoluzione del \"calcio totale\" iniziatasi con Rinus Michels e portata avanti da \u0218tefan Kov\u00e1cs. Partecip\u00f2 quindi attivamente alla conquista di tutti i trofei dell'Ajax di questo periodo: sei titoli nazionali, cinque Coppe d'Olanda, la Coppa Intercontinentale, la Supercoppa UEFA e, soprattutto, le tre Coppe dei Campioni vinte consecutivamente.\nNella stagione 1973-1974 il nuovo allenatore George Knobel decise che il capitano avrebbe dovuto essere scelto mediante una votazione nello spogliatoio: la fascia pass\u00f2 quindi da Johan Cruijff allo stesso Keizer. Poche settimane pi\u00f9 tardi il \"numero quattordici\" si trasfer\u00ec al , anche se i rapporti tra i due erano sempre stati buoni.\nKeizer lasci\u00f2 il calcio all'inizio della stagione 1974-1975, in quanto il nuovo allenatore Hans Kraay non gli permise di arretrare la sua posizione in campo.\nNazionale.\nCon i , Keizer gioc\u00f2 trentaquattro partite mettendo a segno undici reti. Fece parte della rosa che partecip\u00f2 al in Germania Ovest e che si classific\u00f2 seconda. In quest'occasione gioc\u00f2 solo una gara, precisamente quella contro la a Dortmund, terminata 0 a 0. Fu l'unica partita, finale a parte, che gli \"Oranje\" non riuscirono a vincere.\nStatistiche.\nFonte"}
{"id": "1977809", "revid": "287204", "url": "https://it.wikipedia.org/wiki?curid=1977809", "title": "Miroslav Ondricek", "text": ""}
{"id": "1977811", "revid": "838137", "url": "https://it.wikipedia.org/wiki?curid=1977811", "title": "Antonio Torrini", "text": "Biografia.\nAntonio Torrini fu ordinato sacerdote nel 1901. Diresse il seminario di Fiesole, poi fu parroco a San Giovanni Valdarno e infine dal 1918 vescovo di Alatri. Il 15 giugno 1928 fu nominato arcivescovo di Lucca.\nMonsignor Torrini ha sempre espresso una grande devozione a Maria Vergine, all'eucaristia, alla Passione di Cristo ed al Volto Santo di Lucca. In particolare riform\u00f2 la Luminara di Santa Croce in forma pi\u00f9 solenne. Pose inoltre attenzione al coinvolgimento popolare come nel congresso eucaristico durante il quale un carro trionfale attravers\u00f2 le vie di Lucca e altre manifestazioni pubbliche come la Peregrinatio Mariae del 1949 o la concessione ai parroci della citt\u00e0 di tenere ogni anno la processione del Corpus Domini nella loro parrocchia. Nel 1938 e nel 1946, l'intera arcidiocesi fu consacrata al sacro Cuore di Ges\u00f9 in accordo con la politica di papa Pio XI.\nFu affiancato a partire dal 1958 da Enrico Bartoletti, nominato prima vescovo ausiliare, poi amministratore apostolico \"sede plena\", infine arcivescovo coadiutore \"cum jure successionis\", che poi lo sostituir\u00e0 alla sua morte il 20 gennaio 1973 all'et\u00e0 di 94 anni.\n\u00c8 sepolto nella cattedrale di Lucca.\nRapporti con il fascismo e il nazismo.\nMonsignor Torrini tenne un comportamento tipico della Chiesa cattolica nel periodo fascista, ovvero evit\u00f2 uno scontro diretto con le autorit\u00e0 fasciste (consider\u00f2 positive l'introduzione dell'insegnamento religioso e del Crocifisso nelle scuole), ma present\u00f2 un atteggiamento critico e distaccato nelle situazioni discutibili. Ad esempio il 23 maggio 1943 organizz\u00f2 una processione per la cessazione della guerra, in aperto scontro con lo spirito bellicista del regime, tanto che la questura di Lucca viet\u00f2 la manifestazione.\nDurante l'occupazione nazista monsignor Torrini offr\u00ec larga ospitalit\u00e0 a sfollati e perseguitati, compresi esponenti politici del Comitato di liberazione nazionale, pur vietando che venissero nascosti, per evitare rappresaglie ai danni della popolazione. Tent\u00f2 anche di salvare don Aldo Mei anche se non vi riusc\u00ec. Ottenne invece che Lucca venisse dichiarata citt\u00e0 aperta, per cui i bombardamenti alleati non furono pesanti.\nIn virt\u00f9 di questi atteggiamenti ottenne nel 1951 la cittadinanza onoraria di Lucca, votata da tutte le forze politiche.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1977812", "revid": "767487", "url": "https://it.wikipedia.org/wiki?curid=1977812", "title": "RETURNS 1993.12.30 Complete Edition", "text": "RETURNS \u5b8c\u5168\u7248 1993.12.30 Tokyo Dome 2Days Live \u00e8 un Dvd degli X Japan uscito nel febbraio 2008.\nContiene la registrazione del concerto tenuto a Tokyo il 30 dicembre 1993, durante il quale la canzone \"Art of Life\" venne eseguita per la prima volta dal vivo."}
{"id": "1977813", "revid": "1752782", "url": "https://it.wikipedia.org/wiki?curid=1977813", "title": "Sarcofago di Iulius Achilleus", "text": "Il sarcofago di Iulius Achilleus \u00e8 un sarcofago romano del III secolo, alto 1,06 metri e conservato nel Museo nazionale romano, sezione delle Terme di Diocleziano. \nDescrizione.\nProviene da via Cristoforo Colombo, scoperto nelle mura Aureliane, ed \u00e8 un esempio della tipologia di sarcofagi del tardo III secolo con scene bucoliche e pastorali, nei quali si alludeva alla vita paradisiaca nell'aldil\u00e0.\nIl coperchio ha sulla fronte una tavola con iscrizione che riporta il nome del defunto e lo commemora (\"vir perfectissimus\"), procuratore ducenario del Ludus Magnus. Ai lati corrono due coppie simmetriche di amorini in corsa su carri. Sotto il coperchio corre un listello con \"kyma\" ionico piuttosto grossolano, mentre in basso \u00e8 di tipo lesbio. \nSui lati della cassa, che sono stondati secondo la tipologia \"a len\u00f2s\" (cio\u00e8 a tinozza per il vino, secondo le teorie escatologiche del culto dionisiaco), si trovano due leoni in atto di sbranare un cerbiatto, alti quanto la cassa e trattati ad altorilievo, elementi tipici delle officine di sarcofagi tra il 230 e il 280. \nLa fronte raffigura su due registri un'affollata scena campestre. In alto un erote, davanti a un edificio con due arcate, tiene in mano un fascio di spighe e un falcetto; davanti a lui procede un gruppo di animali con cavalli, bovi e capre al pascolo, intervallati da alberelli e poggianti su un lungo tratto di terreno scosceso; in basso si trova un gregge di pecore guardato da due pastorelli, uno dei quali (a sinistra) \u00e8 impegnato nella mungitura. La decorazione era completata dalla policromia e dalla doratura, delle quali restano ampie tracce.\nStile.\nI modelli per questo tipo di rappresentazione sono ellenistici, ma il rendimento, col rilievo molto basso, \u00e8 tipicamente romano, con tendenze al pittoricismo in dettagli lavorati al trapano, come la vegetazione e il vello degli animali. Dall'analisi stilistica, dall'iscrizione e dai dati del ritrovamento l'opera pu\u00f2 essere datata al 275, pochi anni prima del completamento delle Mura aureliane. "}
{"id": "1977815", "revid": "123731308", "url": "https://it.wikipedia.org/wiki?curid=1977815", "title": "Sergio Pizzorno", "text": "Nel 2019 inizia una carriera solista con il nome The S.L.P..\nBiografia.\nIl nonno paterno di Sergio, originario di Genova, si trasfer\u00ec dall'Italia all'Inghilterra e si stabil\u00ec a Leicester. Anche se \u00e8 cresciuto in citt\u00e0, Sergio \u00e8 nato nella cittadina di Newton Abbot, nel Devon.\n\u00c8 tifoso dall'et\u00e0 di 8 anni del Genoa, passione che gli \u00e8 stata trasmessa dallo zio Gianni, tifoso della squadra genovese.\nIl 2 agosto 2010 ha avuto un figlio con la compagna Amy White, chiamato Ennio Silva. La coppia ha avuto un secondo figlio nel maggio 2013, chiamato Lucio Leone. I nomi sono omaggi di Pizzorno a due grandi figure del western italiano, ovvero Ennio Morricone e Sergio Leone.\nSergio ed Amy si sono sposati il 16 luglio 2016.\nCarriera.\nNel 1997 fonda, con gli amici e compagni di liceo Tom Meighan, Christopher Karloff e Chris Edwards, il gruppo rock Saracuse, che presto cambia nome in Kasabian. Dopo il primo album, eponimo, Karloff lascia la band e Sergio ne diventa il paroliere e chitarrista, oltre che la principale mente artistica. Con i Kasabian Pizzorno ha pubblicato altri cinque album in studio: \"Empire\", \"West Ryder Pauper Lunatic Asylum\", \"Velociraptor!\", \"\" e \"For Crying Out Loud\".\nNel 2010 compone i testi e le musiche strumentali per il film poliziesco \"London Boulevard\", diretto da William Monahan.\nNel novembre 2011 la chitarra di Serge Pizzorno (una Fender Stratocaster autografata da tutti i componenti della band) \u00e8 stata consegnata a una delegazione del Genoa CFC al termine di un concerto a Milano ed \u00e8 stata messa all'asta per recuperare fondi da devolvere agli alluvionati dell'alluvione di Genova del 4 novembre 2011. La chitarra \u00e8 stata venduta il 15 dicembre e ha fruttato 1.200 euro. Sempre nel 2011 partecipa alla serie TV \"Noel Fielding's Luxury Comedy\", realizzando la colonna sonora del programma. Questa viene pubblicata come album sotto il nome di Loose Tapestries (progetto comprendente Pizzorno e Noel Fielding) nel 2012. Insieme a Fielding pubblica nel 2016 un'altra colonna sonora dal titolo \"N.H.S.\".\nNel 2013 \u00e8 protagonista di uno spot della G-Star Raw realizzato da Rankin.\nNel maggio 2019 d\u00e0 vita a un progetto musicale solista chiamato The S.L.P. (acronimo di Sergio Lorenzo Pizzorno), del quale il primo album, omonimo, viene pubblicato nell'agosto 2019.\nEquipaggiamento.\nLa chitarra preferita da Pizzorno \u00e8 una Rickenbacker 481 rossa, che utilizza in quasi tutti i video dei Kasabian e in quasi tutte le esibizioni dal vivo. Egli utilizza anche un'altra chitarra rara, una 1966 Fender Coronado II rossa con battipenna dorato, la si nota per il suono unico nel singolo \"Underdog\", nonostante venga usata la Rickenbacker 481 nel video musicale. La Fender Coronado viene usata per i live di \"Underdog\" e di \"Where Did All the Love Go?\". Nei live di \"Fast Fuse\" Pizzorno usa una Teardrop bianca fatta da Mick Johnson.\nUn elenco completo delle sue chitarre \u00e8:\nSergio Pizzorno utilizza molti effetti a pedale per raggiungere il sound voluto, tra i quali: Electro-Harmonix pog, Electro-Harmonix Deluxe Memory Man,Electro-Harmonix Synthesizer, Rodger Mayer Voodoo Vibe, Boss tuner, Vintage Fuzz Face, Roger Mayer Octavia, Line 6 Echo Park, Boss Digital Delay, Mxr Blue Box.\nInfluenze personali.\nLa musica di Sergio Pizzorno \u00e8 fortemente influenzata da band come Beatles, Nirvana e Oasis, ma soprattutto dai Rolling Stones e da David Bowie, i suoi artisti preferiti. Caratteristica peculiare del suo stile di scrittura \u00e8 inoltre l'influenza della sua passione per il cinema; non sono infatti rari gli accostamenti di alcuni suoi brani con le musiche di Ennio Morricone o dei film di Stanley Kubrick."}
{"id": "1977816", "revid": "287204", "url": "https://it.wikipedia.org/wiki?curid=1977816", "title": "Equitazione ai Giochi della XXIX Olimpiade - Salto ostacoli a squadre", "text": "Il concorso di Salto a squadre ha utilizzato le penalit\u00e0 del secondo turno del concorso individuale: per calcolare il punteggio della squadra \u00e8 stata fatta la somma tra i 3 migliori punteggi per nazione: le prime 9 squadre si sono qualificate per il secondo turno (che ha preso le penalit\u00e0 del terzo turno del concorso individuale). Hanno partecipato un totale di 16 squadre, formate da 4 cavallerizzi ognuna."}
{"id": "1977817", "revid": "767487", "url": "https://it.wikipedia.org/wiki?curid=1977817", "title": "Ginnastica ai Giochi della XXIX Olimpiade - Concorso a squadre femminile", "text": ""}
{"id": "1977820", "revid": "287204", "url": "https://it.wikipedia.org/wiki?curid=1977820", "title": "Mike Rowe", "text": "Biografia.\nNato a Baltimora, entra nei Boy Scouts of America e raggiunge il livello di Eagle Scout il 2 gennaio 1976 a 14 anni. \nDa bambino frequenta la chiesa presbiteriana Kenwood Presbyterian Church e poi studia alla Overlea High School.\nFrequenta il college dell'Essex Community College dove frequenta il teatro e il coro del college, poi si laurea in scienze della comunicazione alla Towson University di Townson, non lontano da Baltimora.\nCanta brevemente nel coro a cappella Chorus of the Chesapeake di Dundalk nel Maryland.\nNei primi anni '90 entra nel mondo del piccolo schermo, inizialmente facendo televendite per il canale televisivo QVC.\nDal 2001 al 2005 conduce l'Evening Magazine della tv di San Francisco, KPIX-TV. Nel 2002 presenta il reality show della TBS \"Worst Case Scenarios\" e \"The Most\" per History Channel. Dal 2005 \u00e8 conduttore del programma televisivo di Discovery Channel \"Lavori sporchi\", ed \u00e8 presentatore della serie di Discovery Channel \"Deadliest Catch\"\nRowe inoltre \u00e8 stato ospite come voce in una puntata del 2007 di \"American Dad\" e ha fatto diverse pubblicit\u00e0 per i Ford F-Series, pick-up della Ford e per la Ford Sync, la Ford, la Lincoln-Mercury, per la W. W. Grainger.\nNel 2010 \u00e8 apparso nella pubblicit\u00e0 della Motorola IDEN e per la Caterpillar.\nTuttora vive a San Francisco.\nAttivismo.\nNel Labor Day 2008 Rowe ha aperto un sito, MikeRoweWorks.com, focalizzato sul declino dei lavori degli operai e sullo stato fatiscente delle infrastrutture."}
{"id": "1977823", "revid": "702184", "url": "https://it.wikipedia.org/wiki?curid=1977823", "title": "Canottaggio ai Giochi della XXIX Olimpiade - 4 di coppia femminile", "text": "Batterie.\nHanno partecipato alle batterie di qualificazione 8 equipaggi, suddivisi in 2 batterie: i primi di ogni batteria sono passati direttamente alla finale A, mentre gli altri hanno effettuato i ripescaggi.\nDomenica 10 agosto 2008, ore: 16:30-16:50\nRipescaggi.\nI primi 4 equipaggi si sono qualificati per la finale A, gli altri per quella B.\nMarted\u00ec 12 agosto 2008, ore: 16:50-17:00\nFinali.\nFinale B.\nSabato 16 agosto 2008, ore: 15:00-15:10\nFinale A.\nDomenica 17 agosto 2008, ore: 16:30-16:40"}
{"id": "1977824", "revid": "465169", "url": "https://it.wikipedia.org/wiki?curid=1977824", "title": "Canottaggio ai Giochi della XXIX Olimpiade - Otto femminile", "text": "Batterie.\nHanno partecipato alle batterie di qualificazione 7 equipaggi, suddivisi in 2 batterie: i primi di ogni batteria sono passati direttamente alla finale A, mentre gli altri hanno effettuato i ripescaggi.\nLuned\u00ec 11 agosto 2008, ore: 14:50-15:10\nRipescaggi.\nI primi 4 equipaggi del ripescaggio si sono qualificati per la finale A.\nMercoled\u00ec 13 agosto 2008, ore: 17:40-17:50\nFinale A.\nDomenica 17 agosto 2008, ore 17:10-17:20"}
{"id": "1977825", "revid": "599013", "url": "https://it.wikipedia.org/wiki?curid=1977825", "title": "Canottaggio ai Giochi della XXIX Olimpiade - 2 di coppia pesi leggeri femminile", "text": "Batterie.\nHanno partecipato alle batterie di qualificazione 17 equipaggi, suddivisi in 3 batterie: i primi due di ogni batteria si sono qualificati per le semifinali A/B, gli altri hanno effettuato i ripescaggi.\nRipescaggi.\nI primi 3 equipaggi di ogni ripescaggio si sono qualificati per le Semifinali A/B, gli altri per la Finale C.\nSemifinali.\nI primi 3 equipaggi di ogni semifinale si sono qualificati per la finale A, gli altri per la Finale B."}
{"id": "1977829", "revid": "712828", "url": "https://it.wikipedia.org/wiki?curid=1977829", "title": "Jawa (Guerre stellari)", "text": ""}
{"id": "1977832", "revid": "1305772", "url": "https://it.wikipedia.org/wiki?curid=1977832", "title": "Chiesa di Santa Maria a Cintoia", "text": ""}
{"id": "1977833", "revid": "695564", "url": "https://it.wikipedia.org/wiki?curid=1977833", "title": "Tom Meighan", "text": "Biografia.\nFiglio di Tom Meighan, lavavetri, e Patricia Meighan, infermiera, ha frequentato il Countesthorpe Leysland Community College. Super\u00f2 gli esami di educazione artistica e letteratura inglese, ma non si present\u00f2 a numerosi altri esami e non ottenne la qualifica in quelle materie. Appassionatosi alla musica, spazi\u00f2 tra vari generi musicali, dagli artisti di Motown all'hip hop, con predilezione per le canzoni dei Cypress Hill, oltre che per la musica soul. In realt\u00e0, da piccolo Tom era pi\u00f9 attratto dal calcio che dalla musica, tanto che milit\u00f2 per alcuni anni nel settore giovanile del Nottingham Forest F.C..\nCarriera.\nCon i Kasabian.\nMeighan ha iniziato ad essere il cantante dei Kasabian sin dalla loro fondazione, avvenuta nel 1997 a Leicester. Ha cantato la maggior parte delle canzoni del gruppo, ma in esso non suona nessuno strumento. \u00c8 comunque in grado di suonare la chitarra elettrica.\nL'8 novembre 2010 \u00e8 uscito il singolo \"Viva la revolution\", canzone alla quale Meighan ha collaborato in duetto con la band SuperEvolver. Il ricavato delle vendite del singolo \u00e8 stato poi devoluto all'Harley Staples Cancer Trust e all'UNICEF.\nIl 6 luglio 2020 Tom Meighan ha comunicato di aver lasciato i Kasabian di comune accordo con gli altri componenti del gruppo, a causa di problemi personali. La ragione \u00e8 stata chiarita il giorno successivo, quando il cantante si \u00e8 dichiarato colpevole di avere aggredito l'allora fidanzata Vikki Ager in preda agli effetti dell'alcol, facendo scaturire la decisione, da parte degli altri membri del gruppo, di allontanarlo dal progetto.\nSolista.\nNell'ottobre 2021 Meighan annuncia di aver prodotto della musica inedita per la prima volta in veste di solista. Una breve clip del brano \"Would You Mind\" viene pubblicata il 17 ottobre sul suo profilo Instagram. Il singolo viene ufficialmente pubblicato, con un video ufficiale diretto da Charlie Lightnening, il 29 ottobre. Nei giorni successivi Meighan annuncia inoltre di essere in studio per produrre nuova musica da solista.\nVita privata.\nNel maggio 2012 ha avuto dalla compagna Kim James una figlia, Mimi Malone. I due si sono lasciati nel 2016.\nDal 2016 \u00e8 fidanzato con Vikki Ager. Il 7 luglio 2020 Meighan si \u00e8 dichiarato colpevole di aver aggredito fisicamente Vikki, allora sua promessa sposa, nel periodo di lockdown imposto dalla pandemia di COVID-19, in preda agli effetti dell'alcol; \u00e8 stato in seguito condannato a 200 ore di lavoro non retribuito in sostituzione al carcere. Meighan ha dichiarato di essere pentito e dispiaciuto con sua moglie, i suoi famigliari e i fan dei Kasabian, gruppo che in seguito a detti avveniventi ha abbandonato di comune accordo con i colleghi, e ha partecipato a tre settimane di terapia per disintossicarsi dall'abuso di alcol. Il 13 luglio 2021, a un anno dalla condanna per violenza domestica, Tom Meighan e Vikki Ager sono convolati a nozze."}
{"id": "1977834", "revid": "767487", "url": "https://it.wikipedia.org/wiki?curid=1977834", "title": "RETURNS 1993.12.31 Complete Edition", "text": "RETURNS \u5b8c\u5168\u7248 1993.12.31 Tokyo Dome 2Days Live \u00e8 un Dvd degli X Japan uscito nel febbraio 2008. Contiene la registrazione del concerto tenuto a Tokyo il 31 dicembre 1993 e comprende la seconda esecuzione live del brano Art of Life."}
{"id": "1977836", "revid": "200568", "url": "https://it.wikipedia.org/wiki?curid=1977836", "title": "Software gestionale", "text": "Il software gestionale rappresenta l'insieme dei software che automatizzano i processi di gestione all'interno delle aziende. Essi si dividono principalmente in macro gruppi:\nCome per tutti i prodotti software ha avuto una rapida evoluzione dopo i primi anni settanta legata soprattutto alla progressiva diminuzione del costo degli elaboratori e alla diffusione della professione di sviluppatori software.\nAnche la nascita di ambienti di sviluppo come il COBOL ha accelerato il processo di diffusione portando il computer e software dedicati alla gestione aziendale sempre pi\u00f9 vicino a tutti i lavoratori.\nIntorno agli anni novanta si \u00e8 assistito ad un cambiamento, il passaggio dai software di gestione con interfaccia a caratteri su terminale a quelli di nuova generazione ad interfaccia grafica, inoltre le stampe sono passate dalle tipiche a caratteri e quelle grafiche su laser.\nSoftware per la contabilit\u00e0.\nEsistono centinaia di software gestionali per la contabilit\u00e0.\nLe funzionalit\u00e0 tipiche di un software gestionale per la contabilit\u00e0 sono:\nSoftware per il magazzino.\nUn gestionale per il magazzino deve avere come minimo le seguenti funzionalit\u00e0:\nOgni azienda personalizza i propri gestionali aggiungendo delle funzionalit\u00e0 che potrebbero essere utili ai loro clienti. Fra le altre funzioni rilevanti per un'azienda ci sono: punto di riordino, ottimizzazione dell'inventario e tracciabilit\u00e0 del prodotto. Il punto di riordino permette di sapere quando riordinare un prodotto in modo da non rimanere senza scorte. L'ottimizzazione dell'inventario permette, fra gli altri, di selezionare la quantit\u00e0 del prossimo ordine e la tracciabilit\u00e0 di un prodotto permette di identificare un prodotto e vederne gli spostamenti.\nSoftware per l'ecommerce.\nCaratteristica sostanziale dei software gestionali per l'ecommerce e l'integrazione degli articoli e prodotti del gestionale con il negozio on line creato e gestito con software di carrello elettronico come Prestashop, Woocommerce, ecc... Pi\u00f9 in dettaglio le caratteristiche principali sono:\nSoftware per la fatturazione.\nCaratteristica sostanziale dei software per la fatturazione \u00e8 l'emissione della fattura a fronte di prestazioni di servizi o forniture di merci, ma pi\u00f9 in generale:\nSoftware per la produzione.\nCaratteristica sostanziale dei software per la produzione \u00e8 la capacit\u00e0 di migliorare il ciclo informativo aziendale sui processi di produzione. Tipicamente i prodotti di questo tipo hanno una serie di moduli classici che sono:\nGestione della distinta base.\nLa distinta base non \u00e8 nient'altro che la lista dei materiali e delle lavorazioni che sono necessarie per la realizzazione di un determinato prodotto.\nEsempio classico \u00e8 la bicicletta. Sono necessari un telaio, due ruote, un manubrio, una forcella, i freni, i cavi dei freni, le viti per assemblare il tutto e il faretto da strada. Tra le lavorazioni abbiamo la verniciatura dei pezzi, il montaggio dei pezzi e il collaudo.\n\u00c8 possibile utilizzare delle sotto distinte se ad esempio anche la ruota \u00e8 prodotta internamente e sar\u00e0 formata dal cerchio, i raggi e il mozzo.\nPianificazione del fabbisogno dei materiali.\nIn ogni azienda che produce qualche cosa c'\u00e8 una persona che deve rispondere a tre domande:\n- Che cosa produrre?\n- Quanto produrre?\n- Quando produrre?\nLa tecnica universalmente usata per rispondere a questa domanda si chiama MRP, che viene tradotta in Italiano come Pianificazione del fabbisogno dei materiali.\nGestione dei lanci di produzione.\nNella gestione dei lanci di produzione viene calcolata, a fronte di un ordinativo di prodotti finiti, la disponibilit\u00e0 di magazzino con eventuale riordino della materia prima al fornitore e la necessit\u00e0 di andare a produrre dei semilavorati/prodotti finiti anche conto terzi.\nSe ad esempio abbiamo un ordine di 50 biciclette e abbiamo a magazzino: 25 biciclette, 50 ruote e 20 telai, il lancio di produzione dir\u00e0 di:\nOrdinare 5 telai\nMontare 25 biciclette\nConsegnare 50 biciclette\nGestione della raccolta dati di produzione.\nSi sono sviluppati nel tempo diversi sistemi per il rilevamento sia dei tempi di lavorazione che di stato delle lavorazione. Questi sistemi permettono all'ufficio di produzione di calcolare l'attuale livello di avanzamento della produzione e di stabilire i carichi delle singole risorse sia umane che macchina.\nSoftware gestionale inteso come supporto ai processi aziendali.\nUn altro metodo di classificazione del software gestionale riguarda il livello di supporto all'interno di una struttura gerarchica aziendale. \nSotto questo punto di vista individuiamo:"}
{"id": "1977838", "revid": "438678", "url": "https://it.wikipedia.org/wiki?curid=1977838", "title": "Gli indifferenti (film 1964)", "text": "Gli indifferenti \u00e8 un film del 1964 diretto da Francesco Maselli, tratto dall'omonimo romanzo di Alberto Moravia.\nLa pellicola \u00e8 il primo adattamento cinematografico dell'omonimo romanzo di Alberto Moravia, dopo la versione del 2020 di Leonardo Guerra Ser\u00e0gnoli.\nTrama.\nIn una piovosa Roma autunnale degli anni venti, attorno alla figura di Leo Merumeci, lucido e determinato uomo d'affari, tra difficolt\u00e0 economiche, vuoti riti sociali, ipocrisie, noia e solitudine, si catalizza il disfacimento della prestigiosa famiglia borghese degli Ardengo.\nDopo avere per anni assecondato, quale suo amante, le illusioni vitalistiche dell'ormai spenta Maria Grazia, la madre rimasta vedova, e sostenuto con prestiti i barcollanti assetti economici della famiglia, Leo passa all'incasso.\n\u00c8 in possesso delle ipoteche sulla lussuosa residenza della stirpe e attraverso di esse vuole giungere sino a Carla, la giovane figlia. Non la ama, ma la sua bellezza gioverebbe alla sua immagine di uomo di successo e il nome degli Ardengo al suo prestigio sociale.\nL'iniziale ripugnanza di Carla verso i corteggiamenti e i convegni clandestini con l'amante di sua madre, che, non senza cinismo si definisce \u00abquasi suo padre\u00bb, ceder\u00e0 di fronte alla prospettiva di una vita indigente, fuori dell'unico ambiente in cui si sente in grado di sopravvivere.\nVenuto a conoscenza della relazione, il fratello Michele, in uno dei suoi impulsivi slanci romantici, dopo aver fallito un goffo tentativo di uccidere Leo, propone a Carla di lasciare insieme quel mondo vuoto e corrotto e costruirsi una vita altrove. Ma come lei si rassegner\u00e0, cercando in una squallida relazione con Lisa, amica di sua madre e precedente amante di Leo, un riscatto alla sua stanca vita borghese.\nProduzione.\nIl film e il romanzo.\nGiovanni Grazzini defin\u00ec il film \u00ab...il pi\u00f9 felice ...di quelli derivati sinora da opere di Moravia\u00bb. Nello stesso articolo, pur all'interno di una fedele ricostruzione degli ambienti descritti nel romanzo, egli indicava un tentativo di attualizzare il film, di renderlo pi\u00f9 moderno, in particolare ricorrendo al tema antonioniano della solitudine. Lo stesso Alberto Moravia era consapevole di tale operazione. Su ci\u00f2 si accese il confronto critico. Senza una traduzione pi\u00f9 libera e storicizzata allo stesso tempo, privati del preciso contesto storico e sociale \u2013 l'inerzia, l'incapacit\u00e0 propositiva della borghesia italiana del periodo fascista, di fronte al crollo degli antichi valori \u2013 di cui era sincera espressione il romanzo, i personaggi apparivano \u00ab...vecchi, polverosi e, qua e l\u00e0, addirittura stantii\u00bb.\nN\u00e9 seria ricostruzione storica, n\u00e9 convincente attualizzazione dei temi del romanzo, il film fu avvertito come una non necessaria operazione commerciale, sorretta dalla popolarit\u00e0 di Moravia \u2013 undici trasposizioni cinematografiche di sue opere nel solo periodo 1960-1964 \u2013 e da un cast internazionale di notevole livello.\nFotografia.\nSolo consensi vi furono invece per lo staff tecnico, in particolare per la fotografia di Gianni Di Venanzo. In funzione di un'immagine \u00abtragica, cadaverica, degenerata...\u00bb, si cerc\u00f2 di lavorare con pochissima luce, \u00abrischiando continuamente di andare in sottoesposizione, tanto che, ad un certo punto della lavorazione, Paulette Goddard ebbe ad esclamare: \n\u00abAccendete la luce non ci si vede qui!\u00bb."}
{"id": "1977842", "revid": "767487", "url": "https://it.wikipedia.org/wiki?curid=1977842", "title": "RETURNS 1993.12.30/1993.12.31 Complete Edition Boxset", "text": "RETURNS \u5b8c\u5168\u7248 Tokyo Dome 2Days Live Boxset \u00e8 un DVD degli X Japan uscito nel febbraio 2008. Contiene i concerti del 30 e del 31 dicembre 1993 e un DVD con del materiale bonus. Nel cofanetto \u00e8 inoltre inclusa una replica del pamphlet originale del tour del 1993."}
{"id": "1977843", "revid": "24099", "url": "https://it.wikipedia.org/wiki?curid=1977843", "title": "Chiesa di Santo Stefano a Montefioralle", "text": ""}
{"id": "1977845", "revid": "88740", "url": "https://it.wikipedia.org/wiki?curid=1977845", "title": "Blankenese", "text": "Blankenese \u00e8 un quartiere (\"Stadtteil\") periferico di Amburgo, appartenente al distretto (\"Bezirk\") di Altona.\nEtimologia.\nLa parola \"Blankenese\" deriva da \"blanke Nees\", che, nel dialetto di Amburgo (derivato dal basso tedesco), significa \u201cnaso chiaro\u201d/\"naso bianco\".\nPosizione.\nBlankenese \u00e8 situato lungo la parte occidentale dell\"'Elbchaussee\" (il viale che d\u00e0 sull'Elba), ad ovest del centro di Amburgo.\nGran parte del quartiere \u00e8 posizionata in collina (zona interdetta agli automezzi ed accessibile solo a piedi tramite le numerose scalinate).\nLa zona, che un tempo costituiva un ottimo rifugio per i pirati (i maggiori nemici della Lega anseatica), \u00e8 oggi abitata da benestanti.\nDa vedere.\nBlankenese \u00e8 una zona caratterizzata - specie nella parte in collina - da una lunga fila di bianche casette (in origine casette di pescatori), alcune delle quali ricoperte da un tetto di paglia e a graticcio.\nOltre alle \"casette dei pescatori\", \u00e8 da vedere, nella parte bassa del quartiere (ricoperta di boschi), un grande parco chiamato \"Hirschpark\" (ovvero \u201cParco dei cervi\u201d), dove si trova, tra l'altro, la \"Witth\u00fcs Teestuben\" (\u201ccasa bianca\u201d \u2013 \u201csale da t\u00e8\u201d), una bianca casa dal tetto di paglia adibita a ristorante o caffetteria.\nEventi.\nBlankenese fa parte \u2013 con la celebre salita (non troppo impegnativa) del Waseberg \u2013 del circuito del Gran Premio ciclistico di Amburgo, che normalmente si disputa ad inizio agosto."}
{"id": "1977849", "revid": "547034", "url": "https://it.wikipedia.org/wiki?curid=1977849", "title": "Religioni nell'Impero mongolo", "text": "I Mongoli sono stati molto tolleranti per la maggior parte delle religioni. Nel periodo di Gengis Khan ogni religione, dal buddismo al Cristianesimo e fino all'Islam, era libera di professare. Per evitare lotte, Gengis Khan istitu\u00ec un ente che dava garanzia di libert\u00e0 religiosa, anche se egli stesso \u00e8 stato uno sciamanista. Sotto la sua amministrazione, tutti i leader religiosi sono stati esenti da imposta e dal servizio pubblico. \nInizialmente ci sono stati pochi luoghi di culto, a causa dello stile di vita dei nomadi. Tuttavia, sotto \u00d6g\u00f6dei, sono stati intrapresi nella zona di Karakorum diversi progetti di costruzione. Insieme ai palazzi, Ogodei fece costruire case di culto per i buddisti, musulmani, cristiani, taoisti e seguaci. La religione dominante in quel momento \u00e8 stato lo Sciamanesimo, il Tengrismo e Buddismo, anche se la moglie di Ogodei era cristiana.\nBuddhismo.\nIl figlio di Ogodei e fratello minore di G\u00fcy\u00fck, Khoten (\u0425\u04af\u0434\u044d\u043d, K\u00f6t\u00f6n), divenne il governatore delle regioni di Gansu e Ningxia. Ha lanciato una campagna militare in Tibet sotto il comando dei generali Lichi e Dhordha. I Mongoli bruciarono i monumenti tibetani come il monastero di Reting e il tempio Gyal nel 1240. Il principe K\u00f6t\u00f6n era convinto che nessun potere nel mondo superi i Mongoli. Tuttavia, egli ritiene che la religione fosse necessaria per l'aldil\u00e0. Il principe K\u00f6t\u00f6n \u00e8 stato colpito dagli insegnamenti di Sakya Pandita Kunga Gyeltsen, quarto Venerabile del lignaggio Sakyapa, e con questi divenne il primo noto principe buddhista dell'impero mongolo. \nKhatun Chabi, influenzato da Kublai Khan, si convert\u00ec al buddhismo. Khublai offr\u00ec la regola Phagpa per pi\u00f9 di tredici trikhors del Tibet. Al termine della seconda tappa, Khubilai offr\u00ec il Phagpa e regol\u00f2 tutte e tre le province del Tibet. La terza fase di apertura \u00e8 stata seguita da Khubilai che prese un voto a rinunciare alla massa annuale per i sacrifici del suo soggetto cinese. I sacrifici comportano un rituale annuale di gettare un gran numero di soggetti cinesi nel Lago Miyou e di controllare la crescita della popolazione cinese.\nHulegu e Abaqa sono stati buddhisti, e la loro religione fior\u00ec in Persia fino al Khanato di Kazan'. Tokta dell'Orda d'Oro inoltre incoraggi\u00f2 il Lama a stabilirsi in Russia.\nCristianesimo.\nIl Cristianesimo fu accolto nella confessione nestoriana intorno all'anno 1312, e teneva i battesimi presso il lago Issyk Kul. Molti Mongoli furono convertiti a quest'aspetto del Cristianesimo nel VII secolo, e qualcuno fra loro si convert\u00ec pure al cattolicesimo. \nAlcuni dei principali personaggi cristiani mongoli furono: Sorgaqtani Beki, figlia di diritto di Gengis Khan, e madre dei condottieri M\u00f6ngke, Kublai, Hulagu e Ariq Boke; Sartaq, khan dell'Orda d'Oro; Doquz Khatun, la madre di Abaqa; Kitbuqa, generale mongolo dell'impero di levante, che combatt\u00e9 in alleanza con i cristiani. Avvennero delle alleanze con potenze occidentali come nel 1265 con il matrimonio di Maria Paleologa, figlia dell'imperatore Michele VIII Paleologo, con Abaqa. \nNel XIII secolo si videro tentativi di alleanze franco-mongole con scambi di ambasciatori e collaborazione militare con i cristiani europei in Terra Santa. Il mongolo nestoriano Rabban Sauma Bar visit\u00f2 alcuni tribunali europei nel 1287-1288. Il contatto tra il Gran khan in Cina e lo Stato Pontificio \u00e8 durato fino alla met\u00e0 del XIV secolo.\nIslam.\nIl condottiero Berke fu il primo leader musulmano dei khanati mongoli, ma la piena adozione della religione fu molto pi\u00f9 tardi. I Musulmani divennero una classe favorita di funzionari, ed erano istruiti e sapevano bene il turco e il mongolo. \nGhazan \u00e8 stato il primo khan musulmano ad adottare l'Islam come religione nazionale dell'Ilkhanato. Dopo costrinse gli uzbeki, suoi sudditi, ad accettare la religione. Un altro regno musulmano fu l'Impero Mogul. I musulmani mongoli ebbero uno stile di vita nomade e il buddismo e sciamanesimo fiorirono cos\u00ec come il Cristianesimo fino al 1350. \nLa dinastia Yuan \u00e8 stato l'unico khanato a non convertirsi all'Islam, e non vi furono molti musulmani stranieri, in quanto i khan furono tolleranti alle altre religioni. Secondo Jack Weatherford, ci sono stati pi\u00f9 di un milione di musulmani durante la dinastia Yuan."}
{"id": "1977851", "revid": "974994", "url": "https://it.wikipedia.org/wiki?curid=1977851", "title": "Ritratto di Alessandro Severo", "text": "Il ritratto di Alessandro Severo \u00e8 un ritratto romano dell'omonimo imperatore (222-235), alto 70 centimetri e conservato agli Uffizi a Firenze.\nStoria e descrizione.\nIl giovane imperatore, ritratto a circa diciott'anni, viene raffigurato secondo un nuovo orientamento nella ritrattistica ufficiale romana, caratterizzato da un ben calibrato volume della testa e l'accentuazione dei valori psicologici dei soggetti ritratti. .\nL'effigie, confrontabile con la monetazione del 226, risale forse al secondo consolato di Alessandro o, meno probabilmente, alle sue nozze con Sallustia Orbiana. Il ritratto \u00e8 composto da un alto busto trabeato (abbigliamento tipico in quest'epoca delle insegne consolari), con la testa di un giovinetto, con una peluria molto corta, quasi invisibile, presente per la prima volta in un ritratto ufficiale. La corta capigliatura, secondo una nuova moda, \u00e8 da mettere in relazione con la carriera militare. La superficie della capigliatura e la cortissima barba sono trattate con radi trattini, secondo una tecnica calligrafica usata anche nei ritratti contemporanei, come quello di sua madre Giulia Mamea. L'ovale regolare del volto termina nel mento appuntito, creando una superficie levigata dove la luce scorre uniforme e indisturbata, con una fronte bassa, le guance lisce e gli occhi con le grandi pupille incise. L'espressione ricorda le effigi \"ispirate\" del ritratto ellenistico, ma \u00e8 molto pi\u00f9 misurata e non arriva a tali intensit\u00e0 teatrali."}
{"id": "1977853", "revid": "547034", "url": "https://it.wikipedia.org/wiki?curid=1977853", "title": "Specie di Theraphosidae", "text": "Di seguito sono descritte tutte le specie della famiglia di ragni Theraphosidae, suddivisa in 11 sottofamiglie, comprendenti 124 generi per complessive 950 specie note a giugno 2013.\nAcanthopelminae.\n\"Acanthopelminae\", descritta per la prima volta da F.O.P.-Cambridge nel 1897, \u00e8 una sottofamiglia che comprende tarantole terrestri, di piccola taglia, del Nuovo Mondo.\nAcanthopelma.\n\"Acanthopelma\" F. O. P.-Cambridge, 1897\nAviculariinae.\n\"Aviculariinae\" \u00e8 una sottofamiglia di tarantole arboricole, delle zone tropicali del Nuovo Mondo. I generi Avicularia, Ephebopus e Pachistopelma hanno peli urticanti, che non possono lanciare verso la preda, ma che possono utilizzare come arma solo se vengono a contatto con essa.\nAvicularia.\n\"Avicularia\" Lamarck, 1818\nEphebopus.\n\"Ephebopus\" Simon, 1892\nIridopelma.\n\"Iridopelma\" Pocock, 1901\nKochiana.\n\"Kochiana\" Fukushima, Nagahama &amp; Bertani, 2008\nPachistopelma.\n\"Pachistopelma\" Pocock, 1901\nTyphochlaena.\n\"Typhochlaena\" C. L. Koch, 1850\nEumenophorinae.\n\"Eumenophorinae\" \u00e8 una sottofamiglia di tarantole diffusa soprattutto in Africa e nelle regioni circostanti.\nAnoploscelus.\n\"Anoploscelus\" Pocock, 1897\nBatesiella.\n\"Batesiella\" Pocock, 1903\nEncyocrates.\n\"Encyocrates\" Simon, 1892\nEumenophorus.\n\"Eumenophorus\" Pocock, 1897\nHysterocrates.\n\"Hysterocrates\" Simon, 1892\nLoxomphalia.\n\"Loxomphalia\" Simon, 1889\nLoxoptygus.\n\"Loxoptygus\" Simon, 1903\nMascaraneus.\n\"Mascaraneus\" Gallon, 2005\nMonocentropus.\n\"Monocentropus\" Pocock, 1897\nMyostola.\n\"Myostola\" Simon, 1903\nPelinobius.\n\"Pelinobius\" Karsch, 1885\nPhoneyusa.\n\"Phoneyusa\" Karsch, 1884\nDa segnalare che alcuni autori pongono il genere \"Proshapalopus\" reperito in Brasile, in questa sottofamiglia.\nHarpactirinae.\n\"Harpactirinae\" comprende un gruppo di tarantole diffuse in Africa, sebbene pi\u00f9 piccole delle Eumenophorinae. Sono note come \"ragni-babbuino\" per le loro zampe pelose aventi l'ultimo elemento che termina con una forma simile alle zampe dei babbuini.\nAugacephalus.\n\"Augacephalus\" Gallon, 2002\nBacillochilus.\n\"Bacillochilus\" Gallon, 2010\nBrachionopus.\nL'aracnologo Dollar ha proposto dal 2005 di trasferire questo genere alla famiglia Barychelidae: tale proposta \u00e8 ancora in discussione; in attesa di uno studio pi\u00f9 approfondito, il genere \u00e8 attribuito agli Harpactirinae.\n\"Brachionopus\" Pocock, 1897\nCeratogyrus.\n\"Ceratogyrus\" Pocock, 1897\nEucratoscelus.\n\"Eucratoscelus\" Pocock, 1898\nHarpactira.\n\"Harpactira\" Ausserer, 1871\nHarpactirella.\n\"Harpactirella\" Purcell, 1902\nIdiothele.\n\"Idiothele\" Hewitt, 1919\nPterinochilus.\n\"Pterinochilus\" Pocock, 1897\nTrichognathella.\n\"Trichognathella\" Gallon, 2004\nIschnocolinae.\n\"Ischnocolinae\" contiene ragni a diffusione cosmopolita.\nCatumiri.\n\"Catumiri\" Guadanucci, 2004\nChaetopelma.\n\"Chaetopelma\" Ausserer, 1871\nGuyruita.\n\"Guyruita\" Guadanucci et al., 2007\nHemiercus.\n\"Hemiercus\" Simon, 1903\nHeterophrictus.\n\"Heterophrictus\" Pocock, 1900\nHeterothele.\n\"Heterothele\" Karsch, 1879\nHolothele.\n\"Holothele\" Karsch, 1879\nIschnocolus.\n\"Ischnocolus\" Ausserer, 1871\nNeoheterophrictus.\n\"Neoheterophrictus\" Siliwal &amp; Raven, 2012\nNesiergus.\n\"Nesiergus\" Simon, 1903\nOligoxystre.\n\"Oligoxystre\" Vellard, 1924\nPlesiophrictus.\n\"Plesiophrictus\" Pocock, 1899\nSickius.\n\"Sickius\" Soares &amp; Camargo, 1948\nOrnithoctoninae.\nLe \"tigri di terra\" della sottofamiglia Ornithoctoninae sono un gruppo di tarantole del Vecchio Mondo diffuse primariamente in Sud-est asiatico, Cina meridionale, e Borneo.\nCitharognathus.\n\"Citharognathus\" Pocock, 1895\nCyriopagopus.\n\"Cyriopagopus\" Simon, 1887\nHaplopelma.\n\"Haplopelma\" Simon, 1892\nLampropelma.\n\"Lampropelma\" Simon, 1892\nOrnithoctonus.\n\"Ornithoctonus\" Pocock, 1892\nPhormingochilus.\n\"Phormingochilus\" Pocock, 1895\nSelenocosmiinae.\nLa sottofamiglia Selenocosmiinae consiste principalmente di ragni dell'Asia orientale e dell'Australia. Rispetto alle tarantole dell'Asia orientale della sottofamiglia \"Ornithoctoninae\", queste sono note per il loro veleno potente e la posa difensiva che assumono. I generi Psalmopoeus e Tapinauchenius non posseggono peli urticanti.\nChilobrachys.\n\"Chilobrachys\" Karsch, 1891\nCoremiocnemis.\n\"Coremiocnemis\" Simon, 1892\nHaplocosmia.\n\"Haplocosmia\" Schmidt &amp; von Wirth, 1996\nLyrognathus.\n\"Lyrognathus\" Pocock, 1895\nOrphnaecus.\n\"Orphnaecus\" Simon, 1892\nPhlogiellus.\n\"Phlogiellus\" Pocock, 1897\nPoecilotheria.\n\"Poecilotheria\" Simon, 1885\nPsalmopoeus.\n\"Psalmopoeus\" Pocock, 1895\nPsednocnemis.\n\"Psednocnemis\" West, Nunn &amp; Hogg, 2012\nSelenocosmia.\n\"Selenocosmia\" Ausserer, 1871\nSelenotholus.\n\"Selenotholus\" Hogg, 1902\nSelenotypus.\n\"Selenotypus\" Pocock, 1895\nTapinauchenius.\n\"Tapinauchenius\" Ausserer, 1871\nSelenogyrinae.\nLa sottofamiglia Selenogyrinae \u00e8 formata da tarantole dell'India e dell'Africa.\nAnnandaliella.\n\"Annandaliella\" Hirst, 1909\nEuphrictus.\n\"Euphrictus\" Hirst, 1908\nSelenogyrus.\n\"Selenogyrus\" Pocock, 1897\nStromatopelminae.\nLa sottofamiglia Stromatopelminae comprende tarantole arboricole dell'Africa occidentale.\nEncyocratella.\n\"Encyocratella\" Strand, 1907\nHeteroscodra.\n\"Heteroscodra\" Pocock, 1899\nStromatopelma.\n\"Stromatopelma\" Karsch, 1881\nTheraphosinae.\nLa sottofamiglia Theraphosinae comprende tarantole terrestri del Nuovo Mondo provviste di peli urticanti. La maggior parte dei ragni tenuti in casa come animali domestici appartiene a questa sottofamiglia.\nAcanthoscurria.\n\"Acanthoscurria\" Ausserer, 1871\nAenigmarachne.\n\"Aenigmarachne\" Schmidt, 2005\nAgnostopelma.\n\"Agnostopelma\" P\u00e9rez-Miles &amp; Weinmann, 2010\nAmi.\n\"Ami\" P\u00e9rez-Miles, 2008\nAphonopelma.\n\"Aphonopelma\" Pocock, 1901\nBonnetina.\n\"Bonnetina\" Vol, 2000\nBrachypelma.\n\"Brachypelma\" Simon, 1891\nCatanduba.\n\"Catanduba\" Yamamoto, Lucas &amp; Brescovit, 2012\nChromatopelma.\n\"Chromatopelma\" Schmidt, 1995\nCitharacanthus.\n\"Citharacanthus\" Pocock, 1901\nClavopelma.\n\"Clavopelma\" Chamberlin, 1940\nCotztetlana.\n\"Cotztetlana\" Mendoza, 2012\nCrassicrus.\n\"Crassicrus\" Reichling &amp; West, 1996\nCubanana.\n\"Cubanana\" Ortiz, 2008\nCyclosternum.\n\"Cyclosternum\" Ausserer, 1871\nCyriocosmus.\n\"Cyriocosmus\" Simon, 1903\nCyrtopholis.\n\"Cyrtopholis\" Simon, 1892\nEuathlus.\n\"Euathlus\" Ausserer, 1875\nEupalaestrus.\n\"Eupalaestrus\" Pocock, 1901\nGrammostola.\n\"Grammostola\" Simon, 1892\nHapalopus.\n\"Hapalopus\" Ausserer, 1875\nHapalotremus.\n\"Hapalotremus\" Simon, 1903\nHemirrhagus.\n\"Hemirrhagus\" Simon, 1903\nHomoeomma.\n\"Homoeomma\" Ausserer, 1871\nLasiodora.\n\"Lasiodora\" C. L. Koch, 1850\nLasiodorides.\n\"Lasiodorides\" Schmidt &amp; Bischoff, 1997\nMagulla.\n\"Magulla\" Simon, 1892\nMaraca.\n\"Maraca\" P\u00e9rez-Miles, 2006\nMegaphobema.\n\"Megaphobema\" Pocock, 1901\nMelloleitaoina.\n\"Melloleitaoina\" Gerschman &amp; Schiapelli, 1960\nMetriopelma.\n\"Metriopelma\" Becker, 1878\nMunduruku.\nMunduruku \"Miglio, Bonaldo &amp; P\u00e9rez-MIles, 2013\"\nNeostenotarsus.\n\"Neostenotarsus\" Pribik &amp; Weinmann, 2004\nNesipelma.\n\"Nesipelma\" Schmidt &amp; Kovarik, 1996\nNhandu.\n\"Nhandu\" Lucas, 1983\nOzopactus.\n\"Ozopactus\" Simon, 1889\nPamphobeteus.\n\"Pamphobeteus\" Pocock, 1901\nParaphysa.\n\"Paraphysa\" Simon, 1892\nPhormictopus.\n\"Phormictopus\" Pocock, 1901\nPlesiopelma.\n\"Plesiopelma\" Pocock, 1901\nPseudhapalopus.\n\"Pseudhapalopus\" Strand, 1907\nPterinopelma.\n\"Pterinopelma\" Pocock, 1901\nReversopelma.\n\"Reversopelma\" Schmidt, 2001\nSchismatothele.\n\"Schismatothele\" Karsch, 1879\nSchizopelma.\n\"Schizopelma\" F. O. P.-Cambridge, 1897\nSericopelma.\n\"Sericopelma\" Ausserer, 1875\nSphaerobothria.\n\"Sphaerobothria\" Karsch, 1879\nStichoplastoris.\n\"Stichoplastoris\" Rudloff, 1997\nTheraphosa.\n\"Theraphosa\" Thorell, 1870\nThrixopelma.\n\"Thrixopelma\" Schmidt, 1994\nTmesiphantes.\n\"Tmesiphantes\" Simon, 1892\nVitalius.\n\"Vitalius\" Lucas, Silva &amp; Bertani, 1993\nXenesthis.\n\"Xenesthis\" Simon, 1891\nThrigmopoeinae.\nLa sottofamiglia \"Thrigmopoeinae\" comprende tarantole diffuse esclusivamente in India.\nHaploclastus.\n\"Haploclastus\" Simon, 1892\nThrigmopoeus.\n\"Thrigmopoeus\" Pocock, 1899\nAltri generi di tarantole.\nI seguenti generi attualmente non sono ancora distribuiti in sottofamiglie, oppure la loro classificazione \u00e8 ancora discussa.\n\"Cardiopelma\".\n\"Cardiopelma\" Vol, 1999\nGenere descritto dall'aracnologo Fabian Vol nel 1999, ma che ha il record di piccolezza nella letteratura scientifica; da molti inserito nella sottofamiglia Theraphosinae.\n\"Mygalarachne\".\n\"Mygalarachne\" Ausserer, 1871\n\"Proshapalopus\".\n\"Proshapalopus\" Mello-Leit\u00e3o, 1923\nQuesto genere \u00e8 stato classificato in diverse sottofamiglie da diversi aracnologi."}
{"id": "1977861", "revid": "1318658", "url": "https://it.wikipedia.org/wiki?curid=1977861", "title": "Anvers (metropolitana di Parigi)", "text": "Anvers \u00e8 una stazione della metropolitana di Parigi situata sulla linea 2.\nPrende il nome dalla citt\u00e0 di Anversa, in Belgio (\"Antwerp\" in lingua fiamminga, \"Anvers\" in francese).\n\u00c8 vicina a Montmartre."}
{"id": "1977862", "revid": "729019", "url": "https://it.wikipedia.org/wiki?curid=1977862", "title": "Blue Angels", "text": "I Blue Angels sono la pattuglia acrobatica della Marina degli Stati Uniti d'America. Creata nel 1946, \u00e8 la pi\u00f9 vecchia tra quelle ancora attive.\nNel 2009 i piloti di questa pattuglia hanno eseguito 69 esibizioni in 35 citt\u00e0 degli Stati Uniti seguiti da pi\u00f9 di 13 milioni di persone, che salgono a 445 se si contano tutti gli spettatori dal 1946.\nIl 16 luglio 2016 la RORTOS pubblica il gioco Blue Angels - Aerobatic SIM sia per Android che per iOS.\nPanoramica.\nI Blue Angels all'inizio volavano con tre aerei in formazione, poi passarono a quattro ed ora la formazione \u00e8 composta da sei elementi per show. Un settimo aereo viene tenuto pronto in caso di problemi meccanici con uno della formazione titolare.\nLa pattuglia \u00e8 suddivisa in due sezioni: da una parte c'\u00e8 il \"Diamante\" (velivoli dall'1 al 4) e dall'altra i \"Solisti\" (5 e 6). Il Diamante, in formazione stretta e solitamente a basse velocit\u00e0, effettua \"loop\" in formazione e modifiche di formazione in volo. I solisti effettuano manovre appena sotto il muro del suono, mostrando la loro abilit\u00e0 nel pilotare gli Hornet. Alla fine della rappresentazione tutti e sei gli aerei si dispongono in formazione a delta, pronti ad eseguire la manovra che chiude lo show, la \"fleur-de-lis\".\nLa pattuglia \u00e8 acquartierata alla Naval Air Station Pensacola, in Florida, ma durante il periodo di addestramento dei piloti, cio\u00e8 da gennaio a marzo, si sposta nella Naval Air Facility El Centro in California.\nStoria.\nLe origini.\nL'origine dei Blue Angels risale all'immediato secondo dopoguerra, quando nel 1946 Chester Nimitz, ammiraglio statunitense, ordin\u00f2 di formare una pattuglia che mostrasse al pubblico la bravura dei piloti dell'aviazione di marina. Nel giugno dello stesso anno il tenente Roy Voris, primo comandante della pattuglia, si esib\u00ec assieme ai suoi piloti presso la Naval Air Station Jacksonville, in Florida, montando aerei Grumman F6F Hellcat. Lo spettacolo ebbe successo e due mesi dopo si pass\u00f2 ai Grumman F8F Bearcat, mentre la scia di entusiasmo sfoci\u00f2 nel 1947 nella creazione della manovra tipica della pattuglia, chiamata \"formazione a diamante\" dal suo inventore Robert Clarke.\nL'arrivo degli aerei a reazione.\nAlla fine degli anni quaranta i Blue Angels volavano sul loro primo aereo a reazione, l'F9F-2 Panther, e, nel 1950, a causa della necessit\u00e0 della US Navy di avere a disposizione un maggior numero di piloti a causa della guerra di Corea, si trasferirono nella portaerei \"Princeton\" inquadrati nel \"Fighter Squadron 191\" (191\u00ba squadrone caccia).\nNel 1951 il reparto venne rimpatraito alla Naval Air Station Corpus Christi in Texas, dove inizi\u00f2 ad equipaggiarsi con la nuova versione del Panther, la F9F-5, e in cui stazion\u00f2 sino al 1954, quando venne assegnata all'attuale base della Florida. Presto arrivarono i primi Grumman F9F Cougar, sostituiti nell'arco dei successivi vent'anni dagli F11F-1 Tiger (nel 1957) e dagli F-4J Phantom II (1969).\nDalla riorganizzazione ad oggi.\nNel dicembre 1974 l'unit\u00e0 venne riorganizzata sulla base di uno squadrone (il cui primo comandante fu Tony Less) acquisendo aerei A-4F Skyhawk II, venne istituita la figura del vice-caposquadriglia e si aggregarono ufficiali di supporto.\nL'8 novembre 1986, in occasione dei quarant'anni della loro attivit\u00e0, i Blue Angels presentarono al pubblico il nuovo F/A-18 Hornet, aereo con il quale nel 1992 effettuarono il loro primo tour europeo della durata di 30 giorni, esibendosi in Svezia, Finlandia, Russia, Romania, Bulgaria, Italia, Regno Unito e Spagna. Nel 2007 il successo della pattuglia della marina statunitense venne riconfermato da circa 15 milioni di spettatori che accorsero alle loro manifestazioni aeree.\nManutenzione e supporto.\nFat Albert Airlines.\nDal 1970 i Blue Angels sono stati raggiunti anche da un C-130T Hercules dell'United States Marine Corps, ribattezzato \"Fat Albert Airlines\", che provvede al trasporto dei pezzi di ricambio e dei sistemi di comunicazione necessari affinch\u00e9 la pattuglia prosegua senza intoppi gli spettacoli aerei.\nI 40 membri dell'equipaggio percorrono ogni anno circa 225.300 km ad una velocit\u00e0 media di 579 km/h, raggiunta grazie a quattro turboeliche eroganti pi\u00f9 di 11.931 kW che permettono a \"Fat Albert\" di decollare anche da piste relativamente brevi.\nDurante alcuni spettacoli questo C-130T fa anche mostra delle sue capacit\u00e0 \"JATO\": otto razzi, quattro per ciascun lato della fusoliera, vengono attivati simultaneamente permettendo al grande aereo da trasporto di alzarsi in volo nell'arco di 457 m, assumere un angolo di 45\u00b0 ed arrivare a 300 m di altitudine in circa 15 secondi. A partire dal 2020, il C-130T sar\u00e0 sostituito da uno dei C-130J ex RAF."}
{"id": "1977863", "revid": "465169", "url": "https://it.wikipedia.org/wiki?curid=1977863", "title": "Sono un pirata, sono un signore", "text": "Sono un pirata, sono un signore \u00e8 un album in italiano di Julio Iglesias, uscito nel 1978.\n\u00c8 l'album che \u2013 dopo l'uscita di \"Se mi lasci, non vale\" (1976) \u2013 ha segnato l'affermazione del cantante spagnolo anche in Italia. Contiene due dei suoi brani pi\u00f9 celebri in Italia, vale a dire \"Pensami\" (versione in italiano di \"J\u00farame\", celebre canzone scritta negli anni venti dalla compositrice messicana Mar\u00eda Grever) e \"Sono un pirata, sono un signore\" (\"Soy un truh\u00e1n, soy un se\u00f1or\"), la canzone che d\u00e0 il titolo all'album.\nL'album contiene inoltre \"Abbracciami\" (\"Abr\u00e1zame\") e si chiude con una \"cover\" del celebre brano di Charlie Chaplin \"Limelight\", tratto dal film \"Luci della ribalta\", brano che \u00e8 stato adattato in italiano con il titolo di \"Stai\".\nL'adattamento in italiano dei testi e la produzione italiana dell'album sono stati curati da Gianni Belfiore.\nTracce.\nLato 1:\nLato 2:"}
{"id": "1977865", "revid": "300067", "url": "https://it.wikipedia.org/wiki?curid=1977865", "title": "Jorge Canavesi", "text": "Ha vinto con la Nazionale argentina il Campionato mondiale 1950, l'unico nella storia dei sudamericani.\nCarriera.\n\u00c8 stato campione d'Argentina con il GVP. Nel 1948 viene nominato commissario tecnico della Nazionale per le Olimpiadi di Londra 1948, in cui si classifica al 15\u00ba posto. Appena due anni dopo, ai mondiali di Buenos Aires, Canavesi, coadiuvato da Casimiro Gonzalez Trilla, riesce nell'impresa di vincere il mondiale.\nNel 1951 \u00e8 vicecampione ai Giochi panamericani di Buenos Aires. Torna alle Olimpiadi nel 1952, ad Helsinki: questa volta la Nazionale si classifica al quarto posto. Tornato ai club, vince ancora il titolo argentino con Viedma. Intanto, vince i Mondiali universitari nel 1954 di Dortmund e il Sudamericano giovanile di C\u00facuta 1955. Nello stesso periodo vince il campionato intercollegiale argentino con il Colegio Nacional Bariloche. Nel 1971 \u00e8 allenatore panamericano.\nFu anche professore nazionale di educazione fisica e condusse corsi e conferenze per tutta l'Argentina. Fece parte di pi\u00f9 della met\u00e0 delle federazioni argentina. Infine, supervision\u00f2 l'educazione fisica per tutta la Patagonia e fu direttore nazionale EF e dell'Instituto Nacional Deporte."}
{"id": "1977866", "revid": "156341", "url": "https://it.wikipedia.org/wiki?curid=1977866", "title": "Jorge Hugo Canavesi", "text": ""}
{"id": "1977869", "revid": "1566286", "url": "https://it.wikipedia.org/wiki?curid=1977869", "title": "Robert Burks", "text": "\u00c8 stato il direttore della fotografia in dodici film di Alfred Hitchcock: \"L'altro uomo\" (1951), \"Io confesso\" (1953), \"La finestra sul cortile\" (1954), \"Il delitto perfetto\" (1954), \"Caccia al ladro\" (1955), \"La congiura degli innocenti\" (1955), \"L'uomo che sapeva troppo\" (1956), \"Il ladro\" (1956), \"La donna che visse due volte\" (1958), \"Intrigo internazionale\" (1959), \"Gli uccelli\" (1963) e \"Marnie\" (1964)."}
{"id": "1977871", "revid": "729019", "url": "https://it.wikipedia.org/wiki?curid=1977871", "title": "Isolotto dello Sparviero", "text": "L'Isolotto dello Sparviero \u00e8 una piccola isola del Mar Tirreno, situata di fronte alla costa toscana di Punta Ala, rispetto alla quale si trova a sud-ovest. Rientra nei confini amministrativi del comune di Castiglione della Pescaia. Dai locali \u00e8 frequentemente chiamato \"Isolotto della Troia\", toponimo derivante dalla corruzione fonetica dell'antico \"Portus Traiani\" ricordato dalle fonti latine. La tradizione popolare invece lo indica come derivante dai piccoli scogli allineati su di un lato che ricorderebbero dei porcellini intenti a succhiare il latte dalla madre.\nCaratteristiche.\nL'isola, prevalentemente rocciosa, \u00e8 nota fin dall'epoca tardomedievale, per la presenza di una torre di avvistamento, la Torre degli Appiani, che costituiva uno degli avamposti meridionali del Principato di Piombino.\nDisabitata e priva di altre strutture architettoniche, l'isolotto \u00e8 caratterizzato dalla presenza di gabbiani che vi nidificano, oltre ad essere un luogo caratteristico per le immersioni subacquee. Adagiate sui suoi fondali del lato ovest, cio\u00e8 verso la terraferma, fino ad alcuni anni fa si potevano ammirare alcune anfore onerarie romane ancora intatte, testimonianza di un antico naufragio."}
{"id": "1977874", "revid": "38120", "url": "https://it.wikipedia.org/wiki?curid=1977874", "title": "Edivan Francisco Paco Soares", "text": ""}
{"id": "1977878", "revid": "2730", "url": "https://it.wikipedia.org/wiki?curid=1977878", "title": "In the mood for love", "text": ""}
{"id": "1977880", "revid": "729019", "url": "https://it.wikipedia.org/wiki?curid=1977880", "title": "Conrad L. Hall", "text": ""}
{"id": "1977897", "revid": "729019", "url": "https://it.wikipedia.org/wiki?curid=1977897", "title": "Isola Rossa (Monte Argentario)", "text": "L'Isola Rossa \u00e8 una piccola isola del Mar Tirreno, situata di fronte alla costa sud-occidentale del Monte Argentario. La denominazione dell'isola \u00e8 conferita dal colore degli scogli che la caratterizzano.\nLa piccola isola, priva di strutture architettoniche, \u00e8 il luogo di sosta e nidificazione per gabbiani, oltre ad essere uno dei pi\u00f9 noti e ambiti luoghi di immersione della zona."}
{"id": "1977908", "revid": "307923", "url": "https://it.wikipedia.org/wiki?curid=1977908", "title": "San Possidonio", "text": ""}
{"id": "1977910", "revid": "110157", "url": "https://it.wikipedia.org/wiki?curid=1977910", "title": "So Far (Faust)", "text": "So Far \u00e8 il secondo album dei Faust, pubblicato nel 1972. Si discosta dal primo lavoro in quanto strutturato in canzoni e non in lunghe digressioni, ma porta comunque un contributo forte alla direzione dissacratoria del gruppo.\nUna menzione particolare merita la grafica dell'album, esternamente nero, ma al cui interno sono contenute delle tavole a colori di grande formato, ciascuna dedicata ad un brano, con toni tra l'ironico e l'espressionistico."}
{"id": "1977911", "revid": "114393061", "url": "https://it.wikipedia.org/wiki?curid=1977911", "title": "Vilmos Zsigmond", "text": "Ha vinto l'Oscar alla migliore fotografia per il film del 1977 \"Incontri ravvicinati del terzo tipo\", venendo nominato in altre tre occasioni: nel 1979 per \"Il cacciatore\", nel 1985 per \"Il fiume dell'ira\" e nel 2007 per \"The Black Dahlia\"."}
{"id": "1977912", "revid": "339392", "url": "https://it.wikipedia.org/wiki?curid=1977912", "title": "Trezeguet", "text": ""}
{"id": "1977913", "revid": "287204", "url": "https://it.wikipedia.org/wiki?curid=1977913", "title": "Eksj\u00f6", "text": "Eksj\u00f6 \u00e8 una citt\u00e0 della Svezia, capoluogo del comune omonimo, nella contea di J\u00f6nk\u00f6ping. Ha una popolazione di 9.676 abitanti.\nStoria.\nLa citt\u00e0 di Eksj\u00f6 \u00e8 menzionata qualche volta nelle cronache dell'et\u00e0 medievale quando era la sede di un consiglio regionale. La citt\u00e0 \u00e8 menzionata per la prima volta nel XIV secolo. Nei primi anni del XV secolo gli venne concesso lo statuto di citt\u00e0 dal re Erik av Pommern.\nNel XVI secolo Eksj\u00f6 \u00e8 una delle sei citt\u00e0 svedesi nella provincia di Sm\u00e5land. Le altre erano: J\u00f6nk\u00f6ping, Kalmar, Vimmerby, V\u00e4stervik, e la sede della diocesi di V\u00e4xj\u00f6.\nDopo l'incoronazione del re Gustavo Vasa nel 1524, il capo partigiano Nils Dacke condusse una ribellione. Dacke prese il controllo della zona sostenuto dai locali e anche dalla gente di Eksj\u00f6. Dacke fu successivamente ucciso dall'esercito regio e le parti del suo corpo smembrato furono appese nei luoghi pubblici, come monito a qualsiasi tentativo rivolta.\nIl sostegno alla ribellione dato dai locali contribui anche alla decisione di Gustav Vasa di revocare a Eksj\u00f6 il proprio statuto di citt\u00e0 nel 1544. Ci sono molti monumenti e musei locali ad onorare quell'epoca nella provincia e nel comune di Eksj\u00f6, nelle cui foreste visse Dacke.\nDurante la guerra nordica dei Sette Anni, nel 1568, Eksj\u00f6 venne rasa al suolo. Successivamente venne ricostruita in una posizione leggermente diversa. La ricostruzione fu condotta dall'istituto olandese Arendt ev Roy.\nLa citt\u00e0 emerse come un centro per il commercio di buoi, ma non divent\u00f2 mai veramente prospera rimanendo una piccola citt\u00e0, fino a quando una brughiera nei dintorni cittadini non divent\u00f2 il punto di adunanza per il reggimento Sm\u00e5land (\"Sm\u00e5lands Regemente\").\nCon l'avvento del battaglione di ingegneria e la Husars di Sm\u00e5land la citt\u00e0 ha continuato ad essere un centro di stabilimenti militari, causando di conseguenza la mancanza di grandi stabilimenti industriali.\nCome molte altre citt\u00e0 svedesi Eksj\u00f6 \u00e8 stata colpita da un incendio nel XIX secolo, con pi\u00f9 della met\u00e0 della citt\u00e0 che and\u00f2 bruciato nel 1856. Ma i quartieri settentrionali della citt\u00e0 rimasero quasi illesi, con alcune sue parti risalenti alla costruzione della citt\u00e0 nel 1568.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1977916", "revid": "125646619", "url": "https://it.wikipedia.org/wiki?curid=1977916", "title": "Janusz Kaminski", "text": ""}
{"id": "1977917", "revid": "8596", "url": "https://it.wikipedia.org/wiki?curid=1977917", "title": "Janusz Kami\u0144ski", "text": ""}
{"id": "1977920", "revid": "729019", "url": "https://it.wikipedia.org/wiki?curid=1977920", "title": "Isolotto (Monte Argentario)", "text": "L'Isolotto \u00e8 un'isola del Mar Tirreno situata di fronte alla costa sud-orientale di Monte Argentario, a sud del promontorio della Rocca di Porto Ercole.\nCaratteristiche.\nSi tratta della maggiore delle isole situate al largo del promontorio argentarino. L'Isolotto si presenta con coste rocciose e si caratterizza per la presenza di bassa vegetazione spontanea, prevalentemente gariga, che offre la possibilit\u00e0 di nidificazione a gabbiani ed altre specie ornitologiche.\nL'isola, raggiungibile soltanto attraverso imbarcazioni private, \u00e8 un caratteristico luogo di immersione della zona."}
{"id": "1977924", "revid": "38120", "url": "https://it.wikipedia.org/wiki?curid=1977924", "title": "The rocker", "text": ""}
{"id": "1977926", "revid": "124667458", "url": "https://it.wikipedia.org/wiki?curid=1977926", "title": "Dion Beebe", "text": ""}
{"id": "1977927", "revid": "1305772", "url": "https://it.wikipedia.org/wiki?curid=1977927", "title": "Sutta (Comeno)", "text": "Sutta (in sloveno Sveto) \u00e8 un paese sul Carso triestino della Slovenia, frazione del comune di Comeno.\nGeografia fisica.\nLa localit\u00e0 \u00e8 situata sul Carso a 311,4 metri s.l.m. e a 5,3 chilometri dal confine italiano.\nI rilievi principali sono: colle San Nicola (\"Sv. Miklav\u017e\") (346 m) e \"Goli Vrh\" (349 m).\nStoria.\nSotto il dominio asburgico Sutta fu comune autonomo per poi venir assorbito da quello di Comeno.\nMonumenti e luoghi d'interesse.\nNella parte nord del paese si trovano il colle di San Nicola (\"Sv. Miklav\u017e\") e quello di Martinisce (\"Martini\u0161\u010de\") ove sorgevano un tempo dei castellieri preistorici dell'et\u00e0 del ferro. Sul primo inoltre in epoca medievale sorgeva l'omonima chiesetta.\nMa la chiesa principale si trova nel centro del paese ed \u00e8 quella di San Egidio (\"Sv. Tilna\"); risalente al Cinquecento, ha la particolarit\u00e0 di avere un soffitto a pianta ottagonale sostenuto da una colonna centrale. In prossimit\u00e0 della chiesa si trova un tiglio secolare, vecchio di almeno 500 anni, e un monumento ai Caduti nella Guerra di Liberazione.\nPoco a nord della chiesa si trova il cimitero di guerra austro-ungarico, ove sono sepolte 4000 salme soprattutto ungheresi, come il monumento piramidale, tipico dei reggimenti di quel Paese, sta a testimoniare.\nGeografia antropica.\nEssa \u00e8 costituita da 3 agglomerati di case: Sutta Superiore (\"Gornja vas\"), Sutta Inferiore (\"Dolnja vas\") e Sutta Centro (\"Briteh\").\nInfrastrutture e trasporti.\nSulla strada che conduce a Lippa di Comeno (\"Lipa\") \u00e8 ancora visibile il sedime, molto ben conservato nel tratto Sutta-Temenizza, della \"Benzin-Elektrobahn\", una ferrovia di guerra che collegava Duttogliano a Castagnevizza del Carso su una lunghezza di 21,8\u00a0km. Tale ferrovia serviva a rifornire le truppe austriache combattenti sul fronte dal Dosso Faiti al solco di Brestovizza."}
{"id": "1977939", "revid": "92723", "url": "https://it.wikipedia.org/wiki?curid=1977939", "title": "Chiesa di San Pietro (Zuri)", "text": "La chiesa di San Pietro apostolo di Zuri, frazione di Ghilarza in provincia di Oristano, \u00e8 un luogo di culto cattolico del XIII secolo, in stile romanico lombardo con elementi gotici.\nStoria.\nLa chiesa fu costruita per volont\u00e0 del judike di Arborea Mariano II, nella persona di sua madre la badessa Sardigna de Lacon; progettata e costruita dall'architetto Anselmo da Como, il cui nome \u00e8 riportato su un'epigrafe in facciata. Nella stessa epigrafe, oltre al nome dell'architetto, \u00e8 riportata anche la data della consacrazione della chiesa (1291).\nOriginariamente la chiesa si trovava nel fondo valle, ma nel 1923, a causa della costruzione del bacino artificiale del Tirso, fu smontata e ricostruita su un'altura dove si trova attualmente. La chiesa appartiene alla diocesi di Alghero-Bosa.\nLa chiesa \u00e8 a navata unica e termina con un'abside semiesagonale con tre arcate poggianti su colonnine che fu realizzata, in sostituzione di quella preesistente, probabilmente nella prima met\u00e0 del XIV secolo. La parte superiore della facciata \u00e8 ricostruita, in seguito ad un crollo avvenuto nel XVI secolo. Sempre nella facciata si dispongono degli elementi scultorei di ottima qualit\u00e0, si pu\u00f2 osservare la scena biblica di Daniele nella fossa dei leoni. Si ritiene inoltre che vi sia rappresentata la pi\u00f9 antica raffigurazione del ballo sardo, ma \u00e8 pi\u00f9 appropriato dedurre che si tratti di scene di pellegrini in cammino. L'interno dell'edificio \u00e8 molto semplice.\nLa chiesa \u00e8 stata oggetto, tra il maggio del 2010 e il maggio del 2012, di un importante progetto di ricerca dove un'innovativa procedura sistematica termovalutativa, messa a punto dal Gianluca Cuozzo dell'Universit\u00e0 di Cagliari, basata su codici e classi da attribuire in funzione al degrado e alla priorit\u00e0 di intervento di restauro rilevati, ha consentito diagnosticare lo stato attuale di conservazione e di predire la propensione al degrado su base oggettiva, stabilendo l'esatto contesto tecnico che ha provocato lo stato di deterioramento e individuando strategie di contrasto per l'attuazione di un ripristino mirato.\nNel 2010 la chiesa \u00e8 stata oggetto di studio e ricerca da parte del Dipartimento di Scienze della Terra di Cagliari (prof. Stefano Columbu) con specifico rilievo digitale operato con 3D Laser Scanner da parte del Dipartimento di Architettura (al tempo Facolt\u00e0 di Architettura) di Firenze (a cura di Giorgio Verdiani). Successivamente i dati raccolti sono stati elaborati nell'ambito della tesi di Marco Cannea. I dati prodotti sono stati infine integrati nel progetto \u201cThe Romanesque and the territory. Construction materials of the \u201cSardegna giudicale\u201d: new approaches for the valorisation, protection and restoration\u201d finanziato dalla Regione Sardegna 2012-2015."}
{"id": "1977940", "revid": "767487", "url": "https://it.wikipedia.org/wiki?curid=1977940", "title": "Ascesso parafaringeo", "text": "Per ascesso parafaringeo in campo medico, si intende una raccolta di pus nella parte faringomascellare del collo.\nSintomatologia.\nFra i sintomi e i segni clinici ritroviamo febbre, odinofagia, tosse, mal di gola, si presenta tumefazione della parte interessata che pu\u00f2 con il tempo ampliarsi, la cui gravit\u00e0 cambia a seconda della parte interessata (anteriore o posteriore). Nei casi pi\u00f9 gravi si riscontra emorragia e deficit neurologici\nEsami.\nUna corretta diagnosi viene eseguita prima con un'anamnesi, dove si evince il sospetto della malattia, in seguito con l'esame tomografia computerizzata tramite mezzo di contrasto\nTerapia.\nIl trattamento \u00e8 farmacologico, si somministrano ceftriaxone e clindamicina che insieme al drenaggio chirurgico costituiscono la terapia base. Raramente i soli farmaci sono sufficienti, pi\u00f9 comunemente dopo il drenaggio occorre per diverse settimane continuare il trattamento antibiotico."}
{"id": "1977946", "revid": "38120", "url": "https://it.wikipedia.org/wiki?curid=1977946", "title": "Citt\u00e0 Senza Nome", "text": ""}
{"id": "1977948", "revid": "729019", "url": "https://it.wikipedia.org/wiki?curid=1977948", "title": "Isola Argentarola", "text": "L'isola Argentarola \u00e8 un'isola del mar Tirreno situata di fronte alla costa occidentale di Monte Argentario. La sua ubicazione \u00e8 a ovest del promontorio su cui sorge la torre di Cala Moresca e della vicina omonima cala.\nCaratteristiche.\nLa piccola isola, priva di strutture architettoniche, presenta sulla sponda settentrionale bassa vegetazione tipica della gariga, mentre sul versante opposto ne risulta priva.\nL'isola \u00e8 famosa per una grotta che si apre a 23 metri di profondit\u00e0, sito rilevante nell'ambito delle ricerche condotte per lo studio del clima ed in particolare dei cambiamenti che si sono verificati nel passato cui sono correlati abbassamenti ed innalzamenti del livello del mare."}
{"id": "1977950", "revid": "119991", "url": "https://it.wikipedia.org/wiki?curid=1977950", "title": "Argentarola", "text": ""}
{"id": "1977951", "revid": "1354930", "url": "https://it.wikipedia.org/wiki?curid=1977951", "title": "Ac\u00e1cio da Silva", "text": "Professionista dal 1982 al 1994, vinse cinque tappe al Giro d'Italia e tre al Tour de France.\nCarriera.\nMessosi in luce nel 1984 quando si impose nella Coppa Placci, trov\u00f2 nelle classiche italiane e nelle brevi corse a tappe il suo terreno ideale e diversi furono i successi di tappa nelle principali corse, compresi Giro d'Italia e Tour de France; altre vittorie importanti furono il Giro dell'Emilia, la Coppa Agostoni e il campionato portoghese in linea 1986. Di rilievo furono i secondi posti al Tour de Suisse nel 1984, nella Tirreno-Adriatico 1985 e al Tour de Romandie del medesimo anno. \nVerso la fine della carriera i suoi successi scemarono e riusc\u00ec ad imporsi solo in qualche criterium e in tappe di corse di secondo piano. \nAnche suo fratello, Francesco da Silva, fu ciclista professionista."}
{"id": "1977952", "revid": "119706832", "url": "https://it.wikipedia.org/wiki?curid=1977952", "title": "Goceano", "text": "Il Goceano (\"Sa Cost\u00e8ra\" in sardo) \u00e8 una subregione storica della Sardegna centro-settentrionale con un territorio stimato in 480\u00a0km\u00b2 e una popolazione di ca. 13.000 abitanti. Il Goceano comprende il tratto del bacino superiore del fiume Tirso di fronte al quale si affaccia la catena montuosa che porta il medesimo nome, comprendente i rilievi montuosi monte Rasu (1259 m) e punta Masiennera (1157 m). Le principali risorse del territorio sono la cerealicoltura, praticata nel fondovalle, la pastorizia e lo sfruttamento forestale. I centri principali sono Bono, Benetutti e Bultei. Anela risulta essere il borgo pi\u00f9 antico della zona.\nGli altri paesi della regione sono Nule, Esporlatu, Illorai, Burgos e Bottidda.\nFino al 1969 era attraversata dalla pittoresca ferrovia a scartamento ridotto Tirso-Chilivani: ancora oggi esistono gli edifici delle stazioni abbandonate, tra cui quella di Burgos-Esporlatu.\nCoronimo.\nSecondo Giovanni Francesco Fara, storico del XVI secolo, il Goceano, in latino \"Gothiani\", probabilmente deve il suo nome ai gruppi di Goti che \"ivi si stabilirono\". Gli Ostrogoti occuparono brevemente l'isola tra il 551 e il 552.\nSecondo un'altra interpretazione Goceano o \"Gutti\u00e1nu\" deriva da \"g\u00fattiu\" (goccia), ad indicare la ricchezza di sorgenti d'acqua.\nStoria.\nMedioevo.\nIl territorio \u00e8 caratterizzato dalla presenza dell'omonimo castello. Il castello del Goceano ancora sovrasta il paese di Burgos. Costruito negli anni 1127-29 per volere del giudice Gonario II di Torres, sorge arroccato su una rupe granitica isolata e inaccessibile a nord e ad est. Al centro della spaziosa corte si erge la poderosa torre quadrata, visibile da lontano, che caratterizza il paesaggio circostante. Tra i castelli sardi \u00e8 uno di quelli maggiormente ricchi di storia e uno tra i meglio conservati.\nNel 1194 fu prigioniera nel castello, ad opera di Guglielmo I Salusio IV, la giudicessa Prunisinda, moglie di Costantino II di Torres.\nNel 1233 il giudice di Gallura Ubaldo Visconti vi fece uccidere il giovanissimo cognato Barisone III di Torres.\nMa il personaggio pi\u00f9 famoso che soggiorn\u00f2 per molti anni nella rocca \u00e8 stata Adelasia di Torres, giudicessa del Logudoro, regina di Sardegna. La sovrana vi si trasfer\u00ec dal palazzo di Ardara intorno al 1240, dopo la fine del suo matrimonio con Enzo di Svevia, e vi mor\u00ec nel 1259 circa. Dopo la sua scomparsa senza eredi il castello pass\u00f2 ai Doria, poi agli Arborea e Mariano IV, padre di Eleonora, fu nominato nel 1338 conte del Goceano dal re d'Aragona Pietro il Cerimonioso; vi abit\u00f2 per qualche tempo con la famiglia e fond\u00f2 il paese di Burgos (Borgo di Goceano), promuovendo lo sviluppo della contea. .\nIl maniero era considerato nel Trecento \"un del pus forts e honrats castel de Sardegna\" (\"uno dei pi\u00f9 forti e validi castelli della Sardegna\"). \nNel 1347 su ordine di Mariano IV vi venne sepolto Guillem de Cervell\u00f2, lo sfortunato Governatore Generale del Regno di Sardegna deceduto, per stenti, a seguito della battaglia di Aidu de Turdu (nei pressi di Torralba) combattuta nel mese di agosto di quell'anno da truppe sardo-genovesi che sconfissero un contingente di catalano-aragonesi rinforzato da milizie arborensi.\nNel 1410, dopo la guerra fra il regno di Sardegna ed il giudicato d'Arborea e la fine definitiva di quest'ultimo, alcune sue ex curatorie furono infeudate al discendente del giudice Ugone II, Leonardo Cubello, secondo la natura dei feudi d'Italia, inclusi la contea e il castello del Goceano con tutte le pertinenze, compreso il merum et mixtum imperium, cio\u00e8 l'esercizio effettivo del potere giurisdizionale, nelle cause civili e penali.\nDopo che nel 1478 l'allora marchese di Oristano e conte del Goceano, Leonardo Alagon, si ribell\u00f2 al re e ne fu definitivamente sconfitto, la corona incamer\u00f2 al proprio patrimonio diretto i suoi feudi (acquistandoli dall'avente diritto, il visconte Guglielmo III di Narbona, nipote di Beatrice d'Arborea, sorella di Eleonora). Per un certo periodo Artaldo, figlio dell'ultimo marchese Leonardo Alagon si rinchiuse nel maniero con alcuni familiari per sfuggire agli aragonesi. Dopo questo episodio il castello di Adelasia (come viene pure chiamato) rimase in mano degli spagnoli e, abbandonato, cadde in rovina.\nDa allora i titoli di marchese di Oristano e conte del Goceano spettarono ai re di Sardegna, che li hanno sempre aggiunti ai propri, unici titoli feudali da loro posseduti nell'isola. Dopo il riscatto dei feudi, nel 1838, il titolo \u00e8 rimasto al capo della casa reale di Savoia. \u00c8 interessante notare che di questi titoli si sono fregiati i capi delle case che hanno regnato in Sardegna, come titoli nobiliari e non feudali, anche dopo la rinuncia alla corona di Sardegna: perci\u00f2 oggi il rango di marchese di Oristano e conte del Goceano spetta sia a Vittorio Emanuele di Savoia che a Carlo d'Asburgo-Lorena ed a Filippo VI di Spagna."}
{"id": "1977953", "revid": "486946", "url": "https://it.wikipedia.org/wiki?curid=1977953", "title": "Supercoppa Italiana di beach soccer", "text": ""}
{"id": "1977963", "revid": "1649409", "url": "https://it.wikipedia.org/wiki?curid=1977963", "title": "Russell Boyd", "text": "A partire dal 1974 \u00e8 stato direttore della fotografia in numerosi film di successo, come \"Mr. Crocodile Dundee\", \"Mr. Crocodile Dundee 2\", \"Bugiardo Bugiardo\", con grandi registi come Colin Farrell, Norman Jewison, Peter Weir. \nDi particolare rilievo nella sua carriera \u00e8 la lunga collaborazione come direttore della fotografia con il regista Peter Weir, con il quale ha realizzato alcuni dei suoi film migliori: \"Picnic ad Hanging Rock\" (1975), \"Gli anni spezzati\" (1981), \"Un anno vissuto pericolosamente\" (1982), \"Master and Commander - Sfida ai confini del mare\" (2004). Con quest'ultimo film ha vinto l'Oscar per la migliore fotografia."}
{"id": "1977964", "revid": "2194088", "url": "https://it.wikipedia.org/wiki?curid=1977964", "title": "Lyc\u00e9e Chateaubriand di Roma", "text": "Il Liceo Chateaubriand di Roma (\"Lyc\u00e9e Chateaubriand de Rome\") \u00e8 una scuola francese in Italia a gestione diretta dell'AEFE.\nLa scuola fu istituita nel 1903 e ha attualmente circa 1430 alunni, dalla materna al liceo.\nLa scuola \u00e8 finanziata dalle rette il cui importo, nel 2021, era di circa 6.255\u20ac per il liceo\nIl complesso.\nLa scuola trova ubicazione in tre diversi complessi.\nLe classi dalla materna fino alla terza media sono ospitate a villa Strohl Fern dentro villa Borghese; a villa Malpighi, nella via omonima, si trovano la classe equivalente alla seconda superiore; a villa Patrizi, ubicata nella via omonima, si trovano gli ultimi tre anni di scuola superiore (\"Lyc\u00e9e\"); essa \u00e8 anche la sede degli esami di maturit\u00e0 (il \"baccalaur\u00e9at\") di entrambe le scuole francesi di Roma (oltre allo Chateaubriand, l'Institut Saint Dominique, scuola di ispirazione religiosa).\nIl 4 novembre 1949 si \u00e8 gemellato con l'Istituto statale italiano Leonardo Da Vinci di Parigi.\nLo \"chateaubrianais\".\nTra gli alunni italiani e gli alunni di estrazione francofona si \u00e8 sviluppato l'uso di un pidgin chiamato \u00abchateaubrianais\u00bb, composto da parole italiane francesizzate e viceversa.\nControversie.\nNonostante le alte rette, nel 2000 alcuni locali della scuola erano sforniti sia di palestre sia di scale antincendio."}
{"id": "1977965", "revid": "1238063", "url": "https://it.wikipedia.org/wiki?curid=1977965", "title": "Andrew Lesnie", "text": "Stretto collaboratore di Peter Jackson, nel 2002 ha vinto il Premio Oscar per la migliore fotografia per \"Il Signore degli Anelli - La Compagnia dell'Anello\".\n\u00c8 scomparso nel 2015 all'et\u00e0 di 59 anni a seguito di un attacco cardiaco."}
{"id": "1977968", "revid": "57342", "url": "https://it.wikipedia.org/wiki?curid=1977968", "title": "Peter Pau", "text": ""}
{"id": "1977969", "revid": "2033069", "url": "https://it.wikipedia.org/wiki?curid=1977969", "title": "A casa con i tuoi", "text": "A casa con i tuoi (titolo originale: \"Married to the Kellys\") \u00e8 una sitcom statunitense la cui prima (ed unica) stagione risale al 2003 ed \u00e8 andata in onda negli Stati Uniti sulla rete televisiva ABC e cancellata dallo stesso canale dopo soli 22 episodi dei quali l'ultimo \u00e8 andato in onda il 23 aprile 2004. I protagonisti della sitcom sono Breckin Meyer e Kiele Sanchez nel ruolo di una coppia, Tom e Susan, che decide di trasferirsi nella casa della numerosa famiglia di lei con tutte le conseguenze del caso.\nIn Italia la serie \u00e8 stata trasmessa per la prima volta su Italia 1 dal 5 maggio 2008 tutti i giorni feriali alle 10.30.\nTrama.\nLa sitcom \u00e8 incentrata su Tom (Breckin Meyer) che vive a New York dove \u00e8 stato cresciuto come figlio unico. Quando Tom sposa Susan (Kiele Sanchez), una donna cresciuta nel Mid-West in una famiglia numerosa, si trasferiscono in Kansas per stare vicino alla famiglia di lei e Tom dovr\u00e0 quindi abituarsi alle dinamiche di una grande famiglia numerosa.\nQuando Tom spos\u00f2 Susan, pens\u00f2 di prendere solo una moglie, non una famiglia nuova di zecca allo stesso tempo. La famiglia \u00e8 composta da Sandy (Nancy Lenehan), la madre forgia-regole della casa, e Bill (Sam Anderson), il padre, a suo tempo figlio unico e la sola persona con la quale Tom possa davvero relazionarsi. Ci sono anche la competitiva sorella di Susan, Mary (Kelly Rutherfurd) e suo marito Chris (Josh Braaten), che si considerano la figlia ed il consorte preferiti della famiglia e che vedono Tom come una sorta di intruso. Ed infine c'\u00e8 il fratello di Susan, Lewis (Derek Waters), un ragazzo giovane e timido che ha intrapreso una carriera da collezionista di insetti. Altri membri della famiglia che occasionalmente piombano in casa Kelly sono lo zio Dave (Richard Riehele), il pezzo grosso della famiglia, e Lisa (Tinsley Grimes), la figlia minore che vorrebbe fare un viaggio per l'Europa con lo zaino in spalla e diventare una gallerista."}
{"id": "1977972", "revid": "1833487", "url": "https://it.wikipedia.org/wiki?curid=1977972", "title": "Laurignano", "text": "Laurignano \u00e8 una frazione di Dipignano, in provincia di Cosenza.\nLuoghi d'interesse.\nIl centro abitato \u00e8 famoso per il Santuario Mariano, posto a 445 metri di altitudine a soli da Cosenza, e dedicato alla Madonna della Catena. . Tra i luoghi di culto vi \u00e8 la Chiesa Madre di San Laverio; chiamato in maniera dialettale Sant'Oliverio; chiesa a navata unica, presenta un altare barocco su cui troneggia il dipinto del patrono San Laverio martire, di origine lucana. La statua di San Laverio \u00e8 stata fatta realizzare dal popolo nel 1968, a devozione. Si segnalano i solenni festeggiamenti in onore del santo patrono il 10 giugno e il 17 novembre. La festa richiama pellegrini e devoti del santo da paesi limitrofi."}
{"id": "1977973", "revid": "118923542", "url": "https://it.wikipedia.org/wiki?curid=1977973", "title": "Russell Carpenter", "text": ""}
{"id": "1977977", "revid": "974994", "url": "https://it.wikipedia.org/wiki?curid=1977977", "title": "Ritratto di Massimino il Trace", "text": "Il ritratto di Massimino il Trace \u00e8 una scultura marmorea realizzata tra il 235 e il 238, conservata ai Musei capitolini. Esistono altri due ritratti di Massimino, uno alla Ny Carlsberg Glyptotek di Copenaghen ed uno al Museo delle Terme di Roma, ma questo \u00e8 forse il pi\u00f9 significativo. \nStoria e descrizione.\nPoich\u00e9 Massimino fu colpito da \"damnatio memoriae\", questo ritratto, come tutti gli altri, fu gravemente danneggiato: una parte del sopracciglio sinistro, il naso, la met\u00e0 sinistra del mento ed entrambe le orecchie sono restauri moderni, mentre la testa presenta fratture profonde.\nIl ritratto dell'imperatore che regn\u00f2 solo tre anni (un rude soldato trace, primo barbaro a salire sul trono imperiale romano) \u00e8 caratterizzato dalla salda plasticit\u00e0 che si era diffusa nel decennio precedente (ritratto di Caracalla, ritratto di Severo Alessandro), che caratterizza anche il ritratto di suo figlio Massimo Cesare. Il viso tozzo sembra sottolineare l'origine provinciale di Massimino, con la mascella quadrata e il mento prominente. La capigliatura corta incornicia il viso, con piccole incisioni tipiche della ritrattistica di quegli anni, e profonde rughe espressive, che comunque non intaccano la volumetria della testa. L'espressione sembra colta in un movimento istantaneo, carico di valori psicologici come nel ritratto di Caracalla. Quasi invisibile \u00e8 la barba sul volto e sul collo, realizzata con brevi incisioni superficiali. \nLe fonti riportano il carattere rozzo di Massimino, che sembra essere sottolineato nel ritratto, dove manca qualsiasi tentativo di sublimazione, di addolcimento dei tratti (come nei ritratti del museo delle Terme e di Copenaghen).\nIl fatto che Massimino non mise mai piede a Roma dopo l'elezione ad \"augusto\" pone complessi problemi sul luogo di esecuzione dei ritratti, che non sono ancora stati sciolti."}
{"id": "1977980", "revid": "643494", "url": "https://it.wikipedia.org/wiki?curid=1977980", "title": "John Seale", "text": ""}
{"id": "1977982", "revid": "767487", "url": "https://it.wikipedia.org/wiki?curid=1977982", "title": "M\u0101rti\u0146\u0161 P\u013cavi\u0146\u0161", "text": "Biografia.\nHa debuttato nel circuito professionistico internazionale il 20 luglio 2005 a Stare Jab\u0142onki, in Polonia, in coppia con Aleksandrs Samoilovs piazzandosi in 25\u00aa posizione. Il 19 agosto 2012 ha ottenuto la sua prima e finora unica vittoria in una tappa del World tour a Stare Jab\u0142onki, in Polonia, insieme a J\u0101nis \u0160m\u0113di\u0146\u0161.\nHa preso parte a due edizioni dei Giochi olimpici: a , dove si \u00e8 classificato al 9\u00ba posto con Aleksandrs Samoilovs, ed a , occasione in cui \u00e8 stato il portabandiera della delegazione lettone ed in cui ha vinto la medaglia di bronzo in coppia con J\u0101nis \u0160m\u0113di\u0146\u0161.\nHa partecipato altres\u00ec a quattro edizioni dei campionati mondiali ottenendo come miglior risultato il quarto posto a Roma 2011 con J\u0101nis \u0160m\u0113di\u0146\u0161.\nHa vinto una medaglia di bronzo ai campionati europei, arrivando terzo a Berlino 2010 insieme a J\u0101nis \u0160m\u0113di\u0146\u0161.\nNei campionati iridati juniores ha conquistato una medaglia d'oro a Rio de Janeiro 2005 insieme a Aleksandrs Samoilovs.\nA livello europeo, sempre nelle categorie giovanili, pu\u00f2 vantare una medaglia d'oro nella categoria juniores a Capodistria 2004 nonch\u00e9 un'altra d'oro ed una di bronzo in quella under-23: rispettivamente a Mys\u0142owice 2005 ed a Sankt P\u00f6lten 2006, in tutte e tre le occasioni insieme a Aleksandrs Samoilovs."}
{"id": "1977983", "revid": "36426", "url": "https://it.wikipedia.org/wiki?curid=1977983", "title": "Chiesa di San Giovanni Battista (Lunamatrona)", "text": "La chiesa di San Giovanni Battista \u00e8 la parrocchiale di Lunamatrona. Sorge in piazza Conciliazione, nella parte pi\u00f9 alta del paese. Al suo interno \u00e8 custodito il cinquecentesco \"Retablo di Santa Maria\", opera di Antioco Mainas.\nStoria e descrizione.\nL'inizio della costruzione dell'attuale San Giovanni Battista di Lunamatrona, sull'area di una precedente chiesa benedettina dell'XI secolo, risale al XVI secolo. Nel 1586 i lavori risultano in corso di svolgimento e nel 1630 il tempio diventa chiesa parrocchiale. Nel 1803 si procedette alla costruzione della volta e della cupola, mentre nel secondo dopoguerra si realizzarono gli affreschi che ornano gli interni.\nLa facciata, a terminale piatto, presenta un portale archivoltato e una soprastante finestra rettangolare. Sul lato sinistro si eleva il campanile, a canna quadrata e sormontato da una piccola cupola, ornato da archetti pensili, mentre a destra si trova la pi\u00f9 semplice torre dell'orologio, con un campanile a vela nella parte superiore. L'interno \u00e8 a pianta rettangolare, con navata unica voltata a botte, cappelle laterali, presbiterio sopraelevato, voltato a cupola su tamburo ottagonale, e abside a pianta rettangolare.\nLa prima cappella a destra custodisce il \"Retablo di Santa Maria\", originariamente conservato nella chiesa di Santa Maria, ex parrocchiale di Lunamatrona. L'opera, realizzata ad olio e tempera su tavola, \u00e8 attribuita ad Antioco Mainas, esponente della \"Scuola di Stampace\" attivo tra il 1537 e il 1571. I dipinti sugli scomparti del retablo, separati da cornici lignee dorate scolpite in stile gotico, raffigurano, secondo i modi dello stile tardogotico e manierista, episodi della vita di Cristo, della Vergine e dei santi: lo scomparto centrale reca dipinta la \"Madonna col Bambino\", in alto \u00e8 la \"Crocifissione di Ges\u00f9\", mentre nei quattro pannelli laterali sono dipinti l'arcangelo Gabriele (in alto a sinistra), la Vergine annunziata (in alto a destra) e i santi Giovanni Battista (in basso a sinistra) e Michele Arcangelo (in basso a destra). Sulla predella, divisa in cinque scomparti, sono invece dipinti (da sinistra) i santi Pietro e Paolo, i santi Antonio da Padova e Nicola di Mira, la Risurrezione di Ges\u00f9, i santi Cosma e Damiano e infine le sante Lucia e Apollonia.\nLa chiesa di San Giovanni Battista \u00e8 in stile classicista con rivisitazioni secentesche di stampo classicista. \n\u00c8 situata al centro del paese e ha sostituito la chiesa d santa Maria, e per ora (2013) \u00e8 l'unica Parrocchia di Lunamatrona.\nGli affreschi sono stati anche ridipinti recentemente (nel 2012), \u00e8 composta da 8 cappelle (4 a sinistra - 4 a destra)."}
{"id": "1977984", "revid": "344503", "url": "https://it.wikipedia.org/wiki?curid=1977984", "title": "Philippe Rousselot", "text": ""}
{"id": "1977986", "revid": "767487", "url": "https://it.wikipedia.org/wiki?curid=1977986", "title": "Aleksandrs Samoilovs", "text": "Biografia.\nHa debuttato nel circuito professionistico internazionale il 20 luglio 2005 a Stare Jab\u0142onki, in Polonia, in coppia con M\u0101rti\u0146\u0161 P\u013cavi\u0146\u0161 piazzandosi in 25\u00aa posizione. Il 26 maggio 2013 ha ottenuto la sua prima vittoria in una tappa del World tour a Corrientes, in Argentina, insieme a J\u0101nis \u0160m\u0113di\u0146\u0161.\nHa preso parte a due edizioni dei Giochi olimpici, classificandosi al nono posto in entrambe le occasioni: a con M\u0101rti\u0146\u0161 P\u013cavi\u0146\u0161 ed a con Ruslans Sorokins.\nHa partecipato altres\u00ec a quattro edizioni dei campionati mondiali, ottenendo come miglior risultato la nona posizione in due occasioni: a Stavanger 2009 con Ruslans Sorokins ed a Stare Jab\u0142onki 2013 con J\u0101nis \u0160m\u0113di\u0146\u0161.\nNei campionati iridati juniores ha conquistato una medaglia d'oro a Rio de Janeiro 2005 insieme a M\u0101rti\u0146\u0161 P\u013cavi\u0146\u0161.\nA livello europeo, sempre nelle categorie giovanili, pu\u00f2 vantare una medaglia d'oro nella categoria juniores a Capodistria 2004 nonch\u00e9 un'altra d'oro ed una di bronzo in quella under-23: rispettivamente a Mys\u0142owice 2005 ed a Sankt P\u00f6lten 2006, in tutte e tre le occasioni insieme a M\u0101rti\u0146\u0161 P\u013cavi\u0146\u0161."}
{"id": "1977989", "revid": "57342", "url": "https://it.wikipedia.org/wiki?curid=1977989", "title": "Dean Semler", "text": ""}
{"id": "1977992", "revid": "36426", "url": "https://it.wikipedia.org/wiki?curid=1977992", "title": "Massimo Cesare", "text": ""}
{"id": "1977994", "revid": "439724", "url": "https://it.wikipedia.org/wiki?curid=1977994", "title": "Too Shy", "text": "Too Shy \u00e8 un singolo del gruppo musicale britannico Kajagoogoo, pubblicato il 22 gennaio 1983 come primo estratto dal primo album in studio \"White Feathers\".\nDescrizione.\nRegistrato verso la fine del 1982, pubblicato all'inizio del 1983, prodotto da Nick Rhodes, tastierista dei Duran Duran, e da Colin Thurston, gi\u00e0 produttore dei primi due album degli stessi Duran Duran, con il testo scritto dal cantante solista Christopher Hamill (in arte Limahl) insieme al bassista e corista Nick Beggs, e con la musica composta da tutti i membri della band, \"Too Shy\" \u00e8 presente sia sul lato principale del singolo 7\" di debutto del gruppo, sia sul lato B in una versione strumentale leggermente remixata.\nIl maxi singolo 12\", che include le stesse facciate del singolo 7\", aggiunge, sul lato B, l'inedito \"Take Another View\", originariamente non compreso nell'album \"White Feathers\". Nel 2004, proprio questo brano, insieme al citato strumentale, saranno inseriti tra le bonus track della ristampa dell'album.\nUna versione live di \"Take Another View\", brano frequentemente proposto dal gruppo in concerto, era gi\u00e0 comparsa sul VHS/Laserdisc del \"White Feathers Tour\", pubblicato nella primavera/estate del 1983, poco prima dell'uscita di Limahl dal gruppo.\nSuccesso e classifiche.\nIl brano ebbe immediato successo nel Regno Unito, dove, scalzando \"Down Under\" dei Men at Work, dal 13 febbraio 1983 rimase al primo posto nella Official Singles Chart per due settimane consecutive, per essere superato, a sua volta, da \"Billie Jean\" di Michael Jackson.\nCoadiuvato dalla rotazione continua sull'allora neonata emittente musicale MTV, divenne ben presto anche una hit internazionale, lanciando i Kajagoogoo nel mito in Germania e negli altri stati di lingua tedesca dell'Europa centrale. Nonostante in questi paesi il gruppo si riconfermasse subito (1983) con i due singoli successivi da UK Top 10: \"Ooh to Be Ah\" e \"Big Apple\" (quest'ultimo estratto dal secondo album \"Islands\" del ), oltreoceano, invece, fu relegato tra gli one-hit wonder, non riuscendo ad ottenere un successo altrettanto significativo.\nVideo musicale.\nIl video mostra i Kajagoogoo eseguire il singolo all'Embassy Club di Londra. Il cantante e frontman Limahl indirizza il testo alla propria moglie Ellie Jones, la quale ha visioni raffiguranti persone di varie epoche che ballano nella sala.\nTracce.\nLato A\nLato B\nLato A\nLato B\nLato A\nLato B"}
{"id": "1978006", "revid": "304418", "url": "https://it.wikipedia.org/wiki?curid=1978006", "title": "Zlat\u00fd m\u00ed\u010d", "text": ""}
{"id": "1978011", "revid": "80339", "url": "https://it.wikipedia.org/wiki?curid=1978011", "title": "Novouralsk", "text": ""}
{"id": "1978012", "revid": "3082", "url": "https://it.wikipedia.org/wiki?curid=1978012", "title": "Ritratto di Severo Alessandro", "text": ""}
{"id": "1978014", "revid": "75435", "url": "https://it.wikipedia.org/wiki?curid=1978014", "title": "Decapitato", "text": ""}
{"id": "1978020", "revid": "75435", "url": "https://it.wikipedia.org/wiki?curid=1978020", "title": "Allegorica", "text": ""}
{"id": "1978022", "revid": "767487", "url": "https://it.wikipedia.org/wiki?curid=1978022", "title": "Distrofia oculofaringea", "text": " \nPer distrofia oculofaringea in campo medico, si intende un disturbo autosmico a carattere dominante, una malattia genetica che riguarda la vista. Non deve essere confusa con una malattia simile, la distrofia oculare.\nEpidemiologia.\nColpisce prevalentemente i giovani di et\u00e0 fra i 30 e i 50 anni, non mostra preferenze per quanto riguarda il sesso, le zone pi\u00f9 colpite sono i paesi pi\u00f9 sviluppati come alcuni stati degli USA, diversi casi si sono visti in Europa e in Italia.\nSintomatologia.\nFra i sintomi e i segni clinici ritroviamo blefaroptosi (ovvero l'abbassamento delle palpebre), grave disfagia (il disturbo nella deglutizione), oftalmoplegia, ipostenia facciale e prossimale alle braccia. \nDiagnosi.\nUna corretta diagnosi avviene tramite la biopsia muscolare.\nTerapia.\nIl trattamento mira a nornmalizzare i sintomi manifestati:"}
{"id": "1978024", "revid": "110157", "url": "https://it.wikipedia.org/wiki?curid=1978024", "title": "Lesnoj (Oblast' di Sverdlovsk)", "text": "Lesnoj \u00e8 una citt\u00e0 della Russia siberiana estremo occidentale (Oblast' di Sverdlovsk), situata lungo l'alto corso del fiume \"Tura\", 254\u00a0km a nord di Ekaterinburg; dal punto di vista amministrativo, dipende direttamente dalla oblast' ed \u00e8 sottoposta, in quanto citt\u00e0 chiusa, al controllo del governo federale.\nIn passato si chiamava Sverdlovsk-45.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1978025", "revid": "80339", "url": "https://it.wikipedia.org/wiki?curid=1978025", "title": "Lesnoy", "text": ""}
{"id": "1978028", "revid": "80339", "url": "https://it.wikipedia.org/wiki?curid=1978028", "title": "Sverdlovsk-45", "text": ""}
{"id": "1978032", "revid": "599013", "url": "https://it.wikipedia.org/wiki?curid=1978032", "title": "Chiesa di Santa Sofia (Giugliano)", "text": "La collegiata di Santa Sofia \u00e8 una delle chiese pi\u00f9 grandi ed importanti di Giugliano in Campania. Si eleva a lato del Corso Campano, asse viario principale del centro cittadino, su una gradevole piazzetta alberata: vi \u00e8 sepolto Giovan Battista Basile (1566-1632), autore de \"La gatta Cenerentola\".\nStoria.\nLa chiesa fu edificata alla met\u00e0 del XVII secolo, su progetto di Domenico Fontana, che sembra essersi ispirato alla chiesa romana di Sant'Andrea della Valle: analoga a questa \u00e8 infatti la pianta a navata unica con cappelle, transetto e grande cupola all'incrocio. L\u2019edificio venne realizzato sul luogo dove prima sorgeva una piccola chiesetta dedicata al Corpo di Cristo.\nDal 1730 al 1745 Domenico Antonio Vaccaro, uno tra i pi\u00f9 geniali ed estrosi architetti napoletani del tempo, fu incaricato di completarla; a lui si devono anche la ridecorazione in stucchi dell'interno e il disegno del pulpito in marmo.\nAlla fine del XIX secolo il campanile fu smontato e rimontato nell'attuale posizione; durante la seconda guerra mondiale la cupola fu danneggiata.\nEsterno.\nLa facciata.\nLa facciata, dalle sobrie linee tardomanieriste e conclusa a timpano, presenta la classica spartizione in lesene elevate su uno zoccolo, un finestrone centrale ed un bel portale in piperno del XVII secolo.\nIl campanile.\nIl campanile, su tre piani, \u00e8 del XVIII secolo: si eleva su un basamento dove erano collocate interessanti sculture del XV secolo, oggi sostituite da copie perch\u00e9 rubate: una di queste raffigurante una donna gravida, divenne col tempo stemma e simbolo della citt\u00e0 di Giugliano. Le altre due sculture rappresentano un sole radiante e santa Sofia.\nLa cupola principale.\nLa cupola irrompe all'attenzione dell'osservatore con la sua bicromia ad embrici maiolicati giallo-verdi, diversa dal resto dell'esterno, sobriamente decorato. Si imposta su un tamburo finestrato e culmina con un elegante lanternino di gusto rococ\u00f2, a sua volta concluso in alto da un globo metallico.\nInterno.\nL'interno, luminoso e bellissimo, \u00e8 forse una delle massime realizzazioni del barocco-rococ\u00f2 della zona a nord di Napoli. Le proporzioni ariose e magniloquenti dell'interno, gi\u00e0 definite nel Seicento, si sposano armoniosamente con le vibranti decorazioni del Vaccaro che scandiscono le pareti, gli arconi delle cappelle, le finestre e le cornici.\nNella navata unica, con cinque cappelle per lato, si segnala soprattutto il grande organo seicentesco, opera dell'intagliatore Fabrizio Cimino sulla destra di chi entra, il pavimento maiolicato ed il soffitto cassettonato che incornicia tele di Nicola Cacciapuoti, XVIII secolo.\nNotevole \u00e8 anche il presbiterio, con la zona absidale recintata da una balaustra in marmi policromi, grandioso altare ed affreschi sempre del XVIII secolo.\nA sinistra della navata, la Cappella del Tesoro di San Giuliano, finemente decorata, fu edificata nel 1631 in occasione dell'arrivo in citt\u00e0 delle reliquie del santo da Sora, conservate in reliquiari d'argento.\nNel novembre del 1998 furono trafugate dalla cappella ben otto tele di pittori dell'ambito di Andrea Vaccaro e Pacecco De Rosa, che raffiguravano Santi e scene di martirio, alcune ritrovate nel 2015.\nNella chiesa si segnala una tela raffigurante la \"Caduta di San Paolo\", firmata e datata 1634, di Giuseppe Marullo (replica di un'altra conservata nella chiesa di San Paolo Maggiore a Napoli; si ricorda che Marullo a Giugliano studi\u00f2 con un certo interesse la \"Presentazione della Vergine al tempio\" (1618), opera giovanile di Massimo Stanzione conservata nella chiesa dell'Annunziata)."}
{"id": "1978038", "revid": "974994", "url": "https://it.wikipedia.org/wiki?curid=1978038", "title": "Ritratto di Gordiano III", "text": "Il ritratto di Gordiano III, conservato al Museo nazionale romano, sezione terme di Diocleziano, \u00e8 un ritratto-chiave della produzione ufficiale del III secolo. Tra i molti ritratti del principe, questi risale alla fine del suo regno, verso il 244, a giudicare dal confronto con le emissioni monetali.\nStoria e descrizione.\nIn questa opera si nota un abbandono del plasticismo ellenistico in favore di una forma semplificata, stereometrica, con particolari quali i capelli e la barba inseriti con l'incisione (quasi a bulino, come nel ritratto di Alessandro Severo). \nEvidenti sono le caratteristiche adolescenziali del ritratto, con un ovale carnoso del volto, col mento appuntito e con fossetta, gli occhi grandi e sporgenti, il naso robusto (oggi danneggiato), le labbra piccole, la calotta dei capelli cortissimi che proseguono nella peluria sulle guance, trattata come le folte sopracciglia e i baffi che spuntano. Il ritratto \u00e8 caratterizzato da un rendimento metallico, con tagli netti e incisivi (soprattutto negli occhi e nell'insolito disegno delle labbra), come se derivasse da un originale bronzeo. \nNotevole \u00e8 l'attenzione al dettaglio minuto che inizia a lasciare il campo all'armonia dell'insieme, creando una figura idealizzata, dallo sguardo laconico (evidenziato dai grandi occhi), dove premeva esprimere il concetto della santit\u00e0 del potere, inteso come emanazione divina (come evidenzia anche lo sguardo assorto che guarda al cielo)."}
{"id": "1978040", "revid": "36426", "url": "https://it.wikipedia.org/wiki?curid=1978040", "title": "Monumento dei Tetrarchi", "text": ""}
{"id": "1978041", "revid": "196390", "url": "https://it.wikipedia.org/wiki?curid=1978041", "title": "Cassa di espansione", "text": ""}
{"id": "1978047", "revid": "1305772", "url": "https://it.wikipedia.org/wiki?curid=1978047", "title": "Ber\u00ebzovskij (Oblast' di Sverdlovsk)", "text": "Ber\u00ebzovskij \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul fiume \"Ber\u00ebzovka\" (affluente sinistro della Py\u0161ma), 13\u00a0km a nordest del capoluogo Ekaterinburg. Dal punto di vista amministrativo, costituisce un distretto urbano direttamente dipendente dalla oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1978048", "revid": "112860119", "url": "https://it.wikipedia.org/wiki?curid=1978048", "title": "Homunculus patagonicus", "text": "Homunculus patagonicus (Ameghino, 1894) \u00e8 una specie estinta di primate platirrino, vissuta in Argentina all'inizio del Miocene.\nResti fossili di questi animali sono stati trovati nella provincia argentina di Santa Cruz, a 51\u00b0 di latitudine sud: tale ubicazione geografica ne fa la specie di primate dall'areale pi\u00f9 meridionale mai vissuta.\nIn base a quanto deducibile dai resti fossili, si pensa che questi animali pesassero in vita circa due chili e mezzo, per una lunghezza superiore al metro, di cui tuttavia pi\u00f9 della met\u00e0 spettava alla coda semiprensile: avevano abitudini principalmente diurne ed arboricole ed una dieta prevalentemente frugivora, pur mangiando sporadicamente foglie.\nSi ritiene che questa specie sia affine alle attuali scimmie del genere \"Callicebus\", cui somiglia molto in termini di costituzione ossea."}
{"id": "1978051", "revid": "1305772", "url": "https://it.wikipedia.org/wiki?curid=1978051", "title": "Mario Tollentino", "text": "\u00c8 noto per aver progettato, per circa un decennio, vetture di Formula 1.\nL'Euro-Alfa.\nEntr\u00f2 a far parte del grande circus, nel 1982, con l'Alfa Romeo e quindi con l'Euroracing.\nL'Euroracing era una scuderia, proveniente dalla Formula 3 che aveva rilevato nel 1983 l'attivit\u00e0 in Formula 1 dell'Alfa Romeo quando questa alla fine del 1982 sembrava intenzionata ad abbandonare. \nUna squadra fortemente caratterizzata, dalla presenza di personale italiano, eccezion fatta per il francese G\u00e9rard Ducarouge, ingegnere aeronautico al quale venne destinato il ruolo di direttore tecnico.\nIn questo contesto, Tollentino venne inserito come capo progettista, a supporto del tecnico francese.\nTuttavia, le vetture sia del 1982 (182), che del 1983 (183T), erano state progettate quasi esclusivamente dal \"Duca\" (come veniva soprannominato il transalpino), mentre i motori da Carlo Chiti, e per Tollentino furono pi\u00f9 che altro due anni di apprendistato.\nDurante la stagione 1983, i dissidi tra la dirigenza della squadra e Ducarouge, portarono al licenziamento di quest'ultimo.\nCos\u00ec a stagione in corso, vi fu un cambio di ruoli, in seno alla scuderia del biscione.\nSostanzialmente la direzione tecnica del team, rimase in mano all'Ing.Chiti, (che in precedenza la condivideva col francese), ma gli venne accostato Luigi Marmiroli, il quale operava come consulente e non come diretto dipendente.\nNel nuovo quadro, Tollentino rimase il capo dei progettisti, e gli venne affidato il compito di ridisegnare la monoposto mentre i motori continuavano ad essere gestiti da Chiti. Marmiroli aveva il compito di supervisionare il tutto, e perch\u00e9 motoristi e telaisti arrivassero ad un progetto omogeneo.\nLa 183T non venne per\u00f2 modificata pi\u00f9 di tanto, sia perch\u00e9 non vi era il tempo a stagione avviata, sia per la situazione economica dell'Alfa, la quale nonostante la sponsorizzazione della Marlboro, denunciava una situazione economica da fallimento, sia per la qualit\u00e0 del progetto originario.\nTollentino, si limit\u00f2 dunque agli affinamenti e al set-up nelle varie gare. \nAl termine di una stagione travagliata, la squadra si piazz\u00f2 sesta assoluta nel mondiale costruttori, con 18 punti, mentre i piloti, Andrea De Cesaris e Mauro Baldi, rispettivamente ottavo e sedicesimo, con 15 e 3 punti. La vettura comunque conquist\u00f2 due volte il podio, grazie ai due secondi posti di De Cesaris, in Germania e Sudafrica.\nLo stesso De Cesaris, fece segnare il giro pi\u00f9 veloce nel Gran Premio del Belgio, in una gara che condusse nei primi giri prima di arrendersi per problemi all'impianto d'iniezione.\n1984-1985: Benetton Alfa Romeo.\nNel biennio 1984-1985, l'Alfa Romeo dovette rinunciare al sodalizio con la Marlboro, in quanto la multinazionale, rimasta delusa dai risultati, decise la non convenienza della sponsorizzazione.\nL'Euroracing, riusc\u00ec a stipulare nuovi accordi, con l'azienda tessile Benetton (gi\u00e0 sponsor della Tyrrell), intesa che modific\u00f2 solo i colori delle vetture. La decisione di abbandonare il team Inglese fu dettata dal fatto che questa era rimasta l'unica scuderia senza motore turbocompresso.\nA Mario Tollentino venne commissionata una vettura completamente nuova, da schierare in pista nel mondiale 1984. La vettura in realt\u00e0 non era una grande evoluzione rispetto al precedente 183T di Ducarouge e venne denominata Alfa Romeo 184T.\nAncora una volta, ci\u00f2 dipese da fattori finanziari, sia da dei concetti costruttivi convenzionali, ma validi al tempo stesso.\nLa pi\u00f9 grossa modifica, riguardava il profilo alare posteriore, oltre che nuove sospensioni anteriori, push-rod anzich\u00e9 a bilanciere.\nIl profilo alare era composto da un corpo centrale di grossa superficie, del tipo monoplano o biplano a seconda dei circuiti dove si correva.\nLe paratie laterali terminavano a filo delle ruote posteriori.\nSeguendo i nuovi canoni dell'epoca, Tollentino affianc\u00f2 all'alettone principale, due altre piccole ali, dette \"candelabri\", una per lato e anch'esse delimitate a loro volta da paratie. In questo modo cercava di sfruttare al massimo il carico aerodinamico posteriore, in modo tale da avere un carico aerodinamico molto elevato, che agisse perpendicolrmente sull'asse posteriore, creando una maggiore aderenza.\nIl tutto era finalizzato a sfruttare al massimo, la potenza e la coppia del motore (Alfa Romeo 890T), che quell'anno vantava circa 670 cavalli in gara, mentre la sua versione da qualifica era ancora pi\u00f9 potente.\nTuttavia, questi effetti benefici, si avevano solo a velocit\u00e0 elevate, poich\u00e9 a basse andature l'aria diminuisce di portata, dunque in uscita dalle curve (soprattutto quelle lente), la vettura era afflitta da problemi di grip, ossia pattinamento delle ruote motrici, e perdita di tempo.\nInoltre era un progetto obsoleto, rispetto a quello dei concorrenti. Il motore inoltre soffriva di un consumo elevato che superava i 220 litri massimi per gran premio previsti per quell'anno dai regolamenti. I piloti dunque dovevano ridurre l'andatura in gara abbassando la pressione di sovralimentazione. Inoltre il sistema di iniezione elettronica era assai obsoleto.\nVa poi ricordato che l'Alfa Romeo cambi\u00f2 fornitore di pneumatici, passando dalla Michelin alle nuove gomme radiali della Goodyear, che non si dimostrarono cos\u00ec competitive, ed inoltre tendevano ad usurarsi molto prima rispetto alle coperture francesi.\nVerso met\u00e0 stagione, Tollentino ebbe modo, di ridisegnare in maniera marcata la vettura.\nLe differenze principali riguardavano il roll-ball, che ora era costituito da un unico elemento d'acciaio a forma trapezoidale, in luogo del vecchio telaietto a travatura reticolare. Le pance laterali erano pi\u00f9 alte per incrementare l'aria incamerata per raffreddare motore e radiatori.\nInoltre vennero maggiorati gli sfoghi d'aria dei radiatori, e il musetto venne rastremato. Queste modifiche non portarno grandi benefici e il team perse due posizioni nel campionato costruttori, concludendo ottavo, con 11 punti.\nNel frattempo, erano cambiati anche i piloti, i quali erano l'americano Eddie Cheever (16\u00ba con 3 punti), e l'italiano Riccardo Patrese (13\u00ba con 8 punti). Il miglior risultato fu il terzo posto di Patrese a Monza.\nDurante le qualifiche invece, nessuno dei piloti part\u00ec mai in pole position.\nLa vettura per 1985 venne affidata all'Inglese Tom Gentry, ma si dimostr\u00f2 cos\u00ec poco competitiva da essere abbandonata e sostituita dalla vecchia 184 nella seconda met\u00e0 della stagione."}
{"id": "1978053", "revid": "715388", "url": "https://it.wikipedia.org/wiki?curid=1978053", "title": "Casey Dellacqua", "text": "In doppio femminile, ha raggiunto la finale in ogni torneo del Grande Slam. In doppio misto si \u00e8, invece, aggiudicata gli Open di Francia nel 2011.\nCarriera.\nI migliori risultati in singolare della Dellacqua sono state le semifinali al Texas Tennis Open nel 2012 e all'Aegon Classic nel 2014, i quarti al BNP Paribas nel 2014, il quarto turno agli Australian Open nel 2008 e nel 2014 e il quarto turno agli US Open nel 2014. La carriera della Dellacqua evidenzia per\u00f2, risultati soprattutto in doppio. Ha vinto tre titoli di doppio WTA e un titolo del grande slam nel doppio misto all'Open di Francia nel 2011; \u00e8 stata vicina a vincere un titolo del Grande Slam nel doppio femminile ove ha raggiunto la finale in tutti e quattro gli eventi del Grande Slam in questa disciplina: la prima finale \u00e8 arrivata all'Open di Francia 2008 con l'italiana Francesca Schiavone; nel 2013 raggiunge negli altri tre Slam, Australian Open, Wimbledon e allo US Open sempre con la connazionale Ashleigh Barty. Ha raggiunto poi altre due volte la finale del Roland Garros nel doppio femminile: nel 2015 in coppia con la \u0160vedova e nel 2017 ancora con la Barty. Sempre al Roland Garros conquista il titolo in doppio misto nel 2011 insieme a Scott Lipsky, sconfiggendo Katarina Srebotnik e Nenad Zimonji\u0107 che difendevano il titolo vinto l'anno precedente.\nHa raggiunto la terza posizione nella classifica di doppio vincendo 5 titoli WTA, 22 titoli ITF a cui ne vanno aggiunti altri 23 in singolare.\nHa annunciato il ritiro nell'aprile del 2018.\nVita privata.\nIl 28 agosto 2013 ha fatto coming out rendendo pubblica la sua omosessualit\u00e0. La compagna di Casey si chiama Amanda Judd. La coppia ha un figlio, Blake Benjamin, di cui Amanda \u00e8 la madre biologica. Amanda ha voluto lasciare a Casey l'opportunit\u00e0 di portare avanti la propria carriera tennistica.. La Dellacqua ha dichiarato che l'arrivo del bambino ha migliorato il suo modo di giocare e infatti i risultati si sono visti: finali Slam in doppio con la compagna e amica Ashleigh Barty all'Australian Open, a Wimbledon e a Flushing Meadows, best ranking, ottavi di finale in Australia e a New York in singolare.\nNel 2016 la famiglia \u00e8 cresciuta, con l'aggiunta di Andie, una bambina."}
{"id": "1978055", "revid": "1305772", "url": "https://it.wikipedia.org/wiki?curid=1978055", "title": "Ber\u00ebzovskij", "text": "Ber\u00ebzovskij, \u00e8 un toponimo russo che pu\u00f2 riferirsi a:"}
{"id": "1978058", "revid": "1540383", "url": "https://it.wikipedia.org/wiki?curid=1978058", "title": "Giunta delle elezioni e delle immunit\u00e0 parlamentari", "text": "La Giunta delle elezioni e delle immunit\u00e0 parlamentari \u00e8 un organo del Senato della Repubblica Italiana.\nHa il compito di valutare i titoli di ammissibilit\u00e0, cio\u00e8 di verificare l'assenza di cause di ineleggibilit\u00e0 e di incandidabilit\u00e0, di ciascun componente dell'assemblea legislativa, di verificarne la regolarit\u00e0 dell'elezione e di accertare quali siano i candidati subentranti nell'ipotesi che un parlamentare cessi dal mandato prima della fine della legislatura: il completo di tali funzioni va sotto il nome di verifica dei poteri.\nAlla Camera dei deputati queste funzioni sono svolte da due organi diversi: la Giunta delle elezioni e la Giunta per le autorizzazioni.\nComposizione.\nLa giunta \u00e8 composta da 23 senatori. I componenti non sono scelti dai gruppi parlamentari, come accade per le commissioni parlamentari, ma sono tutti nominati dal presidente di ciascuna assemblea di propria iniziativa. La giunta, poich\u00e9 la sua composizione deve tenere conto dell'equilibrio politico esistente nell'assemblea, viene nominata successivamente alla costituzione dei gruppi parlamentari.\nTuttavia, dato che pu\u00f2 essere richiesto alla giunta di operare gi\u00e0 durante la prima seduta, per accertare quale sia il candidato subentrante ad un parlamentare, eletto in pi\u00f9 circoscrizioni, che abbia esercitato l'opzione per una di queste, il regolamento parlamentare prevede la costituzione di una giunta per le elezioni provvisoria. In questo caso ne fanno parte coloro che componevano le giunte della precedente legislatura nello stesso ramo del parlamento. In caso non si riesca a raggiungere un numero minimo di componenti (7 senatori) applicando questo criterio spetta al presidente provvisorio delle assemblee estrarre a sorte i nomi di tanti parlamentari quanti sono quelli richiesti per raggiungere la composizione prescritta.\nI parlamentari chiamati a far parte delle giunte non possono n\u00e9 rifiutare la nomina n\u00e9 dimettersi.\nFunzioni.\nIl funzionamento della giunta \u00e8 regolato dai regolamenti parlamentari e dai regolamenti interni dell'organo. \u00c8 l'articolo 19 del regolamento del Senato a regolare i procedimenti nella camera alta del parlamento italiano.\nL'organo svolge una duplice funzione: da un lato svolge una funzione formale, nel momento in cui si deve procedere alla sostituzione di un parlamentare, in quanto si limita a prendere visione dei verbali, trasmessi dai competenti uffici elettorali, per accertare quale sia il candidato subentrante, dall'altro procede alla verifica dei poteri, nella fase successiva alla proclamazione del risultato dell'elezione. In questa ultima fase, infatti, alla giunta spetta il compito di verificare che il candidato potesse essere eletto, che l'elezione sia stata regolare e che non sono sopravvenute cause che impediscano al parlamentare di esercitare il suo mandato legittimamente. In questo secondo caso la giunta opera come organo giurisdizionale, grazie ad un'apposita riserva di giurisdizione, prevista dalla Costituzione che assegna alle due assemblee legislative il diritto esclusivo di giudicare su queste materie.\nLa giunta, nel caso dell'accertamento dei subentranti, si limita dare comunicazione al presidente dell'assemblea che provvede alla proclamazione. Nel caso invece della verifica dei poteri le giunte possono tenere udienze, controllare schede e verbali elettorali, ascoltare testimoni nell'ambito di un'attivit\u00e0 istruttoria che si conclude con una relazione all'assemblea a cui spetta la decisione sulla convalida dell'elezione dei singoli parlamentari. La stessa procedura si osserva anche nel caso in cui dopo la convalida dovessero sorgere nuove cause di incompatibilit\u00e0 con il mandato parlamentare, come ad esempio successe a seguito della conferma definitiva della condanna all'interdizione perpetua dai pubblici uffici a Cesare Previti."}
{"id": "1978060", "revid": "119753296", "url": "https://it.wikipedia.org/wiki?curid=1978060", "title": "Gianantonio Arnoldi", "text": "Laureato in scienze politiche, dirigente aziendale, \u00e8 entrato in politica negli anni ottanta con i movimenti cattolici. Al tempo della disgregazione a seguito di Tangentopoli ha fatto parte del CCD.\nDal 1995, per 14 anni, \u00e8 membro di Forza Italia, di cui \u00e8 stato anche coordinatore provinciale dal 1997. Per il partito di Silvio Berlusconi \u00e8 stato eletto alla Camera dei deputati nelle 2001, nel collegio uninominale di Treviglio, in Lombardia, in rappresentanza della coalizione di centrodestra.\nArnoldi \u00e8 anche stato estensore e relatore della legge 363/2003 sulla sicurezza nello sci (\"legge casco\").\nNon viene \u00e8 ricandidato alle elezioni politiche italiane del 2006. Arnoldi con il ministro Saverio Romano diviene responsabile per Expo al Ministero dell'Agricoltura nel 2011.\nAlle elezioni regionali in Lombardia del 2013 \u00e8 candidato consigliere regionale per il PDL, dichiarandosi in sintonia con il candidato presidente della Lega Nord, Roberto Maroni, in caso di vittoria del quale aspira ad un posto da assessore regionale al turismo.\n\u00c8 stato presidente dal 1987 al 1994 della Federazione Italiana American Football. \u00c8 stato presidente dell'osservatorio parlamentare sul turismo ed \u00e8 presidente dell'osservatorio bergamasco per il turismo. \u00c8 stato presidente del Cestec Spa (centro lombardo per lo sviluppo tecnologico e produttivo dell'artigianato e delle piccole e medie imprese) dal 2013 Fusosi con Finlombarda Spa."}
{"id": "1978066", "revid": "76963", "url": "https://it.wikipedia.org/wiki?curid=1978066", "title": "Jodi Lyn O'Keefe", "text": "La sua popolarit\u00e0 incomincia all'et\u00e0 di diciassette anni interpretando la figlia di Don Johnson (Cassidy Bridges) nella serie televisiva \"Nash Bridges\". Si \u00e8 poi fatta notare dal pubblico per il suo ruolo in \"Prison Break\" in cui interpreta Gretchen Morgan, membro della Compagnia.\nBiografia.\nJodi Lyn nasce a Cliffwood Beach in New Jersey da una famiglia con ascendenze irlandesi, ceche, austriache, polacche e svedesi. Frequenta una scuola cattolica.\nCarriera.\nLascia il liceo per interpretare \"Marguerite \u201cMaggie\u201d Cory\" nella telenovela \"Destini\".\nDopo ruolo interpreta \"Cassidy Bridges\" nella serie \"Nash Bridges\". Si trasferisce con la madre a Hollywood, dove completa gli studi liceali per corrispondenza.\nNel 1998 recita nel film \"Halloween 20 anni dopo\" nel ruolo di \"Sarah Wainthrope\". Successivamente nel 2000 ottiene altri ruoli in \"Il corvo 3 - Salvation\", \"Costi quel che costi\" e \"Devil In The Flesh 2\". In \"Kiss Me\" interpreta una presuntuosa e popolare liceale (Taylor Vaughan) e recita accanto a Freddie Prinze Jr. e Rachael Leigh Cook.\nContinua a girare film e a recitare in \"Nash Bridges\", fino alla conclusione della serie nel 2001. Dopo ci\u00f2 recita nei film \"Out For Blood\" (nei quali interpreta una vampira di nome Layla Simmons) e in \"Venice Underground\". Nel 2005 appare in tre episodi della prima stagione di \"Boston Legal\".\nSempre nel 2005 appare anche nel videoclip \"Let Me Go\" dei 3 Doors Down a fianco dell'attore Jesse Metcalfe, della serie televisiva \"Desperate Housewives\". Nel 2007 viene aggiunta nel cast di \"Prison Break\".\nJodi Lyn O'Keefe appare anche in alcuni episodi delle serie televisive \"Streghe\", \"The Evidence\" e \"Due uomini e mezzo\".\nA partire dal 2014 prende parte nella sesta stagione della serie tv \"The Vampire Diaries\", nella parte della strega Jo Laughlin, ruolo che ripercorre fino alla settima stagione, nel 2015."}
{"id": "1978080", "revid": "28406", "url": "https://it.wikipedia.org/wiki?curid=1978080", "title": "Principato d'Achea", "text": ""}
{"id": "1978083", "revid": "974994", "url": "https://it.wikipedia.org/wiki?curid=1978083", "title": "Ritratto di Filippo l'Arabo", "text": "Il ritratto di Filippo l'Arabo conservato ai Musei Vaticani \u00e8 uno dei rari ritratti romani raffiguranti l'omonimo imperatore, che regn\u00f2 dal 244 al 249. \nStoria e descrizione.\nIl busto, alto 0,71 metri, \u00e8 composto con la toga contabulata, tipica nel III secolo della carica consolare, e la testa fortemente caratterizzata ritrattisticamente. Nella fisionomia sono risaltati i tratti \"barbarici\" dell'imperatore, originario, infatti, della recentemente annessa provincia dell'Arabia Petrea, come era accaduto anche nel ritratto di Massimino il Trace. Il volto ha forme massicce, con profonde pieghe sulle guance ed occhi stretti e lunghi; il naso \u00e8 grande ed aquilino, le labbra sono tumide. \nLa volumetria della testa \u00e8 accentuata dalla calotta della capigliatura, tagliata corta, screziata da trattini che disegnano anche la barba aderente alle gote e al mento. \nL'espressionismo del volto dell'imperatore, probabilmente dovuto ad i suoi tratti somatici, percepiti come orientali, nella ritrattistica successiva verr\u00e0 ulteriormente accentuato, come nei ritratti di Decio e di Treboniano Gallo, di poco posteriori."}
{"id": "1978085", "revid": "767487", "url": "https://it.wikipedia.org/wiki?curid=1978085", "title": "Cover-boy", "text": "Cover-boy (a volte \"Cover Boy\", anche sottotitolato \"L'ultima rivoluzione\") \u00e8 un film italiano del 2006 di Carmine Amoroso.\n\u00c8 stato presentato alla prima edizione del Festival Internazionale del Film di Roma del 2006. In seguito \u00e8 stato proiettato in numerosi festival internazionali, ricevendo diversi premi, ma \u00e8 uscito in poche sale italiane solo il 21 marzo 2008 grazie alla distribuzione dell'istituto Luce.\nLa pellicola prodotta a basso costo con un budget di soli euro, \u00e8 stata girata in formato digitale HDV Sony con una cinepresa maneggevole e di piccole dimensioni, il che ha consentito di risparmiare e girare riprese professionali in luoghi dove la macchina doveva restare nascosta.\nIl film \u00e8 stato uno dei cinque scelti per selezionare il candidato italiano per il premio Oscar al miglior film straniero. Il film scelto \u00e8 stato poi \"Gomorra\", mentre gli altri candidati erano \"Il divo\", \"Giorni e nuvole\" e \"Tutta la vita davanti\".\nAmbientato principalmente a Roma fra il Pigneto e la stazione Termini, ha visto l'interpretazione come protagonisti di Eduard Gabia, nel ruolo di Ioan, e Luca Lionello, nei panni di Michele. Chiara Caselli ha impersonata Laura, una fotografa di successo. Il film ha visto anche la partecipazione di Luciana Littizzetto quale padrona di casa dell'appartamento concesso in locazione a Michele.\nTrama.\nIl film racconta le vicissitudini di Ioan, un giovane di Bucarest rimasto orfano di padre durante la Rivoluzione rumena del 1989. Il ragazzo, spinto da un amico, decide di emigrare in Italia con un pugno di soldi per tentare di raggiungere una vita economica migliore.\nDopo un lungo viaggio in treno giunge da solo a Roma. Qui si trova immediatamente di fronte alla difficolt\u00e0 di vivere senza quattrini.\nNella capitale italiana \u00e8 obbligato a dormire per strada e a lavarsi in posti di occasione. Dopo qualche giorno, con la complicit\u00e0 di un altro immigrato sconosciuto, riesce ad intrufolarsi nel bagni adibiti agli inservienti della stazione Termini. Mentre i due si stanno lavando vengono scovati da Michele, un italiano che lavora come addetto alle pulizie per una societ\u00e0 che sopravvive di appalti, il quale, per paura di perdere il posto di lavoro, caccia i due stranieri. Uscendo dai bagni lo sconosciuto approfitta della situazione per rubare un lettore CD di Michele.\nLa sera seguente Ioan, ancora spaesato e alla ricerca di un luogo dove coricarsi, decide di tornare negli spogliatoi del personale della stazione per passare la notte. L'indomani Michele lo scopre di nuovo e dopo una dura discussione per il piccolo furto del giorno precedente vengono alle mani. Ioan ha la peggio.\nAl termine del diverbio Michele comprende che in realt\u00e0 Ioan \u00e8 innocente e capita la difficolt\u00e0 dell'immigrato, gli offre un letto nella propria abitazione per pochi euro al giorno. Michele alloggia in un piccolo e vecchio appartamento di propriet\u00e0 di un'attrice di scarso successo. Anche l'italiano non se la passa bene economicamente, e fa fatica a pagare il canone di locazione. La sua famiglia non lo ha potuto sostenere negli studi e cos\u00ec ha vissuto per vent'anni come precario rimbalzando da un lavoro ad un altro.\nMichele e Ioan diventano presto amici: iniziano a mangiare assieme e a condividere momenti felici. Nel frattempo Ioan trova lavoro clandestinamente come meccanico presso un'officina sfasciacarrozze e, per un breve periodo, ottiene un po' di stabilit\u00e0 economica. I due sognano di risparmiare qualche soldo da investire in Romania, per abbandonare la loro precaria e difficile situazione lavorativa e aprire un ristorante sul delta del Danubio. L'italiano, ammaliato dal progetto e dal fascino del rumeno, che spesso ama osservare nella propria bellezza, poco a poco s'innamora del proprio convivente.\nDopo qualche tempo, Michele, a causa di una riduzione del personale effettuata dalla societ\u00e0 di pulizie per cui lavora, che ha perso l'appalto per la pulizia della stazione Termini, viene licenziato. Affranto e frustrato per il nuovo stato di disoccupazione, il quarantenne tenta di rimettersi subito all'opera recandosi all'ufficio di collocamento, ma il proprio curriculum non gli consente un immediato reimpiego. La paura di deludere Ioan e di non poter raggiungere il progetto comune spingono Michele a tacere il proprio licenziamento all'amico.\nIl mese successivo a seguito di un controllo della polizia anche Ioan viene licenziato. Il rumeno scopre allora che anche Michele \u00e8 senza lavoro e, deluso per la menzogna, dopo una lite, decide di tornare a vivere solo per la strada.\nMichele, disperato per l'abbandono del suo amato, si butta per le vie della citt\u00e0 finch\u00e9 non ritrova il ragazzo e riesce a convincerlo a ritornare a casa.\nI due sono in grossa difficolt\u00e0 economica e faticano a pagare l'affitto alla padrona di casa. Una mattina Ioan, girovagando per la citt\u00e0 alla ricerca di un lavoro qualunque, incontra l'amico connazionale che lo aveva convinto a partire per l'Italia. Quest'ultimo sopravvive prostituendosi nell'ambiente omosessuale e prova a coinvolgere nel lavoro anche Ioan che per\u00f2 rifiuta seccamente.\nNei giorni seguenti per Michele e Ioan si aprono nuove prospettive. L'italiano viene assunto nuovamente da un'impresa di pulizie. Invece, nella vita del rumeno, quasi per caso, irrompe una famosa fotografa, Laura, che offre a Ioan un lavoro come ragazzo copertina e lo convince a trasferirsi a Milano. Michele, nonostante il ritrovato impiego, \u00e8 affranto dalla partenza del ragazzo che ama e cade in depressione.\nIntanto Ioan a Milano inizia la convivenza con Laura, con cui intraprende anche una relazione sessuale d'opportunit\u00e0. Il rumeno si adatta abilmente all'attivit\u00e0 di modello e riesce a risparmiare un po' di soldi e ad acquistare anche un'automobile. \nLa relazione tra Ioan e Laura si interrompe bruscamente quando il rumeno si infastidisce del fatto che sia stata utilizzata una foto che lo ritrae come una sorta di profugo di guerra nudo, derivata da un fotomontaggio con una foto originale della Rivoluzione rumena del 1989 scattata dalla stessa fotografa Laura quando era fotoreporter di guerra, sfruttata per meri scopi pubblicitari per una marca di vestiario.\nIoan decide di tornare a Roma e durante il viaggio chiama telefonicamente a casa della padrona di casa (proprietaria anche dell'unico telefono fisso di entrambi gli appartamenti che funge da recapito anche per gli inquilini dell'appartamento affittato) per chiedere di Michele, ma questa stizzita per il tardo orario della telefonata non accetta di scendere al piano sottostante per passare la telefonata a Michele. Dunque Ioan prega la padrona di casa di riferire almeno il suo messaggio all'amico, ovvero che lui sta per tornare con la macchina per partire poi in Romania e realizzare il loro sogno, ma questa non si prende la briga neanche di passare il messaggio. Ioan raggiunge quindi Michele ma purtroppo egli, spinto dalla solitudine e dall'ennesimo fallimento in ambito professionale, si toglie la vita nello stesso appartamento in cui i due avevano convissuto in precedenza, senza sapere del messaggio di Ioan che forse avrebbe potuto salvargli la vita. Insieme avrebbero dovuto iniziare un viaggio on the road in Romania per realizzare il progetto di aprire un ristorante sul delta del Danubio, dove Michele avrebbe cucinato le specialit\u00e0 italiane. Ioan decide di partire da solo, per coronare il piccolo sogno concordato con l'amico: il ristorante si sarebbe chiamato \"Da Ioan e Michele\"."}
{"id": "1978090", "revid": "161374", "url": "https://it.wikipedia.org/wiki?curid=1978090", "title": "Cover Boy - L'ultima rivoluzione", "text": ""}
{"id": "1978092", "revid": "118496033", "url": "https://it.wikipedia.org/wiki?curid=1978092", "title": "Irbit", "text": "Irbit \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul fiume omonimo nei pressi della sua confluenza nella \"Nica\", 204\u00a0km a nordest del capoluogo Ekaterinburg; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1978093", "revid": "580", "url": "https://it.wikipedia.org/wiki?curid=1978093", "title": "Ilie Dumitrescu", "text": "Carriera.\nClub.\nDumitrescu \u00e8 entrato nelle giovanili della Steaua nel 1977, all'et\u00e0 di otto anni. Ha giocato in tutte le formazioni, finch\u00e9 non \u00e8 approdato in prima squadra ad aprile 1987. \u00c8 tuttora ricordato come uno dei migliori calciatori prodotti dal vivaio della Steaua.\nHa debuttato in Divizia A, ma \u00e8 stato prestato subito all'Olt, per ottenere un po' di esperienza. La Steaua, infatti, aveva vinto da poco la Coppa dei Campioni e non c'era spazio per un giovane calciatore. All'Olt, invece, \u00e8 stato impiegato con regolarit\u00e0, nel ruolo di terzino sinistro. Non \u00e8 stata, comunque, la sua posizione adatta, poich\u00e9 ha dimostrato nel corso della carriera di rendere maggiormente in posizione pi\u00f9 avanzata. Durante questa esperienza, il famoso allenatore rumeno Mircea Lucescu gli ha predetto una carriera scintillante.\nAl termine del campionato, \u00e8 tornato alla Steaua ed ha ottenuto il posto da titolare, a soli diciannove anni. \u00c8 diventato uno dei calciatori pi\u00f9 importanti della squadra, giocando al fianco di Marius L\u0103c\u0103tu\u0219 e Gheorghe Hagi.\nDopo il , Dumitrescu \u00e8 restato alla Steaua e ne \u00e8 diventato il capitano: l'ha guidata alla vittoria in campionato nel 1993 e ai quarti di finale della Coppa delle Coppe, nello stesso anno. Ha partecipato al Mondiale 1994 e, al termine della manifestazione, \u00e8 stato acquistato dal Tottenham Hotspur. Sfortunatamente, per\u00f2, non \u00e8 riuscito a dare il suo solito contributo, al di fuori della Romania.\nDumitrescu \u00e8 stato comunque ceduto in prestito al Siviglia nel 1995 e il club andaluso ha anche ottenuto il diritto di riscattare il cartellino.\nIn Spagna, Dumitrescu ha giocato delle buone partite, ma il presidente del Siviglia ha ritenuto che la richiesta economica del Tottenham fosse troppo alta e, perci\u00f2, non ha riscattato il calciatore.\nDopo aver giocato per il Tottenham nella prima parte del campionato 1995-1996, \u00e8 stato ceduto al West Ham United. Il tecnico degli \"Hammers\", Harry Redknapp, lo ha infatti espressamente richiesto alla societ\u00e0. Dumitrescu ha per\u00f2 avuto dei problemi con il permesso di lavoro e, quando \u00e8 arrivato, la stagione era ormai agli sgoccioli. Non ha quindi reso come sperato e il contratto, al termine del campionato, \u00e8 stato risolto.\nNel 1996, si \u00e8 trasferito in Messico, al Club Am\u00e9rica. Dopo una sola stagione, per\u00f2, ha firmato per i rivali dell'Atlante.\nDopo i due anni messicani, \u00e8 tornato alla Steaua, ma ha annunciato il ritiro nel 1998, a soli ventinove anni.\nNazionale.\nHa debuttato con la nel 1989, entrando a partita in corso, in una sfida con la . Da allora, \u00e8 stato una delle colonne della squadra, fino al 1998.\nHa giocato due partite nel Mondiale 1990, mentre \u00e8 stato utilizzato in tutte le cinque gare disputate dalla Romania al . Proprio nell'edizione 1994, si rese protagonista di una memorabile prestazione contro l' battuta per 3-2. Dumitrescu mise a segno una doppietta e confezion\u00f2 l'assist per il gol decisivo di Hagi. La sua prestazione contribu\u00ec a qualificare la Nazionale rumena ai quarti, risultato che non aveva mai raggiunto nella sua storia.\nHa partecipato anche al Mondiale 1998.\nAllenatore.\nDopo il suo ritiro, \u00e8 stato un procuratore sportivo, ma l'esperienza \u00e8 durata molto poco: ha infatti scelto di intraprendere la carriera di allenatore.\nHa iniziato nella Divizia A, richiesto dall'O\u021belul Gala\u021bi. Sempre in Romania, ha allenato il Bac\u0103u e poi il Bra\u0219ov. Nel 2003, \u00e8 stato scelto come selezionatore della .\nNel 2003, \u00e8 andato ad allenare l'. Ha utilizzato il catenaccio, ma \u00e8 riuscito a vincere dodici delle tredici partite iniziali, laureandosi campione d'inverno. \u00c8 stato nominato anche \"Allenatore dell'anno 2004\". A febbraio 2004, \u00e8 stato ingaggiato come tecnico dell'.\nDopo aver lasciato la squadra della capitale greca, \u00e8 diventato allenatore di Egaleo e Akratitos. Dopo un'altra esperienza con il Kallithea, \u00e8 diventato il responsabile tecnico del , dove \u00e8 stato aspramente criticato per il suo modo di giocare decisamente difensivo."}
{"id": "1978098", "revid": "484362", "url": "https://it.wikipedia.org/wiki?curid=1978098", "title": "Xenotrichini", "text": "Gli Xenotrichini sono una trib\u00f9 estinta di primati platirrini vissuta in America centrale. In particolare, tutte e quattro le specie attualmente ascritte alla trib\u00f9 sono vissute nelle Grandi Antille.\nDi queste quattro specie, solo una (la scimmia di Hispaniola) pare essere sopravvissuta fino all'arrivo dei coloni europei, mentre le altre sono andate incontro all'estinzione poco prima dell'arrivo di questi ultimi, per cause ancora sconosciute.\nTassonomia.\nInizialmente, il piazzamento delle varie specie appariva incerto, poich\u00e9 si era pi\u00f9 propensi a ritenere questi animali come evolutisi a partire dalle scimmie del Vecchio Mondo, seguendo una linea evolutiva parallela a quella delle platirrine, delle quali non erano considerate come facenti parte.\nIn seguito, con la scoperta di una nuova specie sull'isola di Hispaniola, gli studiosi cominciarono a ritenere questi animali una forma endemica di Aotidi piuttosto che scimmie arcaiche evolutesi per proprio conto. Attualmente, la trib\u00f9 viene ascritta alla sottofamiglia dei Callicebinae, nell'ambito della quale \u00e8 considerata un gruppo gemello della trib\u00f9 Callicebini, rispetto ai quali gli Xenotrichini presentano una conformazione del cranio e della mandibola leggermente diversa, oltre che una riduzione del numero di denti.\nAttualmente, vengono riconosciute quattro specie ascrivibili alla trib\u00f9:"}
{"id": "1978099", "revid": "78273", "url": "https://it.wikipedia.org/wiki?curid=1978099", "title": "Callicebini", "text": ""}
{"id": "1978122", "revid": "281901", "url": "https://it.wikipedia.org/wiki?curid=1978122", "title": "Pomatoschistus canestrinii", "text": "Il ghiozzetto cenerino (Pomatoschistus canestrinii) conosciuto a livello commerciale come ghiozzetto, \u00e8 un piccolo pesce di acque salmastre e dolci endemico delle acque lagunari del Nord Adriatico.\nDistribuzione e habitat.\n\u00c8 diffuso nelle acque lagunari della zona Nord Adriatica lungo le coste di Italia (a nord delle foci del Po e delle Valli di Comacchio, Slovenia, Croazia, Montenegro ed Albania.\n\u00c8 stato introdotto con acclimatazione in Puglia (fiume Sinni) e nel Lago Trasimeno ma, sfuggendo alle osservazioni per la piccola taglia e le abitudini schive, \u00e8 possibile che sia stato introdotto in molti altri luoghi.\n\u00c8 tipico delle acque salmastre ed \u00e8 molto adattato soprattutto alla vita nelle acque lagunari con fondi fangosi coperti da alghe del Genere Ulva ed Enteromorpha. Essendo eurialino lo si pu\u00f2 trovare sia in acque del tutto dolci che in acque con salinit\u00e0 di tipo marino (pi\u00f9 facilmente in inverno).\nDescrizione.\n\u00c8 un tipico ghiozzetto simile ai congeneri dai quali pu\u00f2 essere distinto soprattutto per la colorazione grigio bruna chiara con sfumature giallastre con maculature nere sottili ed irregolari pi\u00f9 nette nella regione della testa con una macchia scura alla base della pinna caudale ed un'altra macchia nera con contorno azzurrino nel terzo posteriore della prima pinna dorsale. La seconda dorsale \u00e8 caratterizzata da 3 fasce grigie longitudinali. La femmina in frega ha il ventre giallo arancio.\nLa taglia \u00e8 minima non superando i 6\u00a0cm il maschio ed i 5 la femmina.\nAlimentazione.\nSi ciba di piccoli crostacei, policheti, molluschie larve di insetti.\nRiproduzione.\nIl suo ciclo vitale ha la durata media di un anno soltanto. La fregola si protrae per tutta la primavera e l'inizio dell'estate e durante questo periodo la femmina pu\u00f2 deporre le uova fino a 10 volte. Il maschio costruisce una tana e vi attrae la femmina attraverso un complicato rituale. Una volta nella tana le uova vengono deposte sul soffitto dopo di che vengono fecondate dal maschio e sorvegliate fino alla schiusa, che avvine dopo circa una settimana. Le larve sono pelagiche.\nConservazione.\nLe zone in cui vive sono spesso interessate da inquinamenti industriali e da fenomeni di eutrofizzazione. Ci\u00f2 nonostante la specie sembra in buono stato ed in espansione."}
{"id": "1978127", "revid": "6923", "url": "https://it.wikipedia.org/wiki?curid=1978127", "title": "Chiesa dei Servi (Forlimpopoli)", "text": "La chiesa dei Servi \u00e8 un edificio di culto cattolico situato in via Cesare Battisti, nel centro storico di Forlimpopoli, in provincia di Forl\u00ec-Cesena e diocesi di Forl\u00ec-Bertinoro..\nDescrizione.\nCostruita verso la met\u00e0 del XV secolo i Servi di Maria si insediarono a Forlimpopoli nell'ospedale e nell'oratorio dei Battuti Neri, locali che furono trasformati in una chiesa pi\u00f9 ampia con annesso convento. Fu tuttavia all'inizio del Settecento che i Servi diedero alla chiesa l'aspetto odierno: una serie di costruzioni alla cui sommit\u00e0 si staglia il caratteristico torrione settecentesco, che supera in altezza anche il campanile.\nNell'interno ricco di decorazioni ed eleganti arredi spiccano sei grandi nicchie con altari ornati da dipinti di pregio.\nA sinistra, entrando dall'ingresso principale, \u00e8 l'altare dell'Annunciazione completato nel 1735; al centro dell'ancona dipinta e dorata \u00e8 l'opera pi\u00f9 prestigiosa della chiesa: la pala dell\"'Annunciazione\" dipinta nel 1533 da Marco Palmezzano allievo di Melozzo da Forl\u00ec.\nSempre di scuola forlivese sono anche i dipinti delle ante dell'organo della Chiesa, di Livio Modigliani, che raffigurano: \"Annunciazione\" (esterno); \"Santa Maria dei Servi\" e \"Santa Caterina\" (interno). Di Antonio Fanzaresi sono invece gli ovali che decorano l'altare della Madonna del Rosario."}
{"id": "1978129", "revid": "281901", "url": "https://it.wikipedia.org/wiki?curid=1978129", "title": "Ghiozzetto cenerino", "text": ""}
{"id": "1978133", "revid": "281901", "url": "https://it.wikipedia.org/wiki?curid=1978133", "title": "Ghiozzo cenerino", "text": ""}
{"id": "1978134", "revid": "1632387", "url": "https://it.wikipedia.org/wiki?curid=1978134", "title": "UPA Dance", "text": "Upa Dance \u00e8 stato un gruppo musicale che si \u00e8 formato in seno alla serie televisiva spagnola \"Paso adelante\" trasmessa dal 2002 al 2005 su Antena 3 in Spagna e trasmesso in Italia su Italia 1, del gruppo Mediaset.\nCarriera.\nOriginariamente il gruppo era formato da: Miguel \u00c1ngel Mu\u00f1oz, Beatriz Luengo, Pablo Puyol, M\u00f3nica Cruz, Silvia Marty e Raul Pe\u00f1a.\nNel contempo, avevano inciso un album in studio e un'edizione speciale registrata durante il loro ultimo tour spagnolo, vendendo pi\u00f9 di 600.000 copie. Nel 2003, si decise di mettere in commercio l'\"Edici\u00f3n Especial\" comprendente delle tracce bonus e remix, che fu messa in commercio in Spagna il 22 aprile 2003.\nNei tre mesi precedenti, fu messo in commercio un DVD con inserti speciali di fotografie e retroscena della formazione del gruppo, comprensivo di coreografie della serie \"Paso adelante\", interviste e alcuni videoclip del gruppo fra cui: \"Morenita\" e il \"Making-Off\" di \"Once Again\".\nNel 2004, Pablo Puyol decise di abbandonare completamente la serie televisiva (ad eccezione di sporadiche ed eccezionali apparizioni), comportando l'inevitabile abbandono del gruppo musicale. Di seguito anche Silvia Marty, M\u00f3nica Cruz e Beatriz Luengo lasciarono il progetto sciogliendo il gruppo poich\u00e9 rimaneva della formazione originale solamente Miguel \u00c1ngel Mu\u00f1oz, senza abbandonare la serie televisiva. L'album \"UPA Dance\" fu sfruttato come colonna sonora della serie televisiva.\nDurante la trasmissione della sesta stagione di \"Paso adelante\", si decise di offrire un'opportunit\u00e0 a nuovi talenti all'interno della serie riformando il gruppo mantenendo come unico membro originario Miguel \u00c1ngel Mu\u00f1oz e introducendo Elisabeth Jord\u00e1n (conosciuta grazie al concorso \"Popstars\" e a sua volta membro del gruppo Bellepop) ed Edu del Prado. Si era unita precedentemente, per esigenze di sceneggiatura, Dafne Fern\u00e1ndez come ballerina, ma in seguito fu sostituita da Elisabeth Jord\u00e1n.\nL'album \"Contigo\", pur non riscuotendo lo stesso successo dei precedenti, riusc\u00ec ad ottenere la certificazione come Disco d'oro.\nTerminando nel 2005 \"Paso adelante\", a causa di problemi di palinsesto, si sciolse anche il gruppo che non godeva pi\u00f9 del precedente successo con pubblico.\nIl gruppo degli UPA Dance riscosse successo in Spagna supportato da una precedente promozione che non si rese necessaria in Francia, in Italia e in America.\nDiscografia.\nUPA Dance Edici\u00f3n Especial.\nCD 1: UPA Dance (2002)\nCD 2"}
{"id": "1978135", "revid": "386186", "url": "https://it.wikipedia.org/wiki?curid=1978135", "title": "Basilica di San Rufillo", "text": "La basilica di San Rufillo \u00e8 un edificio di culto cattolico situato in via Pellegrino Artusi a Forlimpopoli, in provincia di Forl\u00ec-Cesena. Situata nella parte nord-occidentale del centro storico della cittadina romagnola, la chiesa \u00e8 sede della parrocchia omonima del vicariato di Forlimpopoli-Bertinoro della diocesi di Forl\u00ec-Bertinoro. Nel settembre del 1999 papa Giovanni Paolo II la elev\u00f2 alla dignit\u00e0 di basilica minore.\nStoria.\nLa basilica, come attestato da una serie di scavi archeologici, venne edificata tra il VI ed l'VII secolo d.C.. Tra il 1460 circa ed il 1476 fu intrapreso un primo rifacimento che comport\u00f2 un allungamento della struttura verso est e l'erezione di una nuova abside. \nTra il 1819 ed il 1821 la basilica venne completamente restaurata e ampliata, assumendo cos\u00ec le forme neoclassiche odierne, dall'intervento dell'architetto forlivese Luigi Mirri. La consacrazione avvenne il giorno 6 giugno 1852. Nel corso degli anni sessanta venne restaurato il presbiterio e costruito l'altare maggiore, infine, nel 1964, vennero tumulati all'interno dell'edificio i resti di San Rufillo, provenienti da Forl\u00ec.\nDescrizione.\nLa basilica di San Rufillo \u00e8 situata nella parte nord-occidentale del centro storico di Forlimpopoli, in un'area marginale circoscritta dalle antiche mura della cittadina romagnola. La facciata \u00e8 caratterizzata da un pronao ottastilo, realizzato durante gli interventi del 1819-1821, al di sotto del quale sono presenti i due sepolcreti in pietra d'Istria di Brunoro I Zampeschi e Brunoro II Zampeschi, signori di Forlimpopoli.\nOltre alle due pale, una dipinta da Luca Longhi nel 1528 raffigurante la \"Madonna col Bambino\", l'altra (anch'essa cinquecentesca) del pittore di scuola forlivese Francesco Menzocchi, rappresentante la \"Deposizione dalla Croce\".\nSono presenti anche opere del forlivese Giuseppe Marchetti e dell'artista forlimpopolese Paolo Bacchetti."}
{"id": "1978136", "revid": "281901", "url": "https://it.wikipedia.org/wiki?curid=1978136", "title": "Ghiozzo di Canestrini", "text": ""}
{"id": "1978137", "revid": "281901", "url": "https://it.wikipedia.org/wiki?curid=1978137", "title": "Ghiozzetto di Canestrini", "text": ""}
{"id": "1978140", "revid": "281901", "url": "https://it.wikipedia.org/wiki?curid=1978140", "title": "Pomatoschistus canestrini", "text": ""}
{"id": "1978144", "revid": "49022", "url": "https://it.wikipedia.org/wiki?curid=1978144", "title": "Aurelio Canino", "text": ""}
{"id": "1978147", "revid": "287204", "url": "https://it.wikipedia.org/wiki?curid=1978147", "title": "Irtys", "text": ""}
{"id": "1978153", "revid": "184755", "url": "https://it.wikipedia.org/wiki?curid=1978153", "title": "Coulombometria", "text": "La coulombometria, nota anche come coulometria, \u00e8 una tecnica elettroanalitica che consiste in una elettrolisi completa dell'analita, si tratta quindi di un metodo distruttivo del campione.\nLa determinazione quantitativa avviene misurando la quantit\u00e0 di carica elettrica che \u00e8 proporzionale alla quantit\u00e0 di sostanza elettroattiva, l'analisi pu\u00f2 essere effettuata in due modi: tenendo fisso il potenziale di lavoro oppure la corrente.\nSe l'elettrolisi produce un solido si pu\u00f2 misurarne la massa, si parla in questo caso di elettrogravimetria.\nPrincipi teorici.\nLa relazione ponderale tra la corrente di elettrolisi e l'analita \u00e8 data dall'equazione:\ndove:\nL'integrale dell'intensit\u00e0 di corrente di elettrolisi sul tempo di elettrolisi.\nNel caso della coulombometria amperostatica il calcolo della carica \u00e8 estremamente semplice (Q=I\u00b7t), mentre nella variante potenziostatica la corrente varia e l'integrazione viene fatta da un apposito circuito elettronico.\nLa relazione \u00e8 valida in senso generale mentre per una precisa applicazione analitica va detto che \u00e8 valida solo se tutta la corrente \u00e8 stata utilizzata per l'elettrolisi del solo analita. Possono esistere correnti parassite di altre specie elettroattive al potenziale di lavoro (corrente faradica) in aggiunta alla corrente capacitiva. Una valutazione di quest'ultima pu\u00f2 essere fatta ripetendo l'esperimento coulombometrico una seconda volta alle stesse condizioni e per lo stesso tempo, la corrente misurata andr\u00e0 sottratta a quella precedentemente misurata.&lt;br&gt; Affinch\u00e9 le correnti faradiche siano trascurabili \u00e8 stato calcolato che tra il potenziale di reazione dell'analita e quello specie interferenti devono differire di:\nCoulombometria potenziostatica.\nViene applicato un potenziale costante per tutto il tempo dell'elettrolisi, questo viene scelto in corrispondenza della corrente limite di diffusione e per garantire un apporto costante di analita all'elettrodo viene applicata un'energica agitazione. Durante l'analisi la corrente ha un andamento esponenziale del tipo:\ncon: \nL'andamento della corrente \u00e8 analogo ad una cinetica del I ordine e dal tempo di dimezzamento si pu\u00f2 ricavare una valutazione dei tempi di analisi. \nL'elettrolisi si considera completa dopo che il valore della corrente si \u00e8 ridotto a 1/1000 del valore iniziale. A questo punto si legge sullo strumento il valore di Q e dall'equazione sopra descritta si pu\u00f2 ricavare la massa, le moli e la concentrazione dell'analita.\nLa cella \u00e8 composta da un elettrodo di lavoro molto grande, spesso \u00e8 una rete di platino, da un controelettrodo e un altro di riferimento. L'agitazione pu\u00f2 avvenire con un'ancoretta magnetica, un'elica o pu\u00f2 essere messo in rotazione uno degli elettrodi (ad eccezione di quello di lavoro).\nDall'espressione di \"k\" si nota che i tempi di elettrolisi diminuiscono aumentando l'area dell'elettrodo in relazione al volume di soluzione e assottigliando lo strato limite di diffusione (aumentando l'agitazione).\nCoulombometria a corrente costante.\nUn amperostato mantiene la corrente fissa mentre l'elettrolisi di un reattivo \"mediatore\" produce una specie che pu\u00f2 reagire con l'analita fino a che quest'ultimo non si \u00e8 consumato. Si tratta a tutti gli effetti di una titolazione e per questo viene citata principalmente come \"titolazione coulombometrica\". L'applicazione si limita a sistemi chimici con propriet\u00e0 redox; questo \u00e8 necessario solo al primo stadio (creazione del titolante) mentre la reazione che coinvolge l'analita pu\u00f2 essere di vario tipo e a seconda del tipo di reazione dipende il sistema di rivelazione del punto finale."}
{"id": "1978154", "revid": "869733", "url": "https://it.wikipedia.org/wiki?curid=1978154", "title": "A tempo di sport", "text": "A tempo di sport \u00e8 stata una trasmissione radiofonica in onda dal 1999 su Radio 24 durante la settimana, che approfondiva i fatti sportivi del giorno, per lo pi\u00f9 calcistici; \u00e8 stata condotta principalmente dal giornalista Gigi Garanzini.\nStoria del programma.\nLa prima puntata and\u00f2 in onda il 4 ottobre 1999, all'indomani del 5\u00ba turno di campionato di calcio di Serie A, e fu condotta dai giornalisti sportivi Gigi Garanzini e Marino Bartoletti, che commentarono la giornata di campionato alternando le notizie con gli interventi dei radio ascoltatori per telefono, per mail e per messaggi SMS. Successivamente Bartoletti abbandon\u00f2 l'avventura radiofonica, anche se ogni tanto torn\u00f2 come ospite, e alla conduzione si alternarono Gigi Garanzini (dal luned\u00ec al mercoled\u00ec), Dario Colombo (gioved\u00ec e venerd\u00ec e dedicato agli altri sport), Carlo Genta e Fabio Tavelli (nel fine settimana e per tutto il periodo estivo) fino al marzo 2004, anno in cui Fabio Tavelli lasci\u00f2 la radio per approdare a SKY Sport; anche lui ogni tanto torn\u00f2 come ospite per parlare di calcio internazionale, assieme al collega di SKY Sport Nicola Roggero.\nDal 2005 al 2012 la conduzione era stata affidata a Garanzini e Genta, con il contributo dei giornalisti Flavio Suardi e Nicola Filippone dietro le quinte, con quest'ultimo che curava anche la rubrica \"Sembra ieri\", dedicata agli anniversari degli avvenimenti sportivi del passato principali.\nFino al settembre 2006 la trasmissione \u00e8 andata in onda dalle 15:00 alle 16:00; dal 2006 al 2012 \u00e8 andata in onda dalle 14:00 alle 15:00. Dal settembre 2007 il venerd\u00ec \u00e8 stato dedicato alla Serie A di pallacanestro, con una rubrica intitolata \"Palla a spicchi\" condotta da Carlo Genta e Flavio Suardi, con interventi tecnici di Dan Peterson e Sandro Gamba.\nIl 2 luglio 2012 Garanzini ha lasciato la trasmissione, per decisione della direzione dell'emittente. Il 3 settembre successivo \"A tempo di sport\" \u00e8 stata sostituita, dal luned\u00ec al venerd\u00ec nella stessa fascia oraria, da \"Tutti convocati\", programma condotto da Carlo Genta, andando in onda solo nel fine settimana.\nGli speciali.\nNel corso degli anni sono andate in onda delle puntate speciali del programma in seconda serata; fino al 2006 andavano in onda dalle 22:00 alle 24:00 gli speciali campionato, quando c'erano i turni infrasettimanali di Serie A, mentre nel 2003, nel 2005 e nel 2007 sono andati in onda degli speciali in occasione delle semifinali Coppa Campioni 2002-2003, la finale della stessa edizione e le finali delle edizioni 2005 e 2007.\nDurante gli Europei e i Mondiali di calcio sono andati in onda altri speciali; fino all'Europeo 2004 il programma, oltre che al pomeriggio, veniva trasmesso anche in seconda serata dalle 22:30 alle 24:00, dal Mondiale 2006 le puntate speciali duravano dalle 22:30 alle 23:00 durante la settimana, dalle 22:30 alle 24:00 nel fine settimana e in occasione delle partite della Nazionale di calcio dell'Italia."}
{"id": "1978159", "revid": "974994", "url": "https://it.wikipedia.org/wiki?curid=1978159", "title": "Ritratto di Probo", "text": "Il ritratto di Probo, conservato ai musei capitolini e alto 0,63 metri, \u00e8 una testa colossale del III secolo, importante esempio del nuovo corso espressionistico nella ritrattistica romana, maturato negli anni centrali del III secolo.\nStoria e descrizione.\nProbo, di origine pannonica, regn\u00f2 dal 276 al 282. Il volto estremamente allungato \u00e8 incorniciato dalla capigliatura e dalla barba, realizzate molto aderenti con piccole e regolari ciocchette, che sulla fronte creano una sorta di frangia. Il naso \u00e8 lungo, le guance sono scavate, le mascelle robuste, gli occhi dal taglio lungo e dall'espressione fissa, le labbra sottili. Rughe profonde e regolari segnano la fronte e i lati della labbra. \nLa testa \u00e8 concepita in maniera stereometrica, non realistica, e i confronti con le emissioni monetali confermano caratteristiche fisiognomiche meno accentuate, pi\u00f9 compatte. Il cranio qui appare quasi come un parallelepipedo, con gli elementi somatici scarsamente caratterizzati e inseriti senza fondarsi tra loro."}
{"id": "1978163", "revid": "281901", "url": "https://it.wikipedia.org/wiki?curid=1978163", "title": "Ghiozzo di Panizza", "text": ""}
{"id": "1978166", "revid": "281901", "url": "https://it.wikipedia.org/wiki?curid=1978166", "title": "Ghiozzetto di Panizza", "text": ""}
{"id": "1978167", "revid": "125059903", "url": "https://it.wikipedia.org/wiki?curid=1978167", "title": "Temperatura di bulbo umido", "text": "La temperatura di bulbo umido (in inglese \"wet bulb temperature\") \u00e8 la temperatura a cui si porta l'acqua in condizioni di equilibrio di scambio convettivo massa d'aria in moto turbolento completamente sviluppato. Viene solitamente misurata da un apposito termometro coperto da un panno imbevuto d'acqua. \nTale temperatura riflette l'effetto refrigerante dell'evaporazione dell\u2019acqua. Pu\u00f2 essere determinata facendo passare l\u2019aria sopra un termometro che sia stato avvolto con un tessuto umido. L'effetto refrigerante dell\u2019evaporazione dell'acqua causa una temperatura pi\u00f9 bassa rispetto a quella del bulbo secco. \nA partire dal valore della temperatura di bulbo umido si ricava l'umidit\u00e0 assoluta di un ambiente.\nMisurazione della temperatura di bulbo umido.\nPer calcolare la temperatura di bulbo umido si avvolge un termometro a mercurio con una garza imbevuta di acqua e investita da un flusso di aria continuo con velocit\u00e0 formula_1.\nLo strumento utilizzato per tale misurazione \u00e8 chiamato psicrometro.\nTransitorio iniziale.\nInizialmente l'intero sistema si trova a temperatura formula_2, ed esiste un gradiente di concentrazione tra l'interfaccia e il \"bulk\".\nIn particolare, si ha una concentrazione (espressa in termini di frazione molare formula_3 all'interfaccia e formula_4 nel \"bulk\".\nSi ha quindi un flusso di materia formula_5 pari a:\nin cui formula_7 rappresenta il coefficiente di trasporto in fase stagnante, formula_8 \u00e8 il coefficiente di trasporto in controdiffusione per trasporto equimolecolare, e formula_9 rappresenta la differenza media logaritmica di formula_10.\nIn una fase iniziale (transitorio), la temperatura formula_11 all'interfaccia liquido-gas sar\u00e0 minore della temperatura formula_12 nel \"bulk\" del liquido. \nIn queste condizioni si ha un flusso di calore formula_13 dovuto alla differenza di temperatura tra liquido e interfaccia, pari a:\ne un flusso di calore formula_15 contrario, dovuto alla differenza di temperatura tra il \"bulk\" fel gas e l'interfaccia:\na questi contributi si somma il termine energetico formula_5 dovuto al gradiente di concentrazione.\nPeriodo stazionario.\nDopo un certo tempo di esposizione all'aria, si raggiunge una condizione in cui la temperatura assume un valore costante, pari alla temperatura di bulbo umido formula_18.\nIn queste condizioni, il termine formula_13 si \u00e8 annullato (essendo ora formula_20) mentre formula_15 e formula_5 sono pari a:\nin cui formula_25 \u00e8 il coefficiente di scambio termico verso il bulbo per convezione (si trascurano gli effetti dell'irraggiamento).\nLa costanza della temperatura \u00e8 garantita dall'eguaglianza dei due contributi di apporto di calore sensibile formula_15 (associato al liquido di reintegro che permea la garza) e il contributo dovuto a formula_5 (associato al liquido che evapora dalla garza), che si pu\u00f2 scrivere come:\novvero:\ndove la superficie di scambio di calore formula_30 e la superficie di scambio di materia formula_31 possono considerarsi uguali se il termometro \u00e8 completamente imbevuto.\nCon formula_32 si indica il calore latente di evaporazione calcolato a temperatura formula_18.\nPossiamo inoltre approssimare la forza spingente relativa a formula_5 a una differenza di umidit\u00e0 molari formula_35:\nessendo:\nPossiamo quindi scrivere:\nSupponendo che il moto del gas sia in regime turbolento completamente sviluppato (che equivale a dire che il valore di formula_1 sia abbastanza elevato), possiamo sfruttare l'analogia di Chilton-Colburn:\ndove compaiono i numeri adimensionali di Nusselt (formula_41), Sherwood (formula_42), Prandtl (formula_43) e Schmidt (formula_44).\nEsplicitando le grandezze coinvolte nella definizione dei gruppi adimensionali, ricaviamo l'espressione:\novvero:\ndove:\nIntroducendo il numero di Lewis formula_50 (pari al rapporto tra numero di Schmidt e numero di Prandtl), otteniamo:\nin cui formula_51 \u00e8 il calore specifico molare a pressione costante.\nTemperatura di bulbo umido per un sistema aria-acqua.\nL'equazione sopra \u00e8 valida per qualsiasi sistema liquido-gas.\nParticolarizzando l'equazione per il sistema aria-acqua abbiamo delle utili semplificazioni, infatti per il sistema aria-acqua si pu\u00f2 assumere formula_52.\nAssumiamo inoltre che il calore specifico molare a pressione costante si possa confondere con il calore specifico molare umido formula_53, pari a formula_54.\nOtteniamo quindi la cosiddetta \"relazione di Lewis\":\nda cui:\nche \u00e8 analoga all'espressione della temperatura di saturazione adiabatica:\nne consegue che nel sistema acqua-aria la temperatura di bulbo umido e la temperatura di saturazione adiabatica coincidono:\nDeterminazione della temperatura di bulbo umido dal diagramma psicrometrico.\nLa temperatura di bulbo umido \u00e8 immediatamente ricavabile dai diagrammi psicrometrici se si hanno almeno due dati di ingresso.\nConoscendo la temperatura di bulbo secco e la temperatura di saturazione adiabatica si ricava prima l'umidit\u00e0 molare formula_58 e quindi la temperatura di bulbo umido formula_18."}
{"id": "1978168", "revid": "289247", "url": "https://it.wikipedia.org/wiki?curid=1978168", "title": "Nemesiano", "text": ""}
{"id": "1978178", "revid": "188323", "url": "https://it.wikipedia.org/wiki?curid=1978178", "title": "Motore OPE", "text": ""}
{"id": "1978193", "revid": "1573940", "url": "https://it.wikipedia.org/wiki?curid=1978193", "title": "Chiesa di Sant'Andrea dei Cocchieri", "text": "La chiesa di Sant'Andrea dei Cocchieri (anche chiesa di Sant'Andrea Apostolo dei Cocchieri o chiesa di Sant'Andrea a Capuana, gi\u00e0 ex chiesa di San Lorenzo detta di San Lorenzello) \u00e8 un antico luogo di culto cattolico del centro storico di Napoli; \u00e8 sita in via dei Tribunali, nei pressi della chiesa di Santa Maria della Pace.\nStoria e descrizione.\nLa struttura risale al XIV-XV secolo.\nIn origine vi era la parrocchia di San Cristoforo, ma nel XVI secolo venne concessa ai Padri Ospedalieri, mentre, sul finire del medesimo secolo, la gestione parrocchiale pass\u00f2 alla chiesa di San Tommaso a Capuana; nel 1580 fu tenuta dalla congrega di Santa Maria degli Angeli e divenne una delle cappelle della congrega dei cocchieri napoletani. Fu quindi inglobata nel perimetro del Palazzo in via Tribunali (n. 169).\n\u00c8 caratterizzata da una facciata aperta da una grande finestra a lunetta, di derivazione termale, che alleggerisce il registro superiore del prospetto; assai pi\u00f9 massiccio risulta il basamento, dove si trova solo il semplice portale d'ingresso al tempio.\nL'interno \u00e8 ad aula unica, come tutte le chiese di congrega, vi erano forse delle tele riguardanti i santi titolari e una tela di Francesco De Maria.\nLa chiesa \u00e8 abbandonata allo stato di degrado da diversi decenni e sono mancati restauri conservativi che hanno ulteriormente danneggiato la struttura; mancano del tutto le fasce del portale in marmo e dell'annessa trabeazione.\nLa chiesa dovrebbe ricevere un radicale restauro a breve, in quanto rientra nel progetto Unesco per il centro storico di Napoli."}
{"id": "1978205", "revid": "767487", "url": "https://it.wikipedia.org/wiki?curid=1978205", "title": "Cronaca degli Scoti", "text": "La Cronaca degli Scoti \u00e8 una cronaca irlandese.\nSecondo Nollaig O Muraile, \u00e8 una raccolta di annali appartenente al gruppo degli \"Annali di Clonmacnoise\" e che copriva il periodo che andava dalla Preistoria al 1150, con alcune lacune, e strettamente connessa con gli \"Annali di Tigernach\".\nQuesta cronaca sopravvive in una copia realizzata da Dubhaltach MacFhirbhisigh attorno al 1640. Questa copia fu alla fine pubblicata da William M. Hennessy nel 1866. A quest'opera viene riconosciuto un alto valore di attendibilit\u00e0, visto che il sistema di datazione non presenta i gravi errori che invece esistono in altre opere simili."}
{"id": "1978209", "revid": "114981739", "url": "https://it.wikipedia.org/wiki?curid=1978209", "title": "Bennet Graham", "text": "Non si sa molto su Benito Bonito; nacque probabilmente intorno al 1790. Navigava a bordo del galeone spagnolo \"Relampago\".\nBiografia.\nInizio carriera.\nLa carriera piratesca di Bennet Graham ha inizio lungo le coste africane, all'epoca territorio coloniale inglese; proprio per questa ragione, la Corona Britannica prese a dargli la caccia.\nPer sfuggire alla marina inglese, Graham si trasfer\u00ec nel mar dei Caraibi, dove fece bottini maggiori che nel passato: qui cattur\u00f2 il galeone spagnolo a bordo del quale comp\u00ec in seguito le proprie razzie.\nCarriera nella pirateria.\nNel territorio caraibico fu attivo dal 1818 al 1820; ma \u00e8 nel 1819 che comp\u00ec la sua impresa pi\u00f9 grande. Benito attracc\u00f2 al porto della citt\u00e0 di Acapulco e, durante la notte, mand\u00f2 i suoi uomini a uccidere le guardie; dopodich\u00e9 indossarono le uniformi delle guardie uccise e il resto dell'equipaggio caric\u00f2 tutto l'oro cittadino sul galeone. Una volta salpato con il bottino, Benito fugg\u00ec sull'Isola del Cocco dove nascose il tesoro, probabilmente sotto le scogliere di Wafer Bay.\nCattura e morte.\nDopo tale impresa, due membri del suo equipaggio furono impiccati. Benito fu lasciato in vita a patto che rivelasse la posizione del suo nascondiglio in India Occidentale. Pur avendo confessato, fu giustiziato nel 1820. Il suo tesoro, stimato intorno ai 300 milioni di dollari, non fu mai ritrovato."}
{"id": "1978214", "revid": "101201", "url": "https://it.wikipedia.org/wiki?curid=1978214", "title": "N\u00f3madas", "text": "N\u00f3madas \u00e8 un album di canzoni in lingua spagnola di Franco Battiato, pubblicato dalla EMI nel 1987.\nIl disco contiene otto brani tra i pi\u00f9 famosi del cantautore del periodo 1979-85 riscritti in castigliano, oltre a \"N\u00f3madas\", versione in spagnolo del brano \"Nomadi\" di Juri Camisasca, che verr\u00e0 presentata in Italia solamente l'anno seguente. \"Bandera blanca\" \u00e8 caratterizzata da un nuovo arrangiamento con strumenti elettronici.\nL'album ottenne un grande successo commerciale in Spagna, tanto da vincere un disco di platino."}
{"id": "1978219", "revid": "287204", "url": "https://it.wikipedia.org/wiki?curid=1978219", "title": "Chiesa dell'Arciconfraternita dei Santissimi Apostoli Pietro e Paolo Basacoena", "text": "La chiesa dell'Arciconfraternita dei Santissimi Apostoli Pietro e Paolo Basacoena (gi\u00e0 Santa Maria del Soccorso) \u00e8 un'antica chiesa di Napoli; sorge nel centro storico, nei quartieri spagnoli in via Girardi.\nStoria.\nLa struttura sorse agli inizi del XVII secolo. Infatti si narra che nel marzo 1602 Carlo Carafa accolse, dopo una messa celebrata dalla chiesa di Santa Maria ad Ogni Bene dei Sette Dolori, una donna, Caterina Valente, con le sue compagne in una casa donata da Ortensio Magnocavallo. Nel 1611 vennero donati settemila e cinquecento scudi, tremila dei quali servirono per acquistare il palazzo adiacente; trasferendosi nel nuovo palazzo adibito a convento vi fondarono il conservatorio dove raccoglievano vergini devote alla religione. Nel decennio francese le monache vennero espulse e non fecero pi\u00f9 ritorno, portando con s\u00e9 anche l'icona della \"Vergine del soccorso\". Dopo la Restaurazione, Ferdinando I di Borbone, concesse l'edificio all\"Arciconfraternita dei Santissimi Apostoli Pietro e Paolo Basacoena\", che si adoper\u00f2 per il restauro della facciata.\nDescrizione.\nLa facciata ottocentesca si svolge secondo due ordini: nel primo, due coppie di lesene composite di ordine corinzio, nel secondo un grande finestrone arcuato. L'interno conserva una navata caratterizzata da elementi propriamente barocchi; in anni recenti, dopo alcuni furti (ad esempio, l'altare maggiore \u00e8 stato asportato), si \u00e8 provveduto a trasferire le opere d'arte mobili."}
{"id": "1978220", "revid": "226458", "url": "https://it.wikipedia.org/wiki?curid=1978220", "title": "Antillothrix bernensis", "text": "La scimmia di Hispaniola (\"Antillothrix bernensis\" ) \u00e8 una specie estinta di primate platirrino della famiglia dei Pitecidi.\nCome intuibile dal nome comune, questa specie era endemica dell'isola di Hispaniola. Si sa che l'animale esisteva ancora quando i primi europei misero piede sull'isola nel 1492: tuttavia, la data dell'estinzione \u00e8 ancora incerta, cos\u00ec come le cause della stessa, anche se \u00e8 assai probabile che ci sia un legame abbastanza stretto con l'arrivo degli europei sull'isola. In generale, si ritiene che questa specie si sia estinta durante il XVI secolo.\nInizialmente, questi animali venivano considerati come facenti parte di un gruppo monofiletico a s\u00e9 stante, in seguito piazzato in seno alla sottofamiglia dei Callicebinae, col rango di trib\u00f9 ed il nome complessivo di Xenotrichini: utilizzando il criterio della massima parsimonia, tale classificazione pu\u00f2 andare bene, ma recentemente, con l'utilizzo delle nuove tecniche di sequenziamento del DNA mitocondriale, \u00e8 stata messa in evidenza una parentela della trib\u00f9 anche con le scimmie notturne del genere \"Aotus\".\nI primi studiosi che ebbero a che fare con resti di questi animali pensarono si trattasse di scimmie dei generi \"Cebus\" o \"Saimiri\", addirittura classificando la specie come \"Saimiri bernensis\": in effetti, gli scheletri di questi animali presentano alcune analogie, in termini strutturali e di dimensioni, con quelli dei Cebidi. Tuttavia tale somiglianza \u00e8 solo superficiale e dovuta al fenomeno della convergenza evolutiva."}
{"id": "1978221", "revid": "200568", "url": "https://it.wikipedia.org/wiki?curid=1978221", "title": "Catione ossonio", "text": ""}
{"id": "1978235", "revid": "729019", "url": "https://it.wikipedia.org/wiki?curid=1978235", "title": "Governo Mauroy I", "text": "Il primo governo Mauroy \u00e8 stato il sedicesimo governo francese durante la Quinta Repubblica, in carica dal 22 maggio 1981 al 23 giugno 1981, durante la settima legislatura dell'Assembl\u00e9e Nationale.\nLa coalizioni di sinistra che appoggiava il governo, era cos\u00ec rappresentata nell'esecutivo:"}
{"id": "1978237", "revid": "3115", "url": "https://it.wikipedia.org/wiki?curid=1978237", "title": "Chiesa delle Crocelle ai Mannesi", "text": "La chiesa di San Francesco d'Assisi, popolarmente nota come chiesa delle Crocelle ai Mannesi, \u00e8 un edificio di interesse storico-artistico di Napoli; \u00e8 sito nel cuore del centro storico, nell'omonima piazzetta.\nStoria e descrizione.\nIl progetto risale al 1882 ed \u00e8 opera dell'architetto Filippo Botta. L'edificio fu eretto nell'area dove precedentemente sorgeva la chiesa di Santa Maria di Porta Coeli, realizzata per i padri Crociferi, che venne demolita a s\u00e9guito dei lavori di ampliamento di via Duomo.\nLa chiesa fu messa in vendita dal comune di Napoli a seguito del profondo stato di degrado.\nLa struttura, di pianta rettangolare ad unica navata, fonde insieme elementi neogotici e neoclassici, in una combinazione tipicamente eclettica. Neogotici sono il portale d'accesso ogivale, le bifore, le finestre sormontate da archi acuti e gli archetti pensili che scandiscono, in senso orizzontale, la sommit\u00e0 della facciata; invece, rimandano alla tradizione classica i frontoni triangolari riccamente modanati (che si trovano sopra il suddetto portale e al vertice della facciata) e le lesene che segnano i margini del prospetto. L'interno \u00e8 stato radicalmente modificato ed in parte restaurato per la nuova destinazione d'uso del complesso."}
{"id": "1978238", "revid": "122315", "url": "https://it.wikipedia.org/wiki?curid=1978238", "title": "Antillothrix", "text": ""}
{"id": "1978240", "revid": "599013", "url": "https://it.wikipedia.org/wiki?curid=1978240", "title": "Suore penitenti recollettine dell'Immacolata Concezione", "text": "Le Suore Penitenti Recollettine dell'Immacolata Concezione (in neerlandese \"Zeusters Penitenten Recollectinnen van de Onbevlekte Ontvangenis van Roosendaal\") sono un istituto religioso femminile di diritto pontificio.\nStoria.\nUn gruppo di Penitenti Recollettine espulse dal monastero di Lovanio nel 1796 fond\u00f2 una congregazione di suore a Dongen, da cui ebbero origine anche le Recollettine di Etten.\nIl 1\u00ba settembre del 1832 un gruppo di suore di Etten, guidate da suor Maria Giuseppa di Ges\u00f9 Raaymakers (1781-1867), apr\u00ec una casa a Roosendaal con una scuola di cucito. Quella di Roosendaal doveva essere solo una filiale di Etten, ma a causa di incomprensioni (a Roosendaal le suore aprirono anche una scuola di francese per fanciulle borghesi, in concorrenza con quella gi\u00e0 attiva a Etten, centro, tra l'altro, pi\u00f9 piccolo) la Raaymakers separ\u00f2 il suo convento dalla casa madre. Le Recollettine di Roosendaal si diffusero rapidamente in tutti i Paesi Bassi e, nel 1841, sei suore aprirono una casa nelle Antille Olandesi (Cura\u00e7ao).\nLa congregazione ottenne il pontificio decreto di lode il 1\u00ba ottobre del 1869; le sue costituzioni vennero approvate dalla Santa Sede il 20 aprile 1883 (e riviste dopo la promulgazione del Codice di Diritto Canonico Piano Benedettino, il 15 marzo 1924).\nAttivit\u00e0 e diffusione.\nLe Penitenti Recollettine si dedicano all'educazione dei giovani.\nOltre che nei Paesi Bassi, le suore sono presenti nelle Antille Olandesi, in Suriname e in Cile. La sede generalizia \u00e8 a Roosendaal, in diocesi di Breda.\nAl 31 dicembre 2005 l'istituto contava 163 religiose in 9 case."}
{"id": "1978247", "revid": "834", "url": "https://it.wikipedia.org/wiki?curid=1978247", "title": "A Chief in Love", "text": ""}
{"id": "1978248", "revid": "729019", "url": "https://it.wikipedia.org/wiki?curid=1978248", "title": "Governo Mauroy II", "text": "Il secondo governo Mauroy \u00e8 stato il diciassettesimo governo francese durante la Quinta Repubblica. Il governo Mauroy \u00e8 stato in carica dal 23 giugno 1981 al 23 marzo 1983, durante la settima legislatura dell'Assembl\u00e9e Nationale.\nLa coalizioni di sinistra che appoggiava il governo, era cos\u00ec rappresentata nell'esecutivo:"}
{"id": "1978250", "revid": "2130303", "url": "https://it.wikipedia.org/wiki?curid=1978250", "title": "Chiesa dell'Immacolata degli Operatori Sanitari", "text": "La chiesa dell'Immacolata \u00e8 una chiesa di Napoli; \u00e8 sita nel centro storico, in piazza Dante. Nelle sue immediate vicinanze sorgono le chiese monumentali: Santa Maria di Caravaggio, San Domenico Soriano, San Michele Arcangelo.\nStoria e descrizione.\nL'edificio fu costruito nella seconda met\u00e0 del XIX secolo dal secondo Marchese di Casalicchio, Felice Tommasi, nell'ambito della ristrutturazione del suo palazzo, al civico 22 di piazza Dante, e di quello adiacente, al civico 67 di via Bellini, da lui acquisito. Destinata al culto pubblico, \u00e8 in ogni caso collegata all'appartamento padronale da una scale interna e da un coretto. Ha un interno sobrio, di forma rettangolare, con altare maggiore, ora abrogato, e quadro della Immacolata. La facciata si svolge secondo due ordini: il primo \u00e8 caratterizzato dal portale affiancato da una coppia di lesene composite di ordine corinzio, mentre il secondo presenta una finestra a tutto sesto sovrastata da un timpano triangolare. La chiesa \u00e8 stata detenuta per decenni dall'Associazione cattolica degli Operatori Sanitari.\nLa chiesa \u00e8 quasi sempre chiusa."}
{"id": "1978251", "revid": "709565", "url": "https://it.wikipedia.org/wiki?curid=1978251", "title": "Biancaneve (serie animata)", "text": ", trasmessa successivamente con il titolo La leggenda di Biancaneve, \u00e8 una serie televisiva anime andata in onda in Giappone dall'aprile 1994 al marzo 1995, e in Italia dall'ottobre 1994 al febbraio 1995. Prodotto dalla italiana Mondo TV e dalla giapponese Tatsunoko Production, \u00e8 basato sulla classica fiaba dei fratelli Grimm.\nDalla serie sono stati tratti tre film riassuntivi: \"La leggenda di Biancaneve\", \"Riccardo di Albertville\" e \"Il re della foresta\". Mentre il primo presenta le vicende salienti della fiaba, i successivi sono di tipo integrativo e colmano le lacune lasciate, per motivi di durata, nel primo film. Quest'ultimo \u00e8 stato pubblicato in DVD nel 2007 su etichetta Mondo Home Entertainment e trasmesso dal 2010 su Boing, Cartoon Network e Boomerang. La serie animata \u00e8 tornata in TV dal 27 gennaio 2020 sul canale satellitare Man-ga.\nTrama.\nBiancaneve nasce nel Regno di Valleverde, portando gioia a tutto il paese. Purtroppo sua madre, la dolce Regina Rosebud, di salute cagionevole e mai ripresasi dalla sua nascita, muore prematuramente, facendo prima promettere al marito, Re Conrad, di riprendere moglie per non privare Biancaneve delle cure materne. Tuttavia, la seconda moglie del Re, Lady Chrystal, si rivela una donna malvagia, egoista e vendicativa. Consumata dalla vanit\u00e0, la giovane Regina non sopporta che vi sia una donna pi\u00f9 bella di lei. Messa in guardia dal suo Specchio Magico che la Principessa l'ha sorpassata in bellezza, Lady Chrystal ordina ad un cacciatore di portare Biancaneve nel bosco ed ucciderla. Ma il cacciatore, Samson, non \u00e8 solo un uomo dalla forza bruta, ha anche un cuore: per questo abbandona la fanciulla nel bosco, rivelandole il piano della crudele matrigna. Biancaneve, sola nella foresta, trova rifugio in un piccolo cottage, protetta da sette gentili e premurosi nani, che la accolgono con loro.\nBen presto, il loro rapporto all'inizio freddo si trasforma in una splendida e solida amicizia. Ma grazie al suo Specchio Magico, Lady Chrystal scopre che la figliastra \u00e8 ancora viva e, con i suoi poteri di strega, decide di eliminarla personalmente una volta per tutte. Prima con una serpe tramutata in nastro e poi con un pettine avvelenato, la perfida matrigna cerca di uccidere la Principessa, ma i nani sono vigili e solo grazie al saggio \"Libro della Sapienza\", un antico volume che i nani si tramandano di generazione in generazione, Biancaneve ritorna alla vita scampando alla morte. Ma Lady Chrystal non demorde: dopo aver sfruttato quasi del tutto i suoi poteri diabolici per i precedenti attentati, adesso la sua bellezza sta svanendo. La machiavellica strega escogita quindi un nuovo piano: impadronirsi del corpo della figliastra e trasferirvi la propria anima, ritrovando quindi bellezza e salute.\nGrazie ad una mela avvelenata, Lady Chrystal uccide definitivamente la Principessa, ne imprigiona l'anima nello Specchio Magico e mette in atto il suo maleficio: libero dal corpo ormai consunto della Regina, lo spirito maligno che la abitava sin da quando era una bambina, controllandone mente ed azioni, fa ritorno attraverso lo Specchio Magico al leggendario Castello della Vita. Qui, bagnandosi nella fonte dell'eterna giovinezza, riacquister\u00e0 piena forza e potere per poi sfruttarli, con il corpo di Biancaneve, nel mondo reale. Solo l'intervento del Principe Riccardo di Albertville, innamorato di Biancaneve, sapr\u00e0 ristabilire l'equilibrio tra bene e male e distruggere l'artefice di tutto il dolore causato. Entrato a sua volta nel Regno della Vita, Riccardo affronta la creatura diabolica e, grazie alla luce della speranza generata dall'anima di Biancaneve, riesce ad ucciderla, salvando non solo la sua amata, ma anche la giovane Chrystal che, libera dall'influenza diabolica dello spirito, si redime.\nCon un bacio per ricongiungere l'anima al suo corpo, Riccardo risveglia Biancaneve dalla morte e, insieme a lei, si avvia verso la strada di felicit\u00e0 che i due sono riusciti, con l'amore, a crearsi.\nDistribuzione.\nNel 2002-2003, Mondo Home Entertainment, divisione home video di Mondo TV, ha iniziato la pubblicazione dei titoli di punta della propria library classica in VHS. De \"La leggenda di Biancaneve\" sono stati distribuiti 5 volumi, per un totale di 10 episodi, dopodich\u00e9 la pubblicazione si \u00e8 inspiegabilmente arrestata.\nNell'estate del 2006, in Giappone, la Columbia Music Entertainment ha immesso nel mercato la serie completa in due eleganti e preziosi cofanetti: il primo, da 5 DVD, contiene gli episodi 1-24; il secondo, da 6 DVD, gli episodi 25-52. I DVD hanno la sola traccia audio giapponese e nessun sottotitolo. Ad ogni box \u00e8 allegato un fascicolo con schede dei personaggi, e curiosit\u00e0 sulla produzione.\nUn'uscita italiana per la serie, i cui diritti sono di Mondo TV, non \u00e8 ancora stata programmata. Tuttavia, dal 28 ottobre 2013, gli episodi dell'anime sono disponibili per lo streaming gratuito su YouTube nel canale ufficiale di Mondo TV."}
{"id": "1978253", "revid": "79227", "url": "https://it.wikipedia.org/wiki?curid=1978253", "title": "Roger the Engineer", "text": "Roger the Engineer (noto anche come Yardbirds o Over Under Sideways Down) \u00e8 il terzo album in studio della band britannica The Yardbirds, pubblicato nel 1966.\nLa rivista \"Rolling Stone\" l'ha inserito al 349\u00ba posto della sua lista dei 500 migliori album di sempre.\nIl disco.\nProdotto dal bassista Samwell-Smith e da Simon Napier-Bell, questo album \u00e8 il primo realizzato dal complesso britannico, dall'abbandono del precedente chitarrista solista Eric Clapton, sostituito in questo ruolo da Jeff Beck. \nInoltre \u00e8 il primo vero e proprio lavoro in studio della discografia britannica del gruppo, in quanto le precedenti pubblicazioni in origine erano antologie, realizzate esclusivamente per il mercato statunitense, successivamente rivalutate convenzionalmente da pubblico e critica come album ufficiali, per l'importanza attribuita al loro contenuto. \nInfine va sottolineato che questo disco presenta solo brani originali, composti dai membri del gruppo.\nIn realt\u00e0, l'album fu originariamente pubblicato con il semplice titolo \"Yardbirds\". In seguito, per lo stesso meccanismo avvenuto con altri dischi (ad esempio il \"White Album\" dei Beatles), per identificarlo si ricorse al nome, soltanto semiufficiale, di \"Roger the Engineer\", chiaramente riferito all'ingegnere del suono Roger Cameron graficamente raffigurato sulla copertina del disco in una caricatura opera del chitarrista Chris Dreja. Negli Stati Uniti e gran parte dell'Europa, invece, il disco venne pubblicato con il titolo di \"Over Under Sideways Down\", ma anche in questi paesi tale titolo \u00e8 stato in breve rimpiazzato nell'immaginario comune da \"Roger the Engineer\"."}
{"id": "1978261", "revid": "6923", "url": "https://it.wikipedia.org/wiki?curid=1978261", "title": "How Do You Sleep? (John Lennon)", "text": "How Do You Sleep? \u00e8 un brano musicale scritto ed interpretato da John Lennon, l'ottava canzone contenuta nell'album \"Imagine\" pubblicato nel 1971.\nIl brano.\nLa canzone \u00e8 un violento attacco all'ex socio e amico Paul McCartney. Registrata tra il giugno e il luglio del 1971, fu a quanto pare ispirata a Lennon da una intervista di McCartney, che si accollava il merito della realizzazione di \"Sgt. Pepper's Lonely Hearts Club Band\", il famoso album dei Beatles del 1967 e da alcuni riferimenti a lui stesso e a Y\u014dko Ono che Lennon era convinto si celassero tra i testi dell'album di McCartney \"Ram\", uscito quattro mesi prima. In particolare ad infastidire Lennon erano state una foto sulla copertina dell'album di una coppia di scarafaggi colti nell'atto di accoppiarsi, Paul che apriva il disco con le parole: \"\u00abPiss off, Yeah\u00bb\" (\"Levati dalle palle, dai\"), le strofe della canzone \"Too Many People\" che dicono: \"\u00abToo many people going underground\u00bb\" (\"Troppa gente sta andando sottoterra\", ma anche nel senso di \"troppe persone che si atteggiano a far gli alternativi\"), che John riteneva fosse indirizzata alla carriera di artista underground da lui intrapresa insieme a Yoko, e \"\u00abThat was your first mistake, you took your lucky break and broke it in two\u00bb\" (\"Questo \u00e8 stato il tuo errore principale, hai rotto il tuo colpo di fortuna\"), un possibile cenno allo scioglimento dei Beatles e infine il mezzo riferimento nel brano \"3 Legs\", a un amico che lo avrebbe abbandonato: \"\u00abI thought you was my friend / When I thought I could call you my friend...\u00bb\" (\"Pensavo che fossi un mio amico / Quando pensavo di poterti chiamare amico, mi hai abbandonato lasciandomi allo sbaraglio\"). Lennon quindi scrisse in risposta \"How Do You Sleep?\" (\"Come dormi?\"). La canzone inizia con i brusii tipici di \"Sgt. Pepper's\" e subito parte il canto polemico di Lennon.\nRegistrazione.\nLennon registr\u00f2 \"How Do You Sleep?\" il 26 maggio 1971 agli Ascot Sound Studios, durante le sessioni dell'album \"Imagine\". La sovraincisione della sezione archi ebbe luogo il 4 luglio 1971 ai Record Plant di New York. La canzone include una parte di slide guitar suonata da George Harrison. Oltre alle parti di Lennon alla chitarra ritmica e alla voce solista, la traccia include anche i contributi di Klaus Voormann al basso, di Alan White alla batteria, di Ted Turner, Rod Linton e Andy Davis alle chitarre acustiche, e parti di pianoforte aggiuntive suonate da Nicky Hopkins e John Tout.\nTesto.\nJohn Lennon afferm\u00f2 in seguito che il verso \"\u00abjump when your momma tells you anything\u00bb\" \"(\"corri quando mamma ti dice qualcosa\")\" poteva benissimo anche essere applicato alla sua relazione con Y\u014dko Ono.\nAlla composizione del testo, contribuirono anche la stessa Yoko Ono e Allen Klein, ex-manager dei Beatles, che forn\u00ec l'ironico parallelo tra \"Yesterday\" e \"Another Day\".\nLa reazione degli altri Beatles.\nMentre la chitarra slide nel brano \u00e8 suonata addirittura da George Harrison, il chitarrista solista dei Beatles (che a sua volta aveva dedicato a McCartney una polemica canzone, \"Wah-Wah\", nel suo triplo album solista \"All Things Must Pass\"), Ringo Starr, che dei Beatles era stato il batterista, visit\u00f2 gli studi durante la registrazione del brano, ne fu dispiaciuto e disse: \"\u00abThat's enough, John\u00bb\" (\"Adesso basta, John\").\nPaul McCartney a sua volta ammise che alcuni versi nella canzone \"Too many people\" (la prima del suo album \"Ram\" del 1971) erano rivolte in maniera non benevola a Lennon. Qualche anno pi\u00f9 tardi Lennon e McCartney si riconciliarono, e \"How Do You Sleep?\" rimase l'unico attacco in forma musicale di Lennon a McCartney.\nLa mitologia beatlesiana vuole che McCartney scrisse come gesto di pace \"Dear Friend\", brano incluso in \"Wild Life\" (primo album dei Wings pubblicato nel dicembre del 1971). Va precisato che \"Dear Friend\" risale alle session di \"Ram\", dalle quali sono nati i brani alla base della disputa, ed \u00e8 quindi precedente a \"How Do You Sleep?\". Tuttavia, \u00e8 altrettanto indubbiamente vero che gli attacchi di Lennon contro il suo ex partner erano stati inaugurati, molto prima dell'uscita di \"Imagine\", dall'intervista rilasciata da John a Ian Wenner pubblicata su \"Rolling Stone\" nel Gennaio 1971, e dunque in data anteriore alla lavorazione di \"Ram\". Pertanto \"Dear Friend\" ben potrebbe essere stata composta sull'onda del \"doloroso stupore\" in lui provocato dagli attacchi \"verbali\" di Lennon.\nAccoglienza e lascito.\nIn una recensione contemporanea dell'album \"Imagine\", la rivista \"Rolling Stone\" descrisse il brano come \"orribile ed indifendibile\" ma fece notare la sua immediatezza. A met\u00e0 degli anni settanta, Lennon cerc\u00f2 di ritrattare parzialmente i contenuti di \"How Do You Sleep?\" dicendo di aver scritto la canzone con in mente s\u00e9 stesso; nel 1980 disse: \u00abUtilizzai il mio risentimento verso Paul... per scrivere una canzone... non una terribile e cattiva vendetta... Usai il risentimento e l'allontanamento da Paul e dai Beatles, e il rapporto con Paul stesso, per comporre \"How Do You Sleep\". Non vado mica in giro tutto il tempo con questi pensieri in testa\u00bb.\nRoger Glover scrisse il riff del brano \"Maybe I'm a Leo\", inciso dai Deep Purple nel 1971, dopo aver ascoltato \"How Do You Sleep?\", ispirato dal fatto che il riff della canzone di Lennon non iniziasse, come nella maggior parte dei casi, sul battere.\nI Magnificent Bastards, un progetto collaterale del cantante degli Stone Temple Pilots Scott Weiland, registrarono una cover della canzone nel 1995 per il tribute album \"\". Sempre nel 1995, i Replicants, inserirono una reinterpretazione del brano nel loro omonimo album di debutto.\nCuriosit\u00e0.\nJohn Lennon disprezzava talmente l'album \"Ram\" di McCartney, ritenendolo troppo commerciale e poco ispirato per quel che concerneva i testi, che arriv\u00f2 anche a prenderne in giro la copertina, la quale mostrava Paul che afferrava per le corna un montone (\"ram\" in inglese): si fece fare una foto identica mentre teneva un maiale per le orecchie, inserendola come cartolina nel suo album \"Imagine\" del 1971."}
{"id": "1978263", "revid": "1573940", "url": "https://it.wikipedia.org/wiki?curid=1978263", "title": "Chiesa dell'Arciconfraternita di Santa Maria della Sanit\u00e0", "text": "La chiesa dell'arciconfraternita di Santa Maria della Sanit\u00e0 (gi\u00e0 chiesa dei Santi Pietro e Paolo agl'archi del Purgatorio) \u00e8 una chiesa di interesse storico-artistico di Napoli; \u00e8 situata nel cuore del centro storico.\nNei suoi pressi sorgono anche le chiese di Sant'Angelo a Segno e del Purgatorio ad Arco.\nStoria.\nLa chiesa risale intorno alla met\u00e0 del XVII secolo in seguito alla chiusura del tratto di vicolo che collegava vico San Severino e via San Paolo. Il tracciato della strada era ben visibile nelle piante di Lafr\u00e8y e del Baratta, mentre in quella del duca Carafa di Noja si nota la chiusura terminale dovuta alla creazione del luogo di culto. Secondo quanto riportato dalla Mappa del Duca di Noja, la chiesa fu \"addetta alla comunit\u00e0 dei Corteggiani\".\nDescrizione.\nLa struttura in questione, tipicamente barocca, \u00e8 tra i pi\u00f9 piccoli luoghi di culto della citt\u00e0.\nL'esterno della chiesa, che sporge rispetto al filo della facciata retrostante, \u00e8 caratterizzato dalla presenza del semplice portale e dal finestrone trilobato. La facciata \u00e8 conclusa da una calotta innestata nella cortina muraria del palazzo; essa \u00e8 ricoperta da embrici maiolicati verdi e gialli.\nAll'interno, malgrado la presenza di stucchi settecenteschi, si nota il riutilizzo di vecchie strutture medioevali che dovevano costituire un passaggio coperto del vico.\nLa navata \u00e8 caratterizzata da un impianto centrale semi-rettangolare; sul fondo del presbiterio c'\u00e8 un semplice altare sormontato da una cona settecentesca che custodisce la tavola di una Madonna."}
{"id": "1978265", "revid": "291989", "url": "https://it.wikipedia.org/wiki?curid=1978265", "title": "Cristiana Anna di Anhalt-K\u00f6then", "text": "Biografia.\nVenne data in sposa a Enrico Ernesto II di Stolberg-Wernigerode, figlio ed erede del conte Cristiano Ernesto e vedovo nel 1741 di Maria Elisabetta di Promnitz; il matrimonio venne celebrato a K\u00f6then il 12 luglio 1742 e univa la dinastia dei conti di Stolberg con gli Ascanidi del ramo Anhalt-K\u00f6then.\nCristiana Anna diede alla luce tre figli, contribuendo cos\u00ec alla sopravvivenza della dinastia Stolberg:\nAlla morte del suocero nel 1771 divenne contessa di Stolberg-Wernigerode, titolo che mantenne fino al 1778, anno in cui rimase vedova. La contea pass\u00f2 quindi al loro unico maschio Cristiano Federico.\nLe figlie Augusta Federica e Luisa Ferdinanda raggiunsero entrambe l'et\u00e0 adulta. La prima si spos\u00f2 tre volte con Gustavo Federico conte di Isenburg e B\u00fcdingen, con Ludovico Casimiro conte di Isenburg e B\u00fcdingen e con Federico Wendt. Luisa Ferdinanda venne invece data in sposa al principe Federico Ermanno di Anhalt-K\u00f6then."}
{"id": "1978281", "revid": "754039", "url": "https://it.wikipedia.org/wiki?curid=1978281", "title": "Ex chiesa di Vico Donnaromita", "text": ""}
{"id": "1978284", "revid": "889336", "url": "https://it.wikipedia.org/wiki?curid=1978284", "title": "Martin Hansson (arbitro)", "text": "Carriera.\nHansson \u00e8 diventato arbitro all'et\u00e0 di sedici anni presso il proprio club, a trent'anni, nel 2001, \u00e8 stato promosso ad arbitro internazionale.\nNel 2003 viene selezionato in vista del Campionato mondiale di calcio Under-17 disputatosi in Finlandia.\nNel 2006 \u00e8 stato chiamato per partecipare al campionato europeo U-21 nei Portogallo, ha diretto tre gare del torneo, due della fase a gironi Portogallo - Serbia e Montenegro e Olanda - Italia, e la finale Olanda - Ucraina.\nNel gennaio 2007 viene promosso nella categoria \u00e9lite degli arbitri UEFA (la pi\u00f9 elevata) e nel mese di giugno \u00e8 stato selezionato per il campionato mondiale U-20 in Canada nel, dove ha arbitrato le partite Argentina - Repubblica Ceca il 30 giugno 2007 e Stati Uniti - Polonia il 3 luglio 2007.\nNel novembre 2008 \u00e8 protagonista di un controverso episodio: nei minuti finali della gara di UEFA Champions League tra Liverpool e Atletico Madrid, assegna un rigore discutibile agli inglesi, poi realizzato da Steven Gerrard per il pareggio definitivo. In seguito a questa decisione, Hansson denuncia di essere stato minacciato di morte da pseudo tifosi senza controllo.\nNel giugno 2009 partecipa al torneo FIFA Confederations Cup, di cui dirige la finalissima tra Brasile e Stati Uniti.\nNel novembre 2009 gli viene affidato il ritorno dello spareggio per l'accesso ai Mondiali di calcio 2010 tra Francia e Irlanda. La partita termina 1-1 dopo i tempi supplementari. L'arbitro svedese si rende protagonista di un grave errore: non vede un doppio tocco di mano di Thierry Henry atto ad addomesticare il pallone che altrimenti sarebbe finito fuori, sull'azione del gol del pareggio della Francia al 103\u00b0 e convalida la marcatura. Con questo risultato i padroni di casa si qualificano cos\u00ec per il con molte polemiche.\nNonostante quanto accaduto, la FIFA non lo esclude dal Mondiale 2010 in Sudafrica, relegandolo per\u00f2 al ruolo di IV Ufficiale di gara. Dal 1\u00ba luglio 2011 viene declassato dalla categoria Elite UEFA alla First Class."}
{"id": "1978285", "revid": "284225", "url": "https://it.wikipedia.org/wiki?curid=1978285", "title": "Virginia Cacioppo", "text": ""}
{"id": "1978286", "revid": "205250", "url": "https://it.wikipedia.org/wiki?curid=1978286", "title": "Allegra Versace", "text": "Biografia.\nAllegra Versace \u00e8 figlia della stilista Donatella Versace e dell'ex modello Paul Beck; ha un fratello, Daniel, nato nel 1989 che per\u00f2 non ha interessi nel mondo della moda. Ha studiato alla British School of Milan per poi essere ammessa alla Brown University di Rhode Island. \u00c8 nipote dello stilista Gianni Versace e aveva 11 anni quando quest'ultimo fu ucciso all'entrata della villa Casa Casuarina di Miami Beach.\nAnche se scomparso precocemente Gianni considerava Allegra la figlia che non aveva avuto, tanto da lasciarle nel suo testamento tutta la sua quota (il 50%) del suo impero della moda. Le restanti quote appartenevano per il 30% al fratello maggiore di Gianni, Santo, e il restante 20% alla sorella pi\u00f9 giovane, Donatella. Allegra, quando \u00e8 diventata maggiorenne, nel 2004, ha ereditato approssimativamente mezzo miliardo di dollari, secondo la valutazione del tempo del 50% dalla societ\u00e0. A lungo si \u00e8 parlato della sua presunta anoressia nervosa fino a che, nel marzo del 2007, le voci hanno trovato conferma in un'intervista rilasciata dalla madre Donatella: La nipote di Versace per molto tempo ha desiderato semplicemente sparire e non essere nessuno, come ha raccontato, per sfuggire alla pressione, e per pi\u00f9 di 10 anni ha combattuto contro questa malattia. Poi nel 2011 Allegra inizia la sua carriera nell'azienda di famiglia come responsabile dell'ufficio stile. \nNel febbraio 2020 Allegra Versace ha acquisito il 20% di Verim Holding dalla madre Donatella e il 30% dallo zio Santo, arrivando cos\u00ec ad avere il 100%. All'inizio del 2019 erano confluiti nella societ\u00e0 21,7 milioni di liquidit\u00e0 dalla precedente Givi Holding (finita al gruppo americano insieme alla griffe), un immobile in viale Maino a Milano e le opere d'arte che prima appartenevano direttamente alla Gianni Versace Spa. La quota di Donatella \u00e8 stata pagata circa 16 milioni di euro, quella di Santo 23,8 milioni.\nVita privata.\nAppassionata di teatro, durante i suoi studi oltreoceano si \u00e8 dedicata anche alla recitazione. Credente, si definisce una cattolica romana, e ogni anno devolve una buona parte dei suoi guadagni in progetti di beneficenza. "}
{"id": "1978287", "revid": "121061387", "url": "https://it.wikipedia.org/wiki?curid=1978287", "title": "Pompa dell'olio", "text": "La pompa dell'olio \u00e8 quell'organo che mette in circolo l'olio, viene ampiamente utilizzata sui motori endotermici dei mezzi da trasporto.\nTipologia.\nLe pompe per i motori non sono tutte uguali, infatti queste possono essere:\nTipo di comando.\nIl comando e controllo della pompa dell'olio pu\u00f2 essere:"}
{"id": "1978289", "revid": "279320", "url": "https://it.wikipedia.org/wiki?curid=1978289", "title": "Il puma", "text": ""}
{"id": "1978290", "revid": "188323", "url": "https://it.wikipedia.org/wiki?curid=1978290", "title": "Pompa di mandata dell'olio", "text": ""}
{"id": "1978293", "revid": "188323", "url": "https://it.wikipedia.org/wiki?curid=1978293", "title": "Pompa di recupero dell'olio", "text": ""}
{"id": "1978295", "revid": "709565", "url": "https://it.wikipedia.org/wiki?curid=1978295", "title": "Crunch", "text": ""}
{"id": "1978301", "revid": "729019", "url": "https://it.wikipedia.org/wiki?curid=1978301", "title": "Governo Mauroy III", "text": "Il terzo governo Mauroy \u00e8 stato il diciottesimo governo francese durante la Quinta Repubblica, in carica dal 23 marzo 1983 al 17 luglio 1984, durante la settima legislatura dell'Assembl\u00e9e Nationale.\nLa coalizione di sinistra che appoggiava il governo, era cos\u00ec rappresentata nell'esecutivo:"}
{"id": "1978304", "revid": "1347902", "url": "https://it.wikipedia.org/wiki?curid=1978304", "title": "Foreign Invested Commercial Enterprise", "text": "La Foreign Invested Commercial Enterpries (FICE) \u00e8 una figura dell'economia e del diritto cinese, pi\u00f9 precisamente una societ\u00e0 in cui \u00e8 ammessa la partecipazione di uno o pi\u00f9 capitali stranieri. La figura ha un'importanza notevole considerando il sistema politica della Repubblica Popolare Cinese ed \u00e8 stata introdotta nel dicembre 2004."}
{"id": "1978306", "revid": "599013", "url": "https://it.wikipedia.org/wiki?curid=1978306", "title": "Tony Dorigo", "text": "Biografia.\nHa origini italiane in quanto suo padre \u00e8 italiano, originario di Udine.\nCarriera.\nA quattordici anni fece un provino con l'Aston Villa e venne ammesso alle giovanili; in seguito, riusc\u00ec a scalare i vertici della prima squadra.\nNel 1987 fu acquistato dal Chelsea, squadra che all'epoca non faceva parte dei \"top team\": al suo primo anno infatti retrocesse in First Division, ma ci\u00f2 non scalf\u00ec la fiducia che il CT dei \"Tre Leoni\" Bobby Robson aveva in lui. Nel 1990 prese parte a Mondiali dove, durante la partita contro l'Italia, valevole per la finale per il 3\u00ba posto, realizz\u00f2 un assist per David Platt; l'anno seguente fu acquistato dal Leeds, con il quale vinse campionato e Charity Shield.\nFino al 1993 era considerato uno dei pi\u00f9 forti difensori europei, ma in seguito accus\u00f2 un calo di rendimento che gli fece perdere prima il posto in Nazionale e poi la titolarit\u00e0 nel Leeds. Nel 1997, quando ormai trentaduenne era considerato nella fase finale della carriera, venne ingaggiato dal di Vidulich, allora militante in Serie B; ad averlo voluto fortemente nel club granata fu il neo allenatore scozzese Graeme Souness, chiamato dalla nuova dirigenza con l'obiettivo di riportare il Toro in Serie A.\nNonostante fosse considerato un \"vecchietto\", dimostr\u00f2 di avere ancora qualcosa da dire, evidenziando un buon rendimento e conquistando l'affetto dei tifosi. Soprannominato \"Zio\" dal compagno di squadra Roberto Cravero (nonostante fosse pi\u00f9 giovane di un anno), rimase suo malgrado nella storia della societ\u00e0 granata per aver fallito il rigore decisivo (colp\u00ec il palo) nello spareggio-promozione contro il .\nDopo l'amara conclusione di stagione Dorigo ritorn\u00f2 in Inghilterra, approdando al Derby County: gi\u00e0 da tempo Souness era stato sostituito da Edy Reja e lo stipendio del terzino britannico non era in linea con i parametri economici di una squadra della serie cadetta. Chiuse la sua carriera allo Stoke City nel 2001.\nNazionale.\nNel 1986 sar\u00e0 chiamato dalla Nazionale australiana: il suo allenatore Tony Barton lo convinse per\u00f2 a rifiutare, poich\u00e9 c'era la concreta possibilit\u00e0 di essere convocato dall'Inghilterra, cosa che poi avvenne.\nCon la Nazionale inglese pu\u00f2 vantare complessivamente 15 presenze fra il 1989 e il 1993, comprese le convocazioni al Campionato del Mondo del 1990 in Italia e agli Europei del 1988 (dove non ha mai giocato) e 1992 (e anche in tal caso non ha giocato), anche se la maggior parte delle sue apparizioni sono state in gare amichevoli."}
