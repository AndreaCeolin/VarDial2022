{"id": "1922244", "revid": "1318658", "url": "https://it.wikipedia.org/wiki?curid=1922244", "title": "The Prayer", "text": "The Prayer \u00e8 una canzone scritta da David Foster, Carole Bayer Sager, Alberto Testa e Tony Renis per il film d'animazione \"La spada magica - Alla ricerca di Camelot\". La canzone \u00e8 stata originariamente registrata in due versioni soliste, una in inglese dalla cantante canadese C\u00e9line Dion e una in italiano dal tenore Andrea Bocelli. Il duetto tra i due fu inciso pi\u00f9 tardi e poi apparso nei rispettivi album in studio, \"These Are Special Times\" (1998) e \"Sogno\" (1999), e pubblicato come singolo radiofonico il 1 marzo 1999. La canzone vinse il \"Golden Globe\" per la miglior canzone originale e ottenne una nomination agli \"Academy Award\" per la miglior canzone originale e un \"Grammy Award\" per la miglior collaborazione pop vocale.\nAntefatti, contenuti e riconoscimenti.\nInizialmente \"The Prayer\" \u00e8 stato concepito per essere registrato in versione solista tanto da incidere due versioni linguistiche differenti, ovvero una versione inglese registrata dalla Dion e una in italiano registrata da Bocelli. Entrambe furono incluse nella colonna sonora del film d'animazione Warner Bros., \"La spada magica - Alla ricerca di Camelot\", album pubblicato nel maggio 1998. Solo in seguito fu realizzato il duetto da i due artisti e pubblicato pochi mesi dopo negli album \"These Are Special Times\", primo album natalizio in lingua inglese della Dion, e \"Sogno\", quinto album in studio del tenore Andrea Bocelli. \"The Prayer\" fu registrata in doppia lingua: C\u00e9line interpret\u00f2 i versi in inglese e Andrea i versi in italiano.\nLa canzone ottenne un ottimo successo di critica tanto da essere premiata nel 1998 con un \"Golden Globe\" per la miglior canzone originale per il film \"La spada magica - Alla ricerca di Camelot\"; questa fu la seconda vittoria consecutiva per C\u00e9line Dion che l'anno precedente vinse con \"My Heart Willl Go On\" per il film \"Titanic\". Nel 1999 \"The Prayer\" fu candidata alla 71\u00aa edizione degli \"Academy Award\" nella categoria Miglior canzone originale, vinta da \"When You Believe\" e un anno dopo ottenne una nomination anche ai \"Grammy Award\" nella categoria Miglior collaborazione pop vocale, vinta da \"Smooth\".\nIl singolo non ebbe un buon successo di mercato anche perch\u00e9 fu rilasciato solo radiofonicamente. Negli Stati Uniti e in Canada raggiunse le classifiche \"Adult Contemporary\" posizionandosi rispettivamente alla numero ventidue e alla numero sei.\nInterpretazioni dal vivo e pubblicazioni.\nC\u00e9line Dion e Andrea Bocelli interpretarono il brano durante le cerimonie di premiazione degli \"Academy Award 1999\" e dei \"Grammy Award 1999\". La Dion esegu\u00ec \"The Prayer\" dal vivo anche durante il suo \"Taking Chances World Tour\" in un duetto virtuale con Bocelli; la performance fu pubblicata nell'album live \"\". Il 15 settembre 2011 C\u00e9line cant\u00f2 nuovamente in un duetto reale con Andrea Bocelli durante il concerto di quest'ultimo avvenuto a Central Park di New York City; la performance successivamente fu pubblicata sull'album live \"Concerto: One Night in Central Park\". Sia C\u00e9line che Andrea durante il corso delle rispettive carriere hanno cantato \"The Prayer\" in duetto con molti altri artisti.\nIl 18 aprile 2020 \"The Prayer\" fu cantata durante il concerto benefico \"One World: Together at Home\" organizzato dal Global Citizen di New York City e curato dalla cantante statunitense Lady Gaga in supporto dell'Organizzazione mondiale della sanit\u00e0. La canzone infatti fu interpretata dalla stessa Lady Gaga in gruppo con Andrea Bocelli, C\u00e9line Dion, John Legend e il pianista cinese Lang Lang.\nIl duetto \u00e8 presente anche nella raccolta della Dion \"The Collector's Series, Volume One\" (2000) e nel greatest hits \"\" (2008). Nel concept album \"Miracle\" (2004) C\u00e9line incluse una versione solista di \"The Prayer\" ribattezzata \"A Mother's Prayer\".\nLa canzone \u00e8 apparsa anche nella raccolta pubblicata dal tenore italiano nel 2007, \"Vivere - The Best of Andrea Bocelli\".\nFormati e tracce.\nCD Singolo Promo (Germania) (Columbia: SAMPCD 6450)\nCD Singolo Promo (Stati Uniti) (Warner Bros. Records)\nCrediti e personale.\nRegistrazione\nPersonale\n\"The Prayer\" (versione di Anthony Callea).\nNel 2004 fu pubblicata una cover di The Prayer dal cantante australiano Anthony Callea. Il brano fu lanciato in Australia il 19 dicembre come singolo di debutto dell'artista e fu inserito nel suo album omonimo. La canzone ottenne un ottimo successo commerciale arrivando prima in classifica e diventando uno dei singoli pi\u00f9 venduti in Australia.\nAntefatti e successo commerciale.\nIl cantante australiano Anthony Callea interpret\u00f2 nel 2004 la canzone la cover di \"The Prayer\" durante una puntata del talent show \"Australian Idol\" a cui partecip\u00f2, in cui i concorrenti dovevano portare un brano scelto da loro stessi. Il cantante con quella esibizione ottenne una standing ovation sia dal pubblico sia dalla giuria e il giudice Mark Holden gli assegn\u00f2 il \"Grand Royal Touchdown\". Dopo la fine del programma Callea firm\u00f2 un contratto con la Sony BMG e pubblic\u00f2 come singolo di debutto proprio \"The Prayer\", canzone inclusa anche nel suo album d'esordio \"Anthony Callea\".\nIl singolo fu rilasciato in Australia il 19 dicembre 2004 e debutt\u00f2 alla numero 1 della classifica \"ARIA\" rimanendovi per cinque settimane consecutive ed ottenendo la certificazione di quadruplo disco di platino. La cover di Callea divenne il singolo pi\u00f9 venduto da un artista australiano nel 2005 e il secondo singolo pi\u00f9 venduto in Australia da un artista australiano nel decennio 2000-2009.\nVideoclip musicale.\nPer la promozione del singolo fu realizzato un videoclip musicale rilasciato nel 2004. Il videoclip che mostra il cantante durante la sessione di registrazione del brano in cui compaiono anche i musicisti.\nInterpretazioni dal vivo e pubblicazioni.\nAnthony esegu\u00ec \"The Prayer\" in numerosi concerti come i \"Carols by Candlelight\" a Melbourne. Nel 2006 esegu\u00ec il brano davanti alla Regina Elisabetta durante il Commonwealth Day Service e nell'agosto 2012 cant\u00f2 in duetto con Tina Arena. L'esibizione fu registrata e inclusa nell'album live dell'Arena, \"Symphony of Life\", uscito nel 2012.\nFormati e tracce.\nCD Singolo (Australia) (Sony BMG Music Entertainment: 82876673582)\nCrediti e personale.\nRegistrazione\nPersonale\n\"The Prayer\" (versione di C\u00e9line Dion e Josh Groban).\nThe Prayer \u00e8 stata interpretata da C\u00e9line Dion e Josh Groban nel 2008 durante lo speciale televisivo della CBS, \"That's Just the Woman in Me,\" dedicato alla cantante canadese. La performance fu pubblicata come singolo digitale in Canada e negli Stati Uniti.\nAntefatti, contenuti e successo commerciale.\nC\u00e9line Dion interpret\u00f2 per la prima volta \"The Prayer\" in duetto con il diciassettenne Josh Groban nel 1999, durante le prove per la 41\u00aa edizione dei \"Grammy Award\". Nove anni dopo i due eseguirono il brano durante lo speciale televisivo dedicato alla Dion \"That's Just the Woman in Me\", mandato in onda dalla CBS il 15 febbraio 2008. La versione live della canzone fu rilasciata come digital download negli Stati Uniti e in Canada due giorni prima ed ottenne un buon successo dimostrando di averne molto di pi\u00f9 della versione originale.\nUn'altra interpretazione del brano cantata in duetto da C\u00e9line Dion e Josh Groban \u00e8 quella attuata durante il \"The Concert For World Children's Day.\" La performance fu registrata e pubblicata sul DVD \"The Concert For World Children's Day.\"\n\"The Prayer\" raggiunse la posizione numero 70 della \"Billboard Hot 100\", la numero 50 della \"Billboard Pop 100\" e la numero 32 della \"Hot Digital Songs\". Il singolo vendette 37.531 copie nella sua prima settimana solo negli Stati Uniti, mentre in Canada raggiunsse la posizione 37 della \"Billboard Canadian Hot 100\" e la numero 19 della \"Hot Canadian Digital Songs Sales.\"\nFormati e tracce.\nSingolo digitale (Canada; Stati Uniti) (Sony Music)\nCover di altri interpreti.\n\"The Prayer\" \u00e8 stato registrato da molti artisti come la cantante gallese Charlotte Church che duett\u00f2 sul brano insieme a Josh Groban per l'album \"Enchantment\" del 2001.\nNel 2002 anche Chlo\u00eb Agnew dei Celtic Woman incise una cover di \"The Prayer\" per il suo primo album da solista \"Chlo\u00eb.\"\nNel 2009 Cristina D'Avena pubblic\u00f2 il suo primo album natalizio, \"Magia di Natale,\" contenente una versione in italiano del brano (la cantante riproporr\u00e0 la cover nell'edizione deluxe dell'album pubblicata nel 2014).\nNel 2010 durante la serata dedicata a David Foster, \"Hit Man Returns,\" Lara Fabian e Michael Bolton duettarono sulle note di \"The Prayer\". La performance sar\u00e0 registrata e inserita nel Blu-ray dell'album del produttore americano, \"Hit Man Returns (David Foster &amp; Friends)\". Nel 2012 durante la finale della seconda edizione americana del talent show \"The Voice,\" il concorretene Chris Mann e la sua coach Christina Aguilera cantarono il brano insieme."}
{"id": "1922245", "revid": "101175", "url": "https://it.wikipedia.org/wiki?curid=1922245", "title": "Cagiva Aletta Oro S1", "text": ""}
{"id": "1922246", "revid": "101175", "url": "https://it.wikipedia.org/wiki?curid=1922246", "title": "Cagiva Aletta Oro S2", "text": ""}
{"id": "1922247", "revid": "686936", "url": "https://it.wikipedia.org/wiki?curid=1922247", "title": "Art Monk", "text": "Carriera.\nLa carriera ad alto livello di Art Monk cominci\u00f2 alla Syracuse University, dove gioc\u00f2 nel ruolo di wide receiver e si classific\u00f2 come miglior ricevitore della squadra per tre anni consecutivi (dal 1977 al 1979); Monk \u00e8 tuttora classificato nei primi dieci posti in diverse classifiche del football universitario, in particolare \u00e8 al 6\u00ba posto per numero di ricezioni in carriera.\nScelto al primo giro (18\u00ba assoluto) del Draft NFL 1980 dai Washington Redskins, Art Monk trascorse gran parte della sua carriera in questa squadra, disputandovi 14 stagioni e contribuendo al raggiungimento di quattro Super Bowl, tre dei quali vinti.\nLe ultime sue due stagioni le disput\u00f2 con i New York Jets (1994) e con i Philadelphia Eagles (1995), ma l'ultima stagione fu costellata da una serie di infortuni che gli consentirono di disputare soltanto tre partite e lo costrinsero a chiudere la carriera."}
{"id": "1922248", "revid": "1718925", "url": "https://it.wikipedia.org/wiki?curid=1922248", "title": "Renzo Cresti", "text": "Biografia.\n\u00c8 stato direttore dell'Istituto Superiore di Studi Musicali \"Luigi Boccherini\" di Lucca, dove insegna Storia della Musica. Ha curato l\"'Enciclopedia italiana dei compositori contemporanei\", scrivendo monografie su diverse figure del panorama compositivo novecentesco. Ha scritto - fra gli altri - su Luciano Berio, Sylvano Bussotti, Gaetano Giani Luporini, Niccol\u00f2 Castiglioni, Aldo Clementi, Franco Donatoni, Giorgio Gaslini, Franco Margola. \u00c8 Consulente del teatro del Giglio di Lucca. Nel 2012 ha pubblicato per la Libreria Musicale Italiana (LIM) l'imponente saggio \"Richard Wagner. La poetica del puro umano\", mentre nel 2015 \u00e8 uscito - per la medesima Casa editrice - \"Ragioni e sentimenti nelle musiche europee dall\u2019inizio del Novecento a oggi.\""}
{"id": "1922254", "revid": "767487", "url": "https://it.wikipedia.org/wiki?curid=1922254", "title": "Una promessa \u00e8 una promessa", "text": "Una promessa \u00e8 una promessa (\"Jingle All the Way\") \u00e8 un film del 1996 diretto da Brian Levant, con protagonista Arnold Schwarzenegger.\nTrama.\nHoward Langston \u00e8 spesso preso dal suo lavoro, e questo non gli permette di trovare il tempo per sua moglie, Liz e il suo giovane figlio, Jamie, a questo si aggiungono le continue frecciatine del vicino di casa, un superpap\u00e0 divorziato, Ted Maltin. Dopo esser venuto nuovamente meno ad una promessa fatta al figlio, mancando all'incontro di karate di Jamie, Howard cerca di riscattarsi impegnandosi nella ricerca del tanto desiderato regalo di Natale del figlio, un Turbo-Man, che per\u00f2 si \u00e8 dimenticato di comprare e che ora sembra divenuto introvabile. Inoltre dovr\u00e0 vedersela anche con Myron Larabee, un postino disposto anch'egli a tutto pur di comprare il giocattolo per il proprio figlio.\nProduzione.\nIl film \u00e8 stato prodotto dalla Twentieth Century Fox Film Corporation, con il supporto della 1492 Pictures. La composizione digitale \u00e8 a opera della The Computer Film Company (CFC), degli effetti visivi digitali si \u00e8 occupata la MetroLight Studios e la Pacific Ocean Post Digital Film Group, mentre gli effetti speciali sono a opera di Pixel Envy e Video Image. La For Stars Catering si \u00e8 occupata del catering, la TVT Records della colonna sonora, e Pacific Title insieme a Nina Saxon Film Design ha fornito il titolo per la pellicola. Questa \u00e8 la seconda volta che Arnold Schwarzenegger e James Belushi hanno recitato insieme; la prima volta risale a Danko (1988). Le scene sono state girate dal 15 aprile al 20 luglio 1996 quasi completamente nello Stato del Minnesota, pi\u00f9 precisamente a Edina, al Mall of America (Bloomington), Falcon Heights, Minneapolis, ma anche nello Stato della California, come all'Universal City, e a Pasadena. Il budget per la realizzazione della pellicola ammonta a circa $60.000.000.\nColonna Sonora.\nLa TVT Records ha pubblicato la colonna sonora del film su CD audio il 26 novembre 1996. Contiene solo due tracce originali del compositore David Newman, ma presenta molte canzoni di altri artisti, oltre a diversi brani natalizi. La Intrada Music Group ha pubblicato il 3 novembre 2008 una edizione speciale con 23 tracce composte da Newman.\nDistribuzione.\nIl film \u00e8 stato distribuito come premi\u00e8re negli Stati Uniti d'America il 16 novembre 1996 e in versione estesa il 22 novembre dalla Twentieth Century Fox Film Corporation; in Australia il 21 novembre; in Nuova Zelanda il 28 novembre; in Spagna (con il nome \"Un padre en apuros\", dalla Alta Films), Malta, e Filippine il 4 dicembre; in Germania il 5 dicembre (\"Versprochen ist versprochen\", dalla 20th Century Fox of Germany); in Austria (\"Versprochen ist versprochen\"), Brasile (\"Um Her\u00f3i de Brinquedo\"), Colombia, Danimarca (\"Mission: Julegave\"), Finlandia (\"Is\u00e4ni on turbomies\"), Regno Unito, Grecia (\"\u0388\u03bd\u03b1\u03c2 \u03bc\u03c0\u03b1\u03bc\u03c0\u03ac\u03c2, \u03bc\u03b1 \u03c4\u03b9 \u03bc\u03c0\u03b1\u03bc\u03c0\u03ac\u03c2!\"), Irlanda, Israele, Messico (\"El regalo prometido\"), Norvegia, Svezia (\"Klappjakten\", dalla Fox Film e dalla Svensk Filmindustri), e Uruguay il 6 dicembre; in Indonesia il 10 dicembre; in Belgio e Francia (\"La course au jouet\", dalla UGC-Fox Distribution) l'11 dicembre; in Argentina (\"El regalo prometido\", dalla 20th Century Fox de Argentina), Repubblica Ceca (\"Rolnicky, kam se pod\u00edv\u00e1s\"), Hong Kong, Ungheria (\"Hull a pelyhes\"), Malaysia, Paesi Bassi (dalla Columbia TriStar Films), Porto Rico, Singapore, Slovenia (\"Nori bozic\"), e Slovacchia (\"Vsade sam\u00e9 zvonceky\") il 12 dicembre; in Svizzera, Islanda, Italia, Lituania (\"Kaledu karstine\"), Lettonia, Panama, Polonia (\"Swiateczna goraczka\"), Thailandia, e Sudafrica il 13 dicembre; in Giappone, Corea del Sud, e Taiwan il 14 dicembre; in Giamaica e Venezuela il 18 dicembre; in Bulgaria (\"\u041a\u043e\u043b\u0435\u0434\u0430\u0442\u0430 \u043d\u0435\u0432\u044a\u0437\u043c\u043e\u0436\u043d\u0430\"), Bolivia, Cile, e Iugoslavia il 19 dicembre; in Estonia, Libano, Per\u00f9 (\"El regalo prometido\"), e Portogallo (\"O Tesouro de Natal\") il 20 dicembre; in Croazia il 26 dicembre come \"Luda bo\u017ei\u0107na zvona\"; in Romania il 27 dicembre; in Turchia il 17 gennaio 1997 come \"Babam s\u00f6z verdi\"; in India nel maggio come \"Khilone Ki Chaahat Banu Papa Ki Aafat\".\nDivieto.\nIl film, a seconda del paese di proiezione, ha avuto una censura pi\u00f9 o meno \"severa\": \u00e8 stato vietato ai minori di 6 anni in Germania e in Portogallo; minori di 7 in Svezia; in Brasile il film \u00e8 stato visibile a tutti, come in Argentina, nei Paesi Bassi, nelle Filippine, e in Corea del Sud. La pellicola \u00e8 stata invece valutata \"PG\" in Australia, Nuova Scozia, Ontario, Singapore, Regno Unito, e Stati Uniti (dalla Motion Picture Association of America con il certificato n. 34908); questo vale a dire che la visione \u00e8 consentita anche ai bambini, purch\u00e9 siano accompagnati dai genitori.\nAccoglienza.\nIncassi.\nNel primo week-end di apertura statunitense il film incassa $ 12.112.267. In tutto in patria il film guadagna $ 60.573.641, mentre nel resto del mondo $ 69.240.000, di cui \u00a3 3.920.290 nel Regno Unito, ITL 293.003.000 in Italia, \u00a5 360.273.700 in Giappone, ed ESP 461.565.509 in Spagna. L'incasso globale ammonta quindi a $ 129.832.389.\nCritica.\nIl film non viene accolto in modo eccessivamente positivo dalla critica, ma neanche negativamente: su IMDb ottiene un punteggio di 5.3/10; su MYmovies 2/5; su Comingsoon 3.4/5.\nFabio Bo \n\"Il film natalizio prodotto e diretto da due vecchie volpi (Chris Columbus e Brian Levant) \u00e8 un prodotto intelligentemente stupido, con indolori accenni anti-consumisti e morale virtuosa.\"\nSequel.\nUn seguito non diretto del film \u00e8 stato realizzato nel 2014, prodotto da WWE Studios e da 20th Century Fox. Il titolo \u00e8 \"La guerra dei pap\u00e0\" e non fa alcun riferimento al primo film. Esso vede come attori principali Larry the Cable Guy e Santino Marella."}
{"id": "1922255", "revid": "107831", "url": "https://it.wikipedia.org/wiki?curid=1922255", "title": "Pugilato ai Giochi della XXIX Olimpiade - Pesi massimi", "text": "La categoria dei Pesi massimi \u00e8 stata la decima categoria di peso a Pechino 2008, limitata agli atleti di peso inferiore agli 91\u00a0kg.\nHanno partecipato 16 atleti."}
{"id": "1922258", "revid": "125256445", "url": "https://it.wikipedia.org/wiki?curid=1922258", "title": "Chiesa di Santa Caterina a Magnanapoli", "text": "La chiesa di Santa Caterina a Magnanapoli, \u00e8 un luogo di culto cattolico di Roma, nel rione Monti, in piazza Magnanapoli. \u00c8 la chiesa principale dell'Ordinariato militare in Italia.\nStoria.\nQuesta chiesa venne costruita tra il 1628 e il 1641 dall'architetto Giovanni Battista Soria come luogo di culto di un monastero femminile domenicano, che gi\u00e0 esisteva fin dal 1574. Cos\u00ec l'Armellini racconta:\nSull'origine del nome \"\u201cmagnanapoli\u201d\" diverse sono le teorie, riportate ancora dall'Armellini:\nDescrizione.\nArte e architettura.\nL'interno della chiesa si presenta ad unica navata con tre cappelle per lato. Nella volta vi \u00e8 l'affresco di Luigi Garzi del 1713 raffigurante la \"Gloria di santa Caterina\". Nel presbiterio \u00e8 posta l\"Estasi di santa Caterina\", un tempo attribuita erroneamente al Bernini, ma in realt\u00e0 capolavoro di Melchiorre Caf\u00e0. Sull'altare maggiore, un tabernacolo in bronzo dorato, agata e lapislazzulo opera di Carlo Marchionni. Altri dipinti settecenteschi decorano la chiesa, come \"San Domenico resuscita un fanciullo\" di Biagio Puccini del 1706 nel terzo altare a destra.\nLa zona dove \u00e8 situata la chiesa ha subito due importanti modifiche nell'ultimo secolo. Appena dopo l'unit\u00e0 d'Italia venne aperta la via Nazionale e questo comport\u00f2 un abbassamento notevole del livello stradale, facendo scomparire del tutto la piazza antistante la chiesa, ed obbligando a creare una doppia scalinata di accesso al luogo sacro; e negli Anni Venti del XX secolo, per dare maggior risalto alla Torre delle Milizie e ai Mercati traianei, fu demolito quasi completamente il monastero che affiancava sulla destra la chiesa e che inglobava quegli antichi edifici. Sotto la scala di accesso alla chiesa \u00e8 stata creata una cripta dedicata ai caduti romani delle due guerre mondiali.\nOrgano a canne.\nSulla cantoria in controfacciata, celato dentro una ricca cassa lignea dorata chiusa con una spessa grata, si trova l'organo a canne della chiesa, costruito dalla ditta organaria Balbiani-Vegezzi-Bossi nel 1935. Lo strumento, privo di canne di mostra, \u00e8 a trasmissione pneumatico-tubolare originaria e dispone di 14 registri. La consolle, avente due tastiere e pedaliera, \u00e8 situata sul coretto posto tra la controfacciata e la prima cappella laterale di sinistra."}
{"id": "1922259", "revid": "481666", "url": "https://it.wikipedia.org/wiki?curid=1922259", "title": "William C. deMille", "text": "Diresse e sceneggi\u00f2 pellicole durante l'epoca d'oro del cinema muto statunitense, producendo anche qualche film. Fu uno dei fondatori della Motion Picture Directors Association.\nBiografia.\nWilliam C. deMille nacque nella Carolina del Nord. Il padre, Henry C. De Mille, era pastore della Chiesa Episcopale, ma anche autore di testi teatrali, mentre la madre, Matilda Beatrice Samuel, era un'attrice e proveniva da una famiglia di ebrei sefarditi originaria dell'Inghilterra. Beatrice si era convertita alla religione cristiana dopo le nozze. Fratello minore di William era il celebre Cecil B. DeMille, che modific\u00f2 leggermente il proprio cognome perch\u00e9, secondo lui, era pi\u00f9 adatto per il mondo di Hollywood.\nIl giovane William si diplom\u00f2 alla Columbia University. Segu\u00ec, quindi, un corso all'Academy of Dramatic Arts e un periodo di studio in Germania. Ultim\u00f2 il suo percorso formativo tornando nuovamente alla Columbia per seguire le lezioni dello scrittore Brander Matthews. Nel 1903 si un\u00ec in matrimonio con Anna Angela George, figlia del celebre economista Henry George. I due ebbero due figli, Agnes de Mille, che sarebbe diventata una celebre coreografa, e la futura attrice Peggy George.\nCarriera teatrale.\nCome drammaturgo, deMille esord\u00ec con lo spettacolo \"Strongheart\", che venne rappresentato per la prima volta a Broadway il 30 gennaio 1905 all\"'Hudson Theatre\": il successo fu notevole e lo spettacolo ebbe ben 66 repliche, con una ripresa nell'agosto dello stesso anno.\nTuttavia, quello che lo port\u00f2 alle vette della sua carriera di autore teatrale si ebbe con \"The Warrens of Virginia\", lavoro che debutt\u00f2 il 3 dicembre 1907 al \"Belasco Theatre\", lo stabile del celebre produttore teatrale David Belasco che produsse gran parte delle sceneggiature di deMille. Nel cast, c'erano anche suo fratello Cecil e una esordiente cantante canadese di nome Mary Pickford, futura stella del cinema di quegli anni. La ragazzina, al suo debutto a Broadway, aveva il ruolo della figlia di Cecil B. DeMille. Lo spettacolo si trasfer\u00ec allo \"Stuyvesant Theatre\" il 4 maggio 1908 ed ebbe ben 380 repliche. William deMille collabor\u00f2 con il fratello Cecil per il successivo \"The Royal Mounted\", che debutt\u00f2 il 6 aprile 1908 al \"Garrick Theatre\", per la regia di Cyril Scott, ma lo spettacolo non ebbe molto successo e termin\u00f2 dopo sole 32 repliche.\nNel 1911 de Mille risollev\u00f2 le sue sorti artistiche con lo spettacolo \"The Woman\" che venne rappresentato al \"Republic Theatre\" il 19 settembre 1911. La prima fu un vero successo e fu replicata altre 247 volte, chiudendo nell'aprile 1912.\nIl cinema.\nLa carriera di deMille si sarebbe certamente limitata a quella di autore teatrale grazie ai suoi continui successi, se non avesse deciso di seguire suo fratello Cecil nell'avventura verso Hollywood ed il mondo del cinema. Ad Hollywood, deMille si dedic\u00f2 alla regia cinematografica facendo il suo esordio come regista nel 1914 per la \"Lasky Feature Play Company\" fondata dal produttore Jesse L. Lasky, nella pellicola \"The Only Son\". Nonostante avesse a che fare con personalit\u00e0 molto forti come Lasky e Adolph Zukor, deMille riusc\u00ec a imporre sempre i propri punti di vista e le proprie visioni artistiche sui due produttori.\nNonostante fosse diventato uno dei registi pi\u00f9 noti ed affermati di quegli anni, gran parte delle pellicole di questo autore sono andate perdute. Con la nascita della Paramount, le scelte artistiche dei due fratelli deMille, che fino ad allora avevano collaborato in forte sintonia, si divisero in maniera molto netta. Mentre William continu\u00f2 a prediligere pellicole finalizzate alla trasmissioni di determinati valori morali, suo fratello Cecil divenne il re incontrastato della spettacolarit\u00e0 e della magnificenza.\nCon l'insorgere del cinema sonoro, tuttavia, William deMille consider\u00f2 l'innovazione inferiore al cinema muto, idea non poco diffusa nella Hollywood del tempo, e continu\u00f2 a produrre pellicole prive di sonoro. Con questa scelta deMille diede un duro colpo alla sua carriera di regista.\nVita privata, ultimi anni e morte.\nNel 1929, dopo che la moglie Anna Angela si era rifiutata di divorziare, deMille riusc\u00ec ad ottenere il divorzio per sposare la sceneggiatrice Clara Beranger, conosciuta sul set di \"Miss Lulu Bett\", un film che lui aveva diretto nel 1921.\nIn onore della sua carriera artistica, in collaborazione con il celebre Douglas Fairbanks, William deMille ebbe l'onore di presentare la cerimonia per la premiazione dell'Oscar sempre nel 1929 e poi nel 1930.\nDopo essere diventato Presidente della Academy of Motion Picture Arts and Sciences, della quale suo fratello era uno dei fondatori, deMille cerc\u00f2 di tornare al teatro ma con scarso successo. Il suo primo spettacolo che ne segn\u00f2 il rientro a Broadway, \"Poor Old Jim\", venne rappresentato nel 1929 al \"Little Theatre Tournament\" ma non ebbe molte repliche.\nDopo questo ulteriore fallimento, in quello stesso anno, deMille si impegn\u00f2 alla realizzazione della USC School of Cinematic Arts presso la University of Southern California, all'interno della quale si dedic\u00f2 all'attivit\u00e0 di insegnante fino alla sua morte, avvenuta nel 1955, all'et\u00e0 di 76 anni.\nNel 1998, in una sua autobiografia dal titolo \"My Secret Mother, Lorna Moon\", l'attore Richard De Mille, figlio adottivo di Cecil B. DeMille, rivel\u00f2 che William deMille era il suo padre naturale e sua madre la sceneggiatrice Lorna Moon, con la quale deMille aveva avuto una relazione extraconiugale. Il giovane, alla morte di William, era stato adottato dal fratello Cecil e dalla moglie Constance per evitare uno scandalo."}
{"id": "1922260", "revid": "599013", "url": "https://it.wikipedia.org/wiki?curid=1922260", "title": "Marcus Hatten", "text": "Playmaker, guardia tiratrice; \u00e8 alto 186\u00a0cm e dotato di grande esplosivit\u00e0. Pu\u00f2 essere considerato un atleta giramondo, avendo militato in formazioni di quasi tutti i continenti.\nCarriera.\nNel 2007 approda per la prima volta in Italia nelle file della Legea Scafati in Lega A, al termine della stagione la squadra retrocede in Legadue. Nell'estate del 2008 viene ingaggiato dalla neopromossa Enel Brindisi di coach Giovanni Perdichizzi per disputare il Campionato di Legadue. Chiuder\u00e0 la stagione 2008-09 con 30 presenze, 20,6 punti di media e una percentuale di realizzazione dal campo del 49%.\nNella stagione 2009-10 firma per l'Assigeco Casalpusterlengo, formazione anch'essa salita in LegaDue, dove ha sfiorato i 15 punti e i 5 assist di media a partita. Dopo una breve tappa nel campionato belga, nel settembre 2011 viene acquistato dalla squadra greca del Kolossoss Rodi e confermato anche per la stagione seguente."}
{"id": "1922262", "revid": "22416", "url": "https://it.wikipedia.org/wiki?curid=1922262", "title": "Federico Poggipollini", "text": "Carriera.\nCon i Litfiba.\nNel 1990 partecipa alla registrazione dell'album \"El diablo\". Successivamente suona con la band per la registrazione di \"Sogno ribelle\", compilation del 1992 e \"Terremoto\" (1993).\nDopo tanto tempo, partecipa al concerto dei Litfiba del 1\u00ba giugno 2012 al Mandela Forum di Firenze, al quale hanno preso parte molti degli ex musicisti della band.\nCon Ligabue.\nNel 1994 diventa componente della band di Luciano Ligabue con il quale registra gli album \"Tributo ad Augusto\" (1994), \"Buon compleanno Elvis\" (1995), \"Su e gi\u00f9 da un palco\" (1997), \"RadioFreccia\" (colonna sonora del film omonimo) (1998), Miss Mondo '99 (1999), \"Fuori come va?\" (2002), \"Giro d'Italia\" (2003), \"Nome e cognome\" (2005), \"Sette notti in Arena\" (2009), \"Arrivederci mostro!\" (2010), \"Campovolo 2.011\" (2011), \"Mondovisione\" (2013), \"Giro del Mondo\" (2015), \"Made in Italy\" (2016), \"Start\" (2019) e \"7\" (2020), partecipando ai live tour e agli eventi che seguono le uscite degli album.\nCome solista.\nPoggipollini esordisce come solista nel 1998 con il cd \"Via Zamboni 59\" assieme alla sua band, i KKF. Nel 2001 esce il singolo \"Indelebile\" e in quello stesso anno appare come comparsa nel film \"Da zero a dieci\" (regia dello stesso Ligabue).\nNel 2003 viene pubblicato l'album \"Nella fretta dimentico\" anticipato dal singolo \"Bologna e piove\".\nNel settembre 2006 in occasione dell'MTV Day di Bologna Poggipollini collabora con la Super Band (che oltre a lui comprende Morgan alle tastiere, Max Gazz\u00e8 al basso e Sergio Carnevale dei Bluvertigo alla batteria) e con numerosi artisti.\nNel suo repertorio sono presenti, oltre che a sue canzoni, anche \"cover\" di canzoni come \"Il mio nome \u00e8 mai pi\u00f9\" (LigaJovaPel\u00f9), \"London Calling\" (The Clash), \"Get Up, Stand Up\" (Bob Marley) e altre.\nDal dicembre 2006 \u00e8 anche il testimonial italiano del videogioco per PlayStation 2 e Xbox \"Guitar Hero II\". Lo stesso ruolo \u00e8 ricoperto in America dal chitarrista Dave Navarro.\nIl 1\u00ba giugno 2007 \u00e8 uscita, solo per il circuito radiofonico, la canzone \"Il chitarrista\", cover del famoso brano di Ivan Graziani, reinterpretato da Poggipollini, con la partecipazione di Filippo Graziani, figlio di Ivan.\nIl 3 aprile 2009 esce sul circuito radiofonico il singolo \"Taxi viola\" che anticipa l'album \"Caos cosmico\" uscito il 23 aprile 2009, composto da 16 brani inediti e promosso subito con una serie di date \"live\" in vari locali della penisola oltre agli \"showcase\" alle FNAC con Vincenzo Pastano alla chitarra, Ivano Zanotti alla batteria e Giorgio Santisi al basso.\nIl 26 marzo 2010 esce il nuovo singolo \"Anima silvestre\" con la partecipazione di Elena Di Cioccio, che promuove l'album \"Caos cosmico extra\" uscito l'11 maggio 2010. Dal 22 novembre dello stesso anno fino al 6 luglio 2014 partecipa alle sigle pubblicitarie e, fino al 15 novembre dello stesso anno, anche del meteo di Rai 2 suonando la chitarra elettrica.\nIl brano \"Taxi viola\" unitamente ad \"Incredibile potere\" \u00e8 contenuto nella colonna sonora del film Le badanti.\nNel 2010 pubblica \u201cCaos Cosmico Extra\u201d nuova versione dell\u2019album del 2009, arricchita da due tracce live e dal brano \u201cAnima Silvestre\u201d, ballata dal sapore vintage in cui Federico duetta con Elena Di Cioccio\nNel 2011 ha recitato nel film Bar Sport, diretto da Massimo Martelli.\nNel novembre 2012 partecipa alla terza edizione del \"Jack On Tour\", tour promozionale organizzato da Jack Daniel's, che ha toccato le citt\u00e0 di Roma, Torino, Catania, Firenze e Milano. Insieme a Poggipollini c'erano Roberto Dell'Era al basso, Sergio Carnevale alla batteria e Megaherz alle tastiere. Ogni data ha visto prendervi parte Guest star differenti, tra cui Piero Pel\u00f9, Manuel Agnelli, Roy Paci e Casino Royale, con i quali sono state riproposte delle cover di classici del rock. La data finale del primo dicembre tenutasi all'Alcatraz di Milano ha visto la partecipazione di Cristiano Godano, Andy, Marco Cocci, Dente e Violante Placido. Le serate sono state riprese e poi trasmette in sei puntate da Deejay TV.\nSempre nel 2012 collabora con i The Sun a tre brani dell'album \"Luce\", che diventeranno i singoli estratti (\"Onda perfetta\", \"Sogno dei miei sogni\" e \"Outsider\").\nNel 2014 partecipa al Concerto del Primo Maggio in accompagnamento all'esibizione di Piero Pel\u00f9, dove eseguono, tra le altre, una versione riarrangiata de Il pescatore di Fabrizio De Andr\u00e9.\nA maggio 2015 pubblica il suo ultimo lavoro \"Nero\". L\u2019album contiene 10 tracce inedite, dal sapore garage rock, blues e soul. Il disco nasce anche grazie alla collaborazione con Michael Urbano, che ha riarrangiato e prodotto il disco tra Bologna e San Francisco. L\u2019album \u00e8 stato anticipato dal singolo \u201cReligione\u201d, canzone dal suono decisamente rock e con un testo a tratti dissacrante. Tra il 2015 e il 2017 \u00e8 impegnato con il \u201cNero Tour\u201d, una serie di concerti di successo in tutta Italia per il lancio e la promozione del disco.\nNal 2019 partecipa con la Super Band al DopoFestival durante le serate del Festival di Sanremo. Oltre a Dell'Era e Carnevale alla band si sono uniti Enrico Gabrielli e Beatrice Antolini. Il programma, in quest'edizione con il titolo \"Dopofestival - The Dark Side of Sanremo\", \u00e8 stato condotto dall'attore e regista Rocco Papaleo con Anna Foglietta e Melissa Greta Marchetto, in onda in diretta dal Teatro del Casin\u00f2 di Sanremo.\nIl 1\u00ba Maggio 2019 torna sul palco del Concerto del Primo Maggio, nella Superband che accompagna l'esibizione di Achille Lauro.\nNel 2020 pubblica quattro brani: \"Citt\u00e0 in Fiamme\" (cover dei Tribal Noise), \"Chiodo\" (cover degli Skiantos), \"Monna Lisa\" feat. Cimini (cover di Ivan Graziani), \"Trappole\", nel quale Poggipollini duetta con l'autore del brano, Eugenio Finardi.\nIl 29 gennaio 2021 pubblica \"Variet\u00e0\", cover del brano di Gianni Morandi, in una versione completamente riarrangiata del brano, che vede Poggipollini duettare con lo stesso Morandi.\nIl brano \u00e8 accompagnato da un videoclip, prodotto da On a Friday, che vede un cameo finale di Morandi.\nIl 4 marzo dello stesso anno torna sul palco del Festival di Sanremo 2021, nella terza serata dedicata alle cover, al fianco di Annalisa per una versione riarrangiata di \"La musica \u00e8 finita\" di Ornella Vanoni.\nIl 26 marzo 2021 esce \"Canzoni rubate,\" il 5\u00ba album di Federico Poggipollini. Il disco \u00e8 composto da 17 brani, di cui nove cover, un inedito e sette brani strumentali."}
{"id": "1922264", "revid": "110157", "url": "https://it.wikipedia.org/wiki?curid=1922264", "title": "Chiesa di Sant'Anselmo all'Aventino", "text": "La chiesa di Sant'Anselmo all'Aventino, \u00e8 una chiesa di Roma, nel rione Ripa, in piazza dei Cavalieri di Malta. Assieme al monastero annesso forma la \"Badia Primaziale\" dell'ordine dei Benedettini.\nStoria e descrizione.\nLa chiesa, malgrado le apparenze, \u00e8 di recente costruzione; essa, infatti, risale alla fine dell'Ottocento, costruita da Francesco Vespignani tra il 1892 e il 1896, su un terreno acquistato dal Vaticano con atto Tito Firrao del 13.10.1892 dal M.se Giulio Sacchetti, donato dalla Santa Sede ai Benedettini, che ne fecero, con l'annesso monastero e l'Universit\u00e0 Teologica, il loro centro a Roma, sede dell'Abate Primate dell'Ordine.\nLa chiesa \u00e8 in stile neoromanico, costruita dal Vespignani su progetto dell'abate benedettino belga Ildebrando de Hemptinne. L'interno si presenta a tre navate, divise tra loro da colonne di granito, con soffitto a capriate e abside decorata a mosaico; enorme \u00e8 la cripta a cinque navate. La chiesa \u00e8 costruita sui resti di una \"domus romana\" del II-III secolo d.C. (visibili nei sotterranei della chiesa); da questa \"domus\" proviene un mosaico, conservato nel monastero, raffigurante il \"Mito di Orfeo\".\nLa chiesa \u00e8 nota, soprattutto ai romani, per le esecuzioni di canto gregoriano offerte dai monaci durante le celebrazioni liturgiche domenicali. Inoltre dal 1962 \u00e8 il punto di partenza della processione penitenziale presieduta dal Papa il mercoled\u00ec delle Ceneri, e che termina alla basilica di Santa Sabina dove viene celebrata la prima messa stazionale della quaresima.\nAccanto alla chiesa hanno sede il \"Pontificio Ateneo Sant'Anselmo\" e il \"Pontificio Istituto Liturgico\"."}
{"id": "1922267", "revid": "69794", "url": "https://it.wikipedia.org/wiki?curid=1922267", "title": "Pugilato ai Giochi della XXIX Olimpiade - Pesi supermassimi", "text": "La categoria dei Pesi supermassimi \u00e8 stata la undicesima e ultima categoria di peso a Pechino 2008, limitata agli atleti di peso superiore ai 91\u00a0kg.\nHanno partecipato 16 atleti."}
{"id": "1922268", "revid": "28057", "url": "https://it.wikipedia.org/wiki?curid=1922268", "title": "Chiesa di Santa Maria in Cappella", "text": "La chiesa di Santa Maria in Cappella \u00e8 una chiesa di Roma, nel rione Trastevere, situata in Vicolo di S. Maria in Cappella, 6.\nStoria.\nQuesta antichissima chiesa \u00e8 ricordata per la prima volta da una lapide, posta sulla destra appena entrati, che ricorda il giorno della consacrazione (25 marzo 1090), avvenuta da Papa Urbano II, e il suo nome \"ad pineam\" (ossia \"presso la pigna\"). L'attuale appellativo ha un'origine incerta, e diverse sono le sue interpretazioni:\nLa chiesa poi non \u00e8 molto menzionata nel corso dei secoli successivi all'XI. Oltre alla consacrazione di un altare nel 1113, la chiesa \u00e8 ricordata quando, per motivi di stabilit\u00e0, la navata destra fu chiusa al pubblico e nel 1391 Andreozzo Ponziani, suocero di Francesca Romana vi fond\u00f2, dopo restauro, l'ospedale del Santissimo Salvatore. Alla sua morte, l'ospedale rimase affidato a Francesca e la chiesa pass\u00f2 poi alle Oblate di Tor de' Specchi, che la cedettero nel 1540 alla compagnia dei barilari.\nI Doria-Pamphilj vi esercitarono il patronato e Innocenzo X ne confer\u00ec la propriet\u00e0 nel 1650 a Donna Olimpia che, acquistando vari terreni attorno, vi fece costruire un giardino di delizie detto \"i bagni di Donna Olimpia\", affacciato direttamente sul Tevere: se ne intravede ancora la dal Lungotevere Ripa, dietro un muro moderno.\nIn seguito la chiesa divenne fatiscente, fu quindi chiusa e poi riaperta, pass\u00f2 poi di mano pi\u00f9 volte, finch\u00e9 nel 1797 sub\u00ec una prima serie di importanti restauri ad opera del \"Sodalizio dei Marinari di Ripa e Ripetta\". Altri restauri furono intrapresi dai proprietari Doria-Pamphilj, a met\u00e0 dell'Ottocento, sotto la direzione di Andrea Busiri Vici: con questi lavori la chiesa prese il suo aspetto attuale, e furono costruiti due nuovi corpi di fabbrica ai lati del casino, installandovi un ospizio (ancora funzionante come \"casa di riposo della Fondazione di Santa Francesca Romana\", convenzionata con la sanit\u00e0 pubblica), e mantenendo il giardino.\nLa facciata della chiesa \u00e8 frutto del restauro del Busiri Vici, mentre il campanile \u00e8 ancora quello medievale (XII secolo). L'interno si presenta a tre navate, divise fra loro da antiche colonne \"di spoglio\", ossia recuperate da altri edifici precedenti. La decorazione interna \u00e8 frutto dei lavori di restauro dell'Ottocento e quasi pi\u00f9 nulla rimane di medievale. Dal cortile della chiesa si accede all'ospizio."}
{"id": "1922271", "revid": "1573940", "url": "https://it.wikipedia.org/wiki?curid=1922271", "title": "Rana temporaria", "text": "La rana alpina o rana montana (Rana temporaria ), comunemente chiamata anche \"rana rossa\", termine che spesso include altre congeneri di minore diffusione, \u00e8 un anfibio anuro della famiglia Ranidae, molto comune in Europa.\nDescrizione.\nL'adulto pu\u00f2 raggiungere i 10\u00a0cm di lunghezza, anche se normalmente presenta dimensioni minori. Il colore \u00e8 marrone, con tonalit\u00e0 variabili dal verde oliva al rossiccio; presenta spesso una V rovesciata di colore scuro tra le spalle; dietro l'occhio \u00e8 presente una banda pi\u00f9 scura che comprende anche il timpano. I fianchi sono spesso macchiettati. Le parti inferiori sono chiare, con aspetto marmorizzato e picchiettato. Sotto la gola pu\u00f2 essere presente una striscia centrale pi\u00f9 chiara. La pupilla \u00e8 orizzontale. Rispetto alle altre rane rosse presenta le bande dorso laterali pi\u00f9 ravvicinate e le zampe pi\u00f9 corte. Rispetto alla \"Rana arvalis\" presenta il tubercolo metatarsale pi\u00f9 piccolo.\nBiologia.\nDurante la stagione riproduttiva partecipa, percorrendo anche grandi distanze, a migrazioni di massa verso i luoghi di riproduzione.\nDistribuzione e habitat.\nIl suo territorio di distribuzione si estende in tutta Europa ad est fino agli Urali escluse le massime latitudini settentrionali, gran parte della Penisola Iberica, e il sud dei Balcani. In Italia \u00e8 presente sui rilievi, Alpi e Appennini settentrionali sino alla provincia di Rieti; in Pianura Padana sono presenti specie simili: \"Rana latastei\" e \"Rana dalmatina\"; nell'Appennino \u00e8 presente \"Rana italica\"."}
{"id": "1922272", "revid": "1318658", "url": "https://it.wikipedia.org/wiki?curid=1922272", "title": "Chiesa di Sant'Egidio (Roma)", "text": "La chiesa di sant'Egidio \u00e8 una chiesa di Roma, nel rione Trastevere, nella piazza omonima.\nSu di essa insiste il titolo cardinalizio di \"Sant'Egidio\", istituito nel 2019 da papa Francesco.\nStoria.\nQuesta chiesa sorge nei pressi di un'altra molto pi\u00f9 antica e denominata \"San Lorenzo in Janiculo o de curtibus\". Essendo fatiscente, il capitolo di Santa Maria in Trastevere la concesse nel 1610 ad un devoto macellaio, nominato Agostino Lancellotti, perch\u00e9 la restaurasse. Questi, aiutato dalle generose offerte della principessa di Venafro, restaur\u00f2 la chiesa, ne cambi\u00f2 la denominazione, chiamandola Sant'Egidio, e la concesse con la casa annessa alle monache Carmelitane Scalze.\nNel frattempo per\u00f2 le monache avevano ottenuto un'altra chiesa l\u00ec vicino consacrata ai Santi Crispino e Crispiniano, ed inglobata nel loro convento. Questa chiesa, di epoca medievale, era conosciuta in passato col nome di San Biagio in Trastevere o dei Velli, ed aveva assunto il nome di Crispino e Crispiniano quando, nella seconda met\u00e0 del XVI secolo fu concessa alla Compagnia dei Calzolai.\nPoich\u00e9 ritenuto eccessivo avere due chiese nello stesso monastero, le suore decisero di demolire la chiesa di Sant'Egidio e di ricostruire, nel 1630, la chiesa dei Santi Crispino e Crispiniano dedicandola anche alla Madonna del Carmelo, come si pu\u00f2 leggere ancora sulla porta d'ingresso: \"\u201cB.V. Mariae de Monte Carmelo dicatvm a. salutis MDCXXX\u201d\".\nDescrizione.\nL'interno della chiesa si presenta ad unica navata. Di particolare interesse, il \"monumento funebre di Veronica Rondinini Origo\" di Carlo Fontana e la tela raffigurante \"Sant'Egidio\" del Pomarancio.\nDell'ex convento delle Carmelitane, una parte ospita un \"Museo del folklore e dei poeti romaneschi\" ; mentre un'altra parte \u00e8 sede principale della \"Comunit\u00e0 di Sant'Egidio\", associazione laicale cattolica dedita ad opere di apostolato, di assistenza, ed impegnata nel campo internazionale per promuovere la pace."}
{"id": "1922273", "revid": "174925", "url": "https://it.wikipedia.org/wiki?curid=1922273", "title": "Elvio Pertinace", "text": ""}
{"id": "1922276", "revid": "767487", "url": "https://it.wikipedia.org/wiki?curid=1922276", "title": "Arthur Crudup", "text": "Crebbe in una famiglia nella quale una vita senza musica era impensabile. Suo padre suonava la chitarra alla sera e sua madre, anch'ella musicista, regolarmente riempiva la casa col suo canto.\nIl futuro \u201cPadre del Rock 'n' Roll\u201d, interessato cos\u00ec alla musica fin dalla tenera et\u00e0, inizi\u00f2 a cantare nel coro della chiesa e in vari cori gospel.\nNel 1916 i Crudup si trasferirono a Indianapolis e Arthur, appena quattordicenne, inizi\u00f2 a lavorare in fabbrica. Quando, dieci anni dopo, la famiglia si trasfer\u00ec nuovamente a Forest, Arthur si guadagnava ancora il pane quotidiano con duri lavori di manovalanza, per una compagnia ferroviaria, come raccoglitore di cotone e mugnaio. \u00c8 in questi tempi duri che si autosoprannomina \u201cBig Boy\u201d e coi risparmi si acquista una sua chitarra. Lascia la casa paterna per tentare la fortuna suonando alle feste nei pressi del delta del Mississippi e come musicista di strada. \u00c8 cos\u00ec che, ormai trentaduenne, sente per la prima volta alcuni dei pi\u00f9 grandi bluesman: Big Bill Broonzy, Lonnie Johnson, Tampa Red e Memphis Slim.\nLa sua carriera decolla nel 1939 quando arriva Chicago e fa conoscenza col produttore Lester Melrose. Melrose vede in Arthur il talento che in qualche anno trasform\u00f2 il Blues per forgiare un nuovo genere, ancor pi\u00f9 dinamico del Rhythm 'n' Blues: il Rock 'n' Roll. Nel 1941 incomincia le sue prime incisioni negli studi della RCA per l'etichetta Bluebird. Nonostante il grande talento i guadagni non sono molti, cos\u00ec torna al Sud a lavorare per mantenere sua moglie e i suoi nove figli, e nel 1947 abbandona il suo produttore che lo pagava sempre pi\u00f9 saltuariamente.\nLa sua musica ebbe grande successo dopo la Seconda Guerra Mondiale quando scoppi\u00f2 il Rhythm 'n' Blues. Torn\u00f2 cos\u00ec a esibirsi, stabilmente con Alec Miller (alias Sonny Boy Williamson II) e Elmore James, e collaborare con Nat King Cole.\nArthur Big Boy Crudup mor\u00ec il 28 marzo 1974 a Nassawadox in Virginia un anno dopo che uscito il film documentaristico \"Arthur Crudup - Born In The Blues\"."}
{"id": "1922277", "revid": "2130303", "url": "https://it.wikipedia.org/wiki?curid=1922277", "title": "Chiesa di Santa Maria della Visitazione e San Francesco di Sales", "text": "La chiesa di Santa Maria della Visitazione e San Francesco di Sales \u00e8 una chiesa di Roma, nel rione Trastevere, in Via delle Mantellate. \u00c8 sita all'interno del carcere di Regina Coeli.\nFu Papa Clemente IX, nel 1669, a fondare questa chiesa con il monastero annesso per le suore della Visitazione istituite da santa Giovanna Francesca Fr\u00e9miot de Chantal. Le \"Visitandine\" rimasero nel convento fino al 1793, quando l'intero complesso fu acquistato da Vincenzo Masturzi, commerciante di seta, che lo restaur\u00f2 e lo cedette ad una nuova congregazione religiosa femminile, che verr\u00e0 riconosciuta da Papa Pio VII nel 1801 col nome di Serve di Maria, ma popolarmente soprannominate \"le mantellate\" (da cui il nome popolare della chiesa), e fondate dalla figlia del Masturzi.\nDopo l'unit\u00e0 d'Italia chiesa e monastero furono espropriati dallo Stato italiano, che li trasformarono in carcere femminile; il tutto fu poi trasformato in caserma, fino a che fu annesso al vicino carcere di Regina Coeli.\nL'Armellini cos\u00ec descrive l'interno della chiesa prima della sua sconsacrazione:\nNel novembre del 2005, dopo anni di abbandono, e restaurata a spese del Dipartimento dell'Amministrazione Penitenziaria, la chiesa \u00e8 stata riconsacrata e nuovamente riaperta al culto."}
{"id": "1922279", "revid": "174925", "url": "https://it.wikipedia.org/wiki?curid=1922279", "title": "Arthur &quot;Big Boy&quot; Crudup", "text": ""}
{"id": "1922286", "revid": "110157", "url": "https://it.wikipedia.org/wiki?curid=1922286", "title": "Chiesa di Santa Maria Annunziata in Borgo", "text": "La chiesa di Santa Maria Annunziata in Borgo, popolarmente chiamata Annunziatina, \u00e8 un oratorio di Roma, nel rione Borgo, sul lungotevere Vaticano.\nLa chiesa venne costruita in Borgo Santo Spirito tra il 1742 e il 1745 dall'architetto Pietro Passalacqua come oratorio dell'Arciconfraternita dell'Ospedale di Santo Spirito in Sassia. Ma nel 1940, in concomitanza con l'apertura di Via della Conciliazione, l'oratorio fu smontato e ricostruito dieci anni pi\u00f9 tardi nella posizione attuale lungo il Tevere.\nLa facciata \u00e8 uno dei pi\u00f9 graziosi esempi di stile settecentesco romano. L'interno si presenta ad unica navata, con decorazioni rifatte in stucco. In essa sono conservate opere della scomparsa chiesa di San Michele Arcangelo ai Corridori di Borgo; in particolare un affresco raffigurante \"Madonna del latte col Bambino\" attribuito ad Antoniazzo Romano, e una lunetta con \"Apparizione di san Michele Arcangelo a papa Gregorio Magno\"."}
{"id": "1922288", "revid": "585241", "url": "https://it.wikipedia.org/wiki?curid=1922288", "title": "Chiesa di Santa Maria della Piet\u00e0 in Camposanto dei Teutonici", "text": "La chiesa di Santa Maria della Piet\u00e0 in Camposanto dei Teutonici \u00e8 un luogo di culto cattolico sito in piazza Protomartiri Romani, presso la Citt\u00e0 del Vaticano; tuttavia essa sorge in un'area italiana per\u00f2 soggetta ad extraterritorialit\u00e0 a favore della Santa Sede. Annessa alla chiesa vi \u00e8 il Cimitero Teutonico.\nStoria.\nLa chiesa di Santa Maria della Piet\u00e0 in Camposanto dei Teutonici fu fondata, con l'annesso Collegio e Camposanto, nell'VIII secolo nel luogo in cui si trovava un ospizio, dove a tutti i poveri che vi accorrevano si distribuivano cibo e vestiti.\nIn concomitanza dell'Anno Santo del 1450 arrivarono a Roma molti pellegrini, e questo fu l'occasione per ristrutturare chiesa e cimitero, e nel 1454 i membri di origine germanica della Curia romana si unirono in una confraternita dei poveri morti, che, sotto forma diversa, esiste ancora oggi. Sul finire del XV secolo sorse la chiesa attuale ad aula unica, stile molto diffuso in Germania. La Confraternita tedesca nel 1597 divenne \"Arciconfraternita di Nostra Signora nel Campo santo tedesco presso San Pietro\" assumendo la titolarit\u00e0 dell'edificio sacro.\nNel 1876 al complesso fu aggiunto un collegio per sacerdoti studiosi dell'archeologia cristiana e di storia della Chiesa e discipline annesse. Nel 1910, in seguito ad un violento temporale che ha causato ingenti danni alla chiesa, l'edificio \u00e8 stato restaurato.\nDescrizione.\nArchitettura.\nLa chiesa di Santa Maria della Piet\u00e0 in Camposanto dei Teutonici \u00e8 situata a sinistra della basilica vaticana, all'interno di un complesso, circondato da un alto muro, che comprende la chiesa, un cimitero, un collegio.\nPriva di facciata, vi si accede tramite due portali contrapposti, situati nell'ultima campata delle due navate laterali. Quello che d\u00e0 sul Camposanto Teutonico \u00e8 preceduto da un portico a cinque arcate ed \u00e8 in bronzo, del presidente tedesco Theodor Heuss del 1957.\nL'interno della chiesa, a sala, \u00e8 diviso in tre navate di due campate ciascuna da pilastri in mattoni. La navata centrale presenta una doppia abside, una a pianta triangolare e l'altra, la maggiore, costituita da una campata quadrangolare e dall'abside vera e propria, a pianta circolare.\nVi si trova il presbiterio, con l'altare maggiore che presenta tavole pittoriche di Macrino d'Alba: al centro la \"Piet\u00e0\", ai lati figure di personaggi del Nuovo Testamento. Nella Cappella degli Svizzeri vi sono affreschi di Polidoro da Caravaggio, discepolo di Raffaello.\nOrgano a canne.\nNella prima campata della navata laterale destra, si trova l'organo a canne, costruito nel 1975 dalla ditta organaria tedesca Romanus Seifert &amp; Sohn.\nLo strumento, a trasmissione integralmente meccanica, ha due tastiere di 58 note ciascuna ed una pedaliera di 30 note."}
{"id": "1922292", "revid": "110157", "url": "https://it.wikipedia.org/wiki?curid=1922292", "title": "Chiesa di Santa Maria del Buon Aiuto nell'Anfiteatro Castrense", "text": "La chiesa di Santa Maria del Buon Aiuto \u00e8 un oratorio di Roma, nel rione Esquilino, in piazza Santa Croce in Gerusalemme, addossato alle Mura aureliane e all'Anfiteatro Castrense. Dipende dalla Basilica di Santa Croce in Gerusalemme.\nEsso fu eretto dal pontefice Sisto IV nel 1476 come riporta l'iscrizione esistente sopra la porta d'accesso: \"\u201cSixtus IV fundavit MCCCCLXXVI\u201d\".\nNella chiesetta si venera un'antica immagine di Maria dipinta ad affresco, che in origine si trovava in una edicola presso la Basilica di Santa Croce in Gerusalemme. La tradizione racconta che Sisto IV un giorno trov\u00f2 rifugio da un furioso temporale sotto quest'edicola ed invoc\u00f2 l'aiuto della Madonna: scampato il pericolo, ordin\u00f2 che quell'immagine fosse tolta di l\u00e0 e le fosse edificata una chiesa col titolo \"del Buon Aiuto\" (o \"del Soccorso\").\nL'oratorio si presenta in forme molto semplici: nella facciata si apre una porta con architrave in travertino ed una finestra, coperta da un tetto a capanna e sormontata da un piccolo campanile.\nL\u2019interno \u00e8 a pianta rettangolare con volta a crociera che si sviluppa da semipilastri poligonali recanti capitelli corinzi; sull\u2019altare \u00e8 l\u2019affresco della Vergine con il Bambino, del 1476, attribuito ad Antoniazzo Romano, in origine nell\u2019edicola presso cui aveva trovato rifugio il papa durante il temporale. Sulla medesima area sorgeva l\u2019antica chiesa di \"S. Maria de Oblationario\", cosiddetta perch\u00e9 mantenuta dalle oblazioni dei fedeli e nota anche col nome di \"S. Maria de Spazolaria o Spezzellaria,\" in quanto ogni sera il custode provvedeva a raccogliere, spazzandole, le offerte che venivano lasciate sul pavimento della chiesa; fu demolita da Sisto IV per far posto a S. Maria del Buon Aiuto. L\u2019attuale edificio \u00e8 stata oggetto di restauri nel 1836 e nel 1880; la sua cura \u00e8 affidata alla Confraternita di S. Maria del Buon Aiuto, gi\u00e0 dipendente dai cistercensi di Santa Croce."}
{"id": "1922298", "revid": "1028602", "url": "https://it.wikipedia.org/wiki?curid=1922298", "title": "Basilica di Sant'Antonio da Padova all'Esquilino", "text": "La basilica di Sant'Antonio da Padova all'Esquilino \u00e8 una chiesa di Roma, dell'omonimo rione, in via Merulana. \u00c8 detta anche basilica di Sant'Antonio al Laterano, per la vicinanza alla basilica lateranense.\nStoria e arte.\nQuesta chiesa \u00e8 di recente costruzione, opera di Luca Carimini, che la edific\u00f2 per volere di Bernardino da Portogruaro tra il 1884 e il 1888, per l'Ordine dei frati minori, che qui trovarono la loro nuova sede dopo che erano stati espropriati del loro convento all'Ara Coeli per la costruzione del monumento a Vittorio Emanuele II. Venne consacrata dal cardinale Lucido Maria Parocchi il 4 dicembre 1887.\nNel luglio del 1931 papa Pio XI la elev\u00f2 alla dignit\u00e0 di basilica minore.\nCos\u00ec l'Armellini, tre anni dopo l'apertura della chiesa, descrive l'edificio:\nUna doppia scalinata conduce ad un maestoso portico dove \u00e8 posta la \"statua di Sant'Antonio con il Bambino\". L'interno si presenta a tre navate, divise fra loro da colonne di granito rosa, con cappelle laterali e un matroneo. Il campanile termina con piramide ottagonale rivestita di maioliche colorate.\nNegli edifici annessi hanno sede la Pontificia universit\u00e0 Antonianum e gli istituti culturali ad essa collegati, la Pontificia accademia mariana internazionale e il Collegio internazionale S. Antonio, sede della fraternit\u00e0 Gabriele Allegra.\nTra le persone che hanno frequentato la basilica si ricorda san Cesidio da Fossa, Bernardino da Portogruaro, Fedele da Fanna, la beata Maria della Passione, Agostino da Montefeltro, il cardinale Rafael Merry del Val che nel 1911 quale cardinale Segretario di Stato di Pio X vi consacr\u00f2 vescovo il p. Dionysius Antonius Schuler, il beato Gabriele Allegra, Aldo Moro, Umberto Betti, san Giovanni Paolo II, monsignor Luigi Padovese ucciso in Turchia il 3 giugno 2010, Cesare Cenci.\nVi trov\u00f2 rifugio durante le persecuzione degli Ebrei a Roma Saul Israel, padre di Giorgio Israel.\nApoteosi del francescanesimo.\nNell'abside in basso \u00e8 raffigurata l'apoteosi del francescanesimo del pittore francescano Bonaventura Loffredo da Alghero (1889-1890). Al centro con le mani allargate vi \u00e8 Francesco d'Assisi mentre alla sua destra santi francescani tra cui in ginocchio con la palma i Protomartiri francescani, in piedi Bonaventura da Bagnoregio con il rosso cappello cardinalizio, accanto all'Assisiate con il berretto da magister il beato Giovanni Duns Scoto, Bernardino da Siena con in mano la tavoletta del monogramma di Ges\u00f9, Giacomo della Marca con un calice in mano, Giovanni da Capestrano con un grande stendardo della croce. All'estrema destra, prima del tondo con Innocenzo III vi \u00e8 raffigurato con la tavolozza in mano lo stesso pittore, ossia Bonaventura Loffredo da Alghero.\nA sinistra di san Francesco vi sono dopo le sante Chiara d'Assisi e Margherita da Cortona, con la veste rossa Dante, poi Giotto e Cristoforo Colombo. Nel tondo estremo papa Onorio III. In ginocchio vestita di bianco una suora Missionaria di Maria in cui si rammenta la fondatrice madre Maria della Passione.\nSopra, ai lati del catino absidale dove vi era il trionfo di sant'Antonio, a sinistra di chi guarda \u00e8 raffigurato l'abbraccio tra san Francesco e san San Domenico di Guzm\u00e1n mentre a destra santa Elisabetta d'Ungheria inginocchiata davanti a santa Chiara."}
{"id": "1922302", "revid": "228587", "url": "https://it.wikipedia.org/wiki?curid=1922302", "title": "Zucchero pentoso", "text": ""}
{"id": "1922307", "revid": "36426", "url": "https://it.wikipedia.org/wiki?curid=1922307", "title": "Chiesa di Sant'Alfonso all'Esquilino", "text": "La chiesa di Sant'Alfonso all'Esquilino \u00e8 un luogo di culto cattolico di Roma, situato in via Merulana.\nStoria.\nLa chiesa fu costruita tra il 1855 e il 1859 su progetto dell'architetto scozzese George Wigley. Essa \u00e8 uno dei rari esempi di stile neogotico a Roma. L'Armellini ne d\u00e0 un giudizio negativo: \"\u201cL'architettura della chiesa \u00e8 piuttosto ostrogotica che gotica\u201d\" (op. cit., p.\u00a0813). \u00c8 una delle ultime chiese della Roma pontificia, e bench\u00e9 consacrata al Santissimo Redentore, essa \u00e8 conosciuta come chiesa di Sant'Alfonso fondatore dei Redentoristi, a cui appartiene assieme a tutto il complesso annesso.\nDescrizione.\nFacciata.\nLa facciata, in mattoni e travertino, a cui si accede dopo un'ampia scalinata, si presenta con portico, su cui si aprono tre porte; nel timpano della porta centrale vi \u00e8 un mosaico policromo raffigurante la \"Vergine del perpetuo soccorso tra angeli\", e sulla cuspide del timpano la \"statua del Redentore\" in marmo di Carrara. La facciata \u00e8 ulteriormente abbellita da un rosone.\nInterno.\nL'interno della chiesa si presenta a tre navate, arricchite da marmi policromi, con sei cappelle laterali per lato. Le decorazioni interne risalgono alla fine dell'Ottocento, e sono opera del pittore bavarese e fratello dei Redentoristi Max Schmalzl (1850-1930). L'abside \u00e8 coronata da un mosaico, posto in opera nel 1964, raffigurante il \"Redentore in trono tra la Vergine Maria e San Giuseppe\". All'altare maggiore \u00e8 conservata un'icona di origine cretese del XIV secolo raffigurante la \"Madre del Perpetuo Soccorso\", donata ai Redentoristi da Pio IX nel 1866.\nOrgano a canne.\nSulla cantoria in controfacciata si trova l'organo a canne della chiesa; questo, che ingloba parte del materiale fonico di uno strumento precedente, realizzato da Charles Anneessens nel 1898, \u00e8 stato costruito nel 1932 dalla ditta Tamburini e dalla stessa restaurato nel 1982. L'intero corpo fonico \u00e8 collocato all'interno della cassa lignea monumentale originaria in stile neogotico, realizzata su progetto dell'architetto tedesco Maximilian Schmalzl.\nL'organo ha due tastiere di 61 note ciascuna ed una pedaliera concavo-radiale di 32. \u00c8 a trasmissione elettrica."}
{"id": "1922308", "revid": "2049671", "url": "https://it.wikipedia.org/wiki?curid=1922308", "title": "Pontificia accademia Cultorum martyrum", "text": "La Pontificia Accademia \"Cultorum Martyrum\" \u00e8 una delle 11 Accademie Pontificie, coordinate dal Pontificio Consiglio della Cultura. La Pontificia Accademia Cultorum Martyrum, in collegamento con la Congregazione per il Culto Divino e la Disciplina dei Sacramenti, ha lo scopo di promuovere il culto del Santi Martiri e di incrementare ed approfondire l'esatta storia dei Testimoni della Fede e dei monumenti ad essi collegati, fin dai primi secoli del cristianesimo.\nStoria.\nLa Pontificia Accademia Cultorum Martyrum fu fondata sotto il titolo di \"\"Collegium Cultorum Martyrum\" il 2 febbraio 1879 da Mariano Armellini, Orazio Marucchi, Adolfo Hytreck ed Enrico Stevenson, insigni studiosi di antichit\u00e0 sacra.\nObiettivo del \"Collegium\" era la promozione del culto dei martiri, sia con celebrazioni liturgiche officiate nelle basiliche cimiteriali dal S\"acerdos\" sia con conferenze tenute dal M\"agister\" del \"Collegium\".\nNel 1995, con la revisione e l'approvazione del nuovo Statuto, Papa Giovanni Paolo II la elev\u00f2 a Pontificia Accademia e la incluse tra le Accademie coordinate dal Pontificio Consiglio della Cultura. L'emblema dell'Accademia \u00e8 il Monogramma di Cristo.\nAttivit\u00e0.\nL'Accademia tiene almeno due Assemblee Generali ogni anno, che si tengono presso il Pontificio Istituto di Archeologia Cristiana e nella sua sede storica presso il Collegio Teutonico in Vaticano.\nLa Pontificia Accademia Cultorum Martyrum patrocina anche, durante la quaresima, lo svolgimento della liturgia stazionale ripristinata da Mons. Carlo Respighi, M\"agister\" dell'accademia dal 1931 al 1947.\nDa allora anche il Papa partecipa alla prima stazione quaresimale, che si tiene ormai abitualmente il Mercoled\u00ec delle Ceneri presso la Basilica di Santa Sabina all'Aventino.\nOrganizzazione.\nL'Accademia si compone di S\"odales\" e di A\"ssociati\" d'ambo i sessi. Raggiunta l'et\u00e0 di 80 anni, i Sodales diventano Emeriti.\nI \"Sodales\" nominati Cardinali o Vescovi diventano \"Patroni.\"\nLa carica di M\"agister\" \u00e8 di nomina pontificia e \"ad quinquennium\"\" rinnovabile.\nIl \"Magister\", d'intesa con il Consiglio Direttivo, pu\u00f2 affiliare all'Accademia altri centri presso Santuari di Martiri.\nIl \"Magister\" fa parte del Consiglio di Coordinamento fra Accademie Pontificie.\nL'attuale M\"agister\" \u00e8 il professor Fabrizio Bisconti, nominato da papa Giovanni Paolo II il 2 aprile 2001."}
{"id": "1922309", "revid": "188323", "url": "https://it.wikipedia.org/wiki?curid=1922309", "title": "Honda NS 125", "text": ""}
{"id": "1922310", "revid": "1851848", "url": "https://it.wikipedia.org/wiki?curid=1922310", "title": "Sebastiano Vecchiola", "text": "Carriera.\n\u00c8 stato un centrocampista ed ha militato in diverse squadre professionistiche italiane, raggiungendo i suoi livelli pi\u00f9 alti in serie A con l', dove riesce a segnare 4 reti nella serie A 1992-1993 e poi nella ; ha inoltre vestito le casacche di svariate squadre di serie B fra cui l'Atalanta, il , il Genoa ed il .\nCon la maglia dell' ha disputato pure la finale della Coppa Italia 1993-1994 persa contro la (nella gara di ritorno fu autore di una sfortunata autorete).\nTra il 2001 e il 2003 ha militato nel Mestre, prima di fare ritorno ad Ancona, dove ha chiuso la carriera professionistica.\nDirigente sportivo.\nNel 2011 entra nell'organigramma del Grottammare occupandosi dapprima del settore giovanile, divenendone poi nel 2013 il direttore sportivo."}
{"id": "1922313", "revid": "155634", "url": "https://it.wikipedia.org/wiki?curid=1922313", "title": "Taekwondo ai Giochi della XXIX Olimpiade - 57 kg femminile", "text": "Il torneo di Taekwondo per la categoria 57\u00a0kg femminile (conosciuta anche come Pesi leggeri) delle Olimpiadi di Pechino 2008 si \u00e8 svolto il 21 agosto 2008 al Ginnasio dell'Universit\u00e0 di Scienze e Tecnologie di Pechino. Hanno partecipato 16 atlete.\nGli ottavi di finale si son svolti alle 9:00 (), i quarti alle 15:00, le semifinali alle 17:00, le gare di ripescaggio alle 18.00, le finali per il bronzo alle 19.00 e la finale per l'oro alle 20:00.\nIl tabellone principale consiste in un torneo ad eliminazione diretta che culmina nel match per l'oro. Per l'assegnazione delle due medaglie di bronzo si ricorre al ripescaggio a cui partecipano le due perdenti delle semimfinali e le atlete che hanno perso nei turni eliminatori contro le due finaliste. Si svolge un primo incontro di ripescaggio in cui si affrontano le due atlete che hanno perso contro le finaliste, e la vincente andr\u00e0 ad affrontare la perdente della semifinale dalla parte opposta del tabellone per vincere la medaglia di bronzo."}
{"id": "1922314", "revid": "125863797", "url": "https://it.wikipedia.org/wiki?curid=1922314", "title": "Festivalbar 1977", "text": "Il quattordicesimo Festivalbar si svolse nell'estate del 1977.\nFu condotto dal patron della manifestazione Vittorio Salvetti e fu la prima edizione ad essere trasmessa a colori.\nL'edizione fu vinta da Umberto Tozzi con \"Ti amo\". Discoverde: Opera con \"Stelle su di noi\".\nTrofeo Arena Giovane: Roberta Kelly con \"Zodiacs\".\nOrganizzazione.\nRAI\nDirezione artistica.\nVittorio Salvetti"}
{"id": "1922316", "revid": "76963", "url": "https://it.wikipedia.org/wiki?curid=1922316", "title": "Claudio Rodr\u00edguez Fer", "text": "Professore e Direttore della C\u00e1tedra Jos\u00e9 \u00c1ngel Valente de Poesia e Estetica dell'Universit\u00e0 di Santiago di Compostela. Ha scritto racconti brevi, storia di vita, teatro e numerosi libri di poesia, cinque dei quali sono riuniti nel volume erotico \"Vulva\" (1990). Autore de numerosi saggi e de numerosi edizioni critiche sulla letteratura galega, spagnola, latinoamericana e universale. Collaboratore nei media, sceneggiatore e critico cinematografico. Coordina con Carmen Blanco la rivista libertaria e multiculturale \"Uni\u00f3n Libre. Cadernos de vida e culturas\".\nTradotto in italiano in \"Antologia della poesia spagnola (castigliana, catalana, galega, basca)\", a cura di Rosa Rossi e Valent\u00ed G\u00f3mez i Oliver, Cittadella, Nuove Amadeus Edizioni, I Poeti di Amadeus (1996), e \"Quaderno Autori &amp; Scrittura\", a cura di Paolo Valesio, Mantua (agosto, 1996). Tradotto per Christine Stufferin, Alberto Cappi e Yorick G\u00f3mez Gane in italiano in \"L'ansia di avere le ali\" (2015) (Contenuto: \"Tre amori\", \"Tre luoghi\" e \"Tre viaggi\")."}
{"id": "1922319", "revid": "767487", "url": "https://it.wikipedia.org/wiki?curid=1922319", "title": "Boiadeiro", "text": "Carriera.\nClub.\nGli inizi di carriera di Boiadeiro sono nel Botafogo Futebol Clube di Ribeir\u00e3o Preto, dove debutta nel 1985. Dal 1986 al 1988 \u00e8 al Guarani, poi passa al suo primo club importante, il Vasco da Gama, dove resta fino al 1991. Dal 1991 al 1993 gioca nel Cruzeiro, guadagnandosi la convocazione in nazionale per la Copa Am\u00e9rica 1993. Dopo un periodo in squadre minori come il Rio Branco e l'An\u00e1polis torna brevemente all'Atl\u00e9tico Mineiro prima di chiudere la carriera alla S\u00e3ocarlense.\nNazionale.\nCon la nazionale di calcio brasiliana Boiadeiro conta 5 presenze ottenute nel periodo della Copa Am\u00e9rica 1993. Durante la competizione Boiadeiro ha sbagliato il rigore decisivo nei quarti di finale contro l'.\nAllenatore.\nNel 2012 viene nominato CT di Timor Est."}
{"id": "1922321", "revid": "110157", "url": "https://it.wikipedia.org/wiki?curid=1922321", "title": "Ginnastica ai Giochi della XXIX Olimpiade - Corpo libero maschile", "text": "La finale del corpo libero maschile si \u00e8 svolta allo Stadio Coperto Nazionale di Pechino il 17 agosto, con inizio alle ore 18:00."}
{"id": "1922328", "revid": "154893", "url": "https://it.wikipedia.org/wiki?curid=1922328", "title": "Revinda", "text": "Revinda \u00e8 un minuscolo villaggio sito in Corsica, nelle vicinanze di Cargese. Amministrativamente fa parte del comune di Marignana.\nCostituisce uno dei punti di partenza per un sentiero GR che si inoltra sul lato sud-occidentale del massiccio del Monte Cinto, andando a congiungersi nei pressi del passo Col de Vergio con il Sentiero Europa GR 20.\nIl villaggio \u00e8 costituito da poche case private e da una piccola chiesa, che ospit\u00f2 nel dicembre 1942 la resistenza corsa. "}
{"id": "1922330", "revid": "121031840", "url": "https://it.wikipedia.org/wiki?curid=1922330", "title": "Chiesa di San Tommaso in Formis", "text": "La chiesa di San Tommaso in Formis \u00e8 una chiesa di Roma, nel rione Celio, in via San Paolo della Croce.\nStoria.\nSituata a margine della Villa Celimontana, presso l'Arco di Dolabella, la chiesa, dedicata a San Tommaso apostolo, deve il suo appellativo \"in formis\" al vicino acquedotto Claudio (\"forma claudia\" in latino).\nLa chiesa risale al X secolo circa, anche se la prima data certa \u00e8 quella del 1209, quando Papa Innocenzo III fece dono della chiesa con annesso monastero ai Trinitari, il cui fondatore, San Giovanni de Matha, pose qui la sua sede e vi abit\u00f2. Il santo adatt\u00f2 parte del monastero ad ospedale per assistere poveri, infermi, pellegrini e schiavi riscattati, secondo gli scopi propri dell'Ordine. Le spoglie del santo furono tumulate nella chiesa alla sua morte, il 17 dicembre 1213, per poi essere trasportate solennemente in Spagna nel XVII secolo.\nNel 1217 papa Onorio III con la bolla \"Ordine Sanctissimae Trinitatis\" dot\u00f2 la chiesa di San Tommaso e San Michele Arcangelo \"de Formis\" di vari beni a Roma e nei dintorni.\nNel 1209, San Francesco di Assisi si rec\u00f2 a Roma per ottenere l'autorizzazione della regola di vita, per s\u00e9 e per i suoi frati, da parte di papa Innocenzo III. San Giovanni de Matha, vedendolo mendicare fuori del Laterano in attesa che il Papa lo ricevesse, lo accolse nella sua chiesa di san Tommaso dove lo rifocill\u00f2. I due Santi divennero cos\u00ec amici. Successivamente Francesco dimor\u00f2 pi\u00f9 volte nel monastero annesso alla chiesa ospite degli amici Trinitari, come dimostra il quadro di Siciolante da Sermoneta, all'entrata della chiesa sulla sinistra, che raffigura la \"Vergine, san Bonifacio martire e san Francesco d'Assisi con Papa Bonifacio IX\". Intorno al 1380 l'Ordine Trinitario fu costretto ad abbandonare Roma; gli edifici passarono al Reverendo Capitolo Vaticano, ma l'attivit\u00e0 ospedaliera fu dimessa e tutto il complesso rimase in stato di abbandono per molti anni. Nel 1532 si pose mano ad un primo restauro; nel 1571 Pio V restitu\u00ec la chiesa, l'ospedale e il convento ai Trinitari, che li persero nuovamente alla morte del papa.\nNel 1663 la chiesa fu completamente ricostruita nelle forme attuali dal Capitolo Vaticano. Infine nel 1925 la chiesa e una parte del convento furono restituiti definitivamente all'Ordine dei Trinitari; dell'ospedale non rimaneva oramai pi\u00f9 niente, eccetto il portale duecentesco, che d\u00e0 sul largo della Sanit\u00e0 militare, con mosaico cosmatesco del 1210 raffigurante \"Cristo nell'atto di liberare due schiavi\".\nDescrizione.\nL'interno della chiesa si presenta ad unica navata e piuttosto spoglia rispetto all'antichit\u00e0 della sua origine. All'altare maggiore spicca un dipinto moderno di Aronne del Vecchio raffigurante \"Ges\u00f9 che invia san Giovanni de Matha\". Le sette vetrate che rendono assai luminosa la piccola chiesa sono opere moderne di Samuele Pulcini collocate qui nel 2000, in occasione del Grande Giubileo."}
{"id": "1922333", "revid": "547034", "url": "https://it.wikipedia.org/wiki?curid=1922333", "title": "Go Girl (Ciara)", "text": "Go Girl \u00e8 una canzone cantata dalla cantante statunitense Ciara, pubblicata come primo singolo dal suo terzo album, \"Fantasy Ride\".\nAlla canzone partecipa il cantante T-Pain, che inoltre la produce. La canzone \u00e8 stata scritta dalla stessa Ciara e Faheem Najm. L'11 agosto 2008 la demo della canzone \u00e8 entrata in rete, con il nome di \"Hood Girl\". Nella demo erano presenti le parti limitate cantate da T-Pain, e in pi\u00f9 la voce della ragazza demo. Il 3 settembre, invece, l'intera canzone \u00e8 entrata nelle reti internet e nei siti di musica. La canzone \u00e8 stata pubblicata nelle radio americane il 2 settembre, e in formato CD il 4.\nVideo musicale.\nIl video di \"Go Girl\" \u00e8 stato lanciato marted\u00ec 7 ottobre in anteprima mondiale durante la trasmissione \"Access Garanted\" dell'emittente americana BET.\nLa parte iniziale riproduce delle interferenze e delle sfocature, al termine delle quali appare Ciara con una parrucca nera nei panni di una segretaria. T-Pain durante il proprio primo verso all'inizio della canzone appare appoggiato ad un muro mentre canta. La telecamera si sposta poi su Ciara, che esegue diverse coreografie con delle ballerine vestiti uguali a lei tranne che per il colore della parrucca, che per loro \u00e8 bianco. La cantante poi sale su un ascensore, dal quale esce cantando e ballando vestita in stile futuristico. Al termine del secondo verso di T-Pain \u00e8 presente una piccola modifica della canzone che fa parte della versione estesa del cd promozionale. Ciara si trova in sella a una moto, dopodich\u00e9 c'\u00e8 una parte molto simile a quella del video delle Pussycat Dolls, When I Grow Up con lei e alcune ballerine che ballano per qualche secondo su dei ponteggi. Il video termina con la canzone che sfuma e con Ciara che riappare con i vari costumi indossati sorridendo. La particolarit\u00e0 di questo video \u00e8 che i due cantanti non vengono mai ripresi insieme."}
{"id": "1922334", "revid": "38120", "url": "https://it.wikipedia.org/wiki?curid=1922334", "title": "Stepped On My J'z", "text": ""}
{"id": "1922339", "revid": "1543377", "url": "https://it.wikipedia.org/wiki?curid=1922339", "title": "Chiesa di Santa Maria in Tempulo", "text": "La chiesa di Santa Maria in Tempulo \u00e8 una chiesa sconsacrata di Roma, nel rione Celio, in via Valle delle Camene, alle pendici del Celio. Via Valle delle Camene \u00e8 una strada che ripercorre l'antico tracciato iniziale della via Appia, e che nel toponimo ricorda che qui sorgeva la \"Fons Camenarum\", la fonte sacra alle Muse (le \"Camenae\"). Le sue acque, ritenute medicamentose, venivano utilizzate dalle Vestali per la necessit\u00e0 del loro culto. \nStoria.\nLa chiesa \u00e8 strettamente legata al \"monasterium Tempuli\", ricordato per la prima volta nell'806 quando venne saccheggiato dai musulmani, chiamati Saraceni a quel tempo. Affinch\u00e9 le monache avessero le possibilit\u00e0 economiche per la ricostruzione, nel 905 Papa Sergio III eman\u00f2 una bolla nella quale donava al monastero alcune propriet\u00e0 sulla via Laurentina, a patto per\u00f2 che le monache recitassero cento volte al giorno il \"Kyrie Eleison\" (\"Signore, piet\u00e0\") ed il \"Christe Eleison\" (\"Cristo, piet\u00e0\").\nLa chiesa \u00e8 pi\u00f9 antica, e probabilmente risale al VI secolo, quando una comunit\u00e0 religiosa greca costru\u00ec in questo luogo un piccolo oratorio dedicato a S.Agata. \u00c8 conosciuta col nome di \"chiesa di Sant'Agata\", costruita da profughi (monaci ?) di origine greca.\nSull'origine del nome di questa chiesa vi sono diverse teorie:\nUn documento del 977 menziona il \"Monasterium Sanctae Mariae qui vocatur Tempuli\", mentre nel 1155 comparve ufficialmente una \"ecclesia S.Mariae in Tempuli\". Il campanile \u00e8 del medesimo periodo, del quale permangono soltanto due lati inglobati nella muratura dell'edificio, visibili sulla destra del versante rivolto verso via delle Terme di Caracalla.\nDi certo \u00e8 che fino al XII secolo il monastero, abitato da monache benedettine, \u00e8 citato dalle fonti col nome di \"monasterium Sanctae Mariae qui vocatur Tempuli\", e solo nel 1155 si menziona per la prima volta una \"ecclesia Sanctae Mariae in Tempuli\": appartengono a questo periodo i resti del campanile medievale, oggi inglobati nella muratura esterna dell'edificio.\nIl XIII secolo rappresenta la fine dell'uso religioso del monastero e della chiesa. Infatti, con disposizione del Papa Onorio III del 1216, Domenico di Guzman (San Domenico) fu incaricato di fondare il primo ordine monastico femminile di clausura; questo progetto and\u00f2 in porto nel 1222 quando le monache di Santa Maria in Tempulo (chiamate le \"Tempoline\") furono costrette a trasferirsi nel vicino monastero di San Sisto Vecchio, e portarono con s\u00e9 l'antica e venerata icona della Madonna (menzionata nella bolla del 905, che oggi \u00e8 conservata nella chiesa di Santa Maria del Rosario a Monte Mario).\nLa storia successiva della chiesa e del monastero \"in Tempulo\" fu alquanto singolare: da monastero divenne abitazione civile, il complesso venne saccheggiato nel XIV secolo, e nel XVII secolo fu trasformato in un ninfeo della Villa Mattei (oggi Villa Celimontana); la chiesa (o per meglio dire, il casale di campagna) divenne poi un fienile, e lo rimase fino all'inizio del Novecento, quando fu recuperata e data in uso gratuito per uso artistico; ospit\u00f2 infatti lo studio degli scultori Michele La Spina, Francesco Sansone e Ugo Quaglieri fino agli anni ottanta; fu fatta poi restaurare dal sindaco Francesco Rutelli ed oggi, di propriet\u00e0 del Comune di Roma, \u00e8 luogo di celebrazione di matrimoni civili.\nFu anche,esternamente,location per una scena del film \"RUGANTINO\" del 1973."}
{"id": "1922340", "revid": "110157", "url": "https://it.wikipedia.org/wiki?curid=1922340", "title": "Ginnastica ai Giochi della XXIX Olimpiade - Corpo libero femminile", "text": "La finale del corpo libero femminile si \u00e8 svolta allo Stadio Coperto Nazionale di Pechino il 17 agosto, con inizio alle ore 18:00."}
{"id": "1922349", "revid": "1855146", "url": "https://it.wikipedia.org/wiki?curid=1922349", "title": "Chiesa di San Cesareo de Appia", "text": "La chiesa di San Cesareo de Appia, detta comunemente ed erroneamente San Cesareo in Palatio, \u00e8 un luogo di culto cattolico di Roma, nel rione Celio, presso la porta San Sebastiano. Il santo titolare della chiesa \u00e8 san Cesario, diacono e martire di Terracina.\nDi propriet\u00e0 statale, dal dicembre 2014 il Ministero per i beni e le attivit\u00e0 culturali l'ha gestita tramite il Polo museale del Lazio, dal dicembre 2019 attraverso la Direzione Musei statali di Roma, e dal dicembre 2021 l'ha attribuita al Parco archeologico dell'Appia Antica.\nStoria.\nQuesta chiesa \u00e8 di origini antiche: risale all'VIII secolo e fu costruita su resti di strutture romane preesistenti, che oggi si possono osservare nei sotterranei (resti di un pavimento musivo, con scene marine del II secolo d.C.). \u00c8 anche chiamata dalle fonti medievali \"San Cesareo in Turrim\", \u201ccertamente dalla vicinanza di qualche altissima torre, delle quali la citt\u00e0 del medio evo era irta\u201d (Armellini, op. cit., p.\u00a0595); col XVI secolo compare anche il nome di \"San Cesareo in Palatio\" e questo cre\u00f2 molta confusione con l'omonima chiesa nel rione Campitelli.\nNel corso dei secoli la chiesa pass\u00f2 di mano diverse volte e fu pi\u00f9 volte ristrutturata: nel XIV secolo fu affidata ai crociferi per fondarvi un ospedale che dava asilo ai pellegrini entrati dalla vicina porta San Sebastiano; a loro subentrarono le monache benedettine; nel XV secolo fu affidata alle cure della vicina chiesa di San Sisto Vecchio e poi a quelle della chiesa dei Santi Nereo e Achilleo; venne completamente restaurata nel XVI secolo ad opera del Cavalier d'Arpino, e poi affidata ai padri somaschi. In questa occasione furono qui trasferiti i mosaici del XIII secolo e altri arredi architettonici che si trovavano nel transetto della basilica di San Giovanni in Laterano, a quell'epoca in fase di ristrutturazione.\nIl 25 aprile del 1960, nella chiesa di San Cesareo sull'Appia Antica, l'attrice Virna Lisi spos\u00f2 l'architetto romano Franco Pesci. Questa chiesa piaceva molto all'attrice, tra l'altro allora era chiusa (fu riaperta al culto il 2 aprile del 1963); gli sposi fecero richiesta di averla e fu aperta appositamente per il loro matrimonio.\nIl 26 giugno 1967, Karol Wojty\u0142a, il futuro papa Giovanni Paolo II, fu creato e pubblicato cardinale di San Cesareo in Palatio, titolo che insiste appunto sulla chiesa di San Cesareo de Appia. Il cardinale Wojtyla, quando scendeva a Roma per pi\u00f9 giorni, al mattino presto radunava i preti polacchi residenti nella capitale e con loro concelebrava Messa in San Cesareo in Palatio. Egli, inoltre, faceva aprire al custode la chiesa quando desiderava pregare da solo, inginocchiato davanti all\u2019altare, sotto al quale due angeli marmorei sono riprodotti nell'atto di aprire un tendaggio, dando luce alla raffigurazione musiva di \"\"S. Caesareus Diac. Mart.\".\"\nDescrizione.\nLa chiesa presenta una facciata molto sobria con un portone d'accesso preceduto da protiro con colonne di granito. L'interno si presenta a navata unica. Alle pareti laterali, tra le finestre, vi sono dei mosaici opera del Cavalier d'Arpino, con \"scene della vita di san Cesareo\". Nel catino absidale un mosaico che raffigura \"Dio Padre fra gli angeli\". L'altare, l'ambone, la cattedra, le transenne del presbiterio sono elementi architettonici che appartenevano alla basilica di San Giovanni: per lo pi\u00f9 sono composti da elementi eterogenei che risalgono al XIII secolo.\nSulla cantoria alla sinistra del presbiterio si trova l'organo a canne, costruito fra il 1997 e il 1999 da Francesco Saverio Colamarino riutilizzando come consolle un organo elettrico ed applicando il sistema multiplo per i registri che, in totale, sono 39 su due manuali e pedale."}
{"id": "1922357", "revid": "6923", "url": "https://it.wikipedia.org/wiki?curid=1922357", "title": "Tempio valdese di piazza Cavour", "text": "Il tempio valdese di piazza Cavour \u00e8 un luogo di culto cristiano situato a Roma, nel rione Prati, in piazza Cavour. Esso fu costruito fra il 1911 e il 1913 e, all'interno del suo complesso, si trova anche la sede della Facolt\u00e0 valdese di teologia.\nStoria.\nUn primo tempio per il culto valdese era stato costruito a Roma nel 1883 in via IV Novembre, nel rione Trevi non lontano da piazza Venezia.\nNel 1910, la vedova americana John Stewart Kennedy acquist\u00f2 per conto della Chiesa evangelica valdese un terreno nel nascente rione Prati sul quale, per volont\u00e0 del Comitato per l'Evangelizzazione della Chiesa Valdese presieduto da Arturo Muston, sarebbe dovuto sorgere un complesso comprendente un nuovo tempio e vari locali accessori. Lo stesso anno, venne indetto dal Comitato un concorso per gli stabili da costruire al quale vennero invitati l'architetto Arturo Pazzi, l'ingegnere Emanuele Rutelli insieme all'architetto Paolo Bonci, e lo studio torinese Charbonnet e Cougn; i tre progetti furono giudicati insoddisfacenti e bocciati \"ex aequo\", tuttavia nel gennaio 1911 l'incarico venne affidato a Rutelli e Bonci e la costruzione del complesso cominci\u00f2 nel giugno 1911 per terminare nel 1913; mentre la decorazione interna del tempio venne realizzata da Paolo Paschetto, le strutture portanti in calcestruzzo armato furono opera della societ\u00e0 diretta da Giovanni Antonio Porcheddu.\nIl tempio venne inaugurato con un culto solenne il giorno 8 febbraio dell'anno 1914. L'edificio \u00e8 rimasto immutato nel corso degli anni ad eccezione della sistemazione interna delle panche, modificata dal pastore Franco Sommani che inoltre smise di usare il pulpito, sostituito da un leggio posto a pavimento. L'8 febbraio 2014, al termine dei lavori di restauro della facciata, si sono aperti i festeggiamenti per i cento anni del tempio con un culto solenne con la predicazione di Eugenio Bernardini, moderatore della Tavola Valdese.\nDescrizione.\nArchitettura.\nIl tempio valdese di piazza Cavour \u00e8 opera dell'ingegnere Emanuele Rutelli e dell'architetto Paolo Bonci ed \u00e8 in uno eclettica frutto della fusione di elementi decorativi tratti dall'architettura neoromanica e dal Liberty.\nIl frontespizio dell'edificio \u00e8 caratterizzato dalla facciata, posta tra due corpi cilindrici che hanno il compito di raccordare quest'ultima ai palazzi attigui riprendendone gli elementi decorativi. Al centro del prospetto si apre il portale, leggermente strombato e sormontato da una lunetta decorata con un mosaico policromo realizzato da Evandro Monticelli su disegno di Paolo Paschetto: esso raffigura al centro un candelabro sormontato da una candela accesa e poggiante sulla Bibbia, con intorno il motto in lingua latina \"Lux lucet in tenebris\", simbolo del Valdismo. Pi\u00f9 in alto, vi \u00e8 una loggia formata da una polifora che si compone di sette monofore a tutto sesto poggianti su colonnine e che d\u00e0 luce all'interno dell'edificio; essa \u00e8 sormontata da un rosone circolare che invece d\u00e0 su un ambiente soprastante la chiesa. Completano la facciata due campanili privi di campane, la cui sommit\u00e0 si articola in un piano inferiore con una trifora su ciascuno dei lati ed uno superiore costituito da una cupoletta poggiante su un tamburo cilindrico.\nL'interno del tempio \u00e8 preceduto da un endonartece ed \u00e8 a pianta basilicale. L'aula \u00e8 divisa in tre navate con tribune sopra le due laterali da pilastri ottagonali con sistema hennebique. In fondo alla navata centrale si apre l'abside semicircolare quasi interamente occupata dall'organo a canne, davanti al quale si trovano il pulpito, ora in disuso, e il tavolo per la Santa Cena, entrambi realizzati in legno da Tito e Giuseppe Corsini su progetto di Paolo Paschetto; la balaustra del pulpito \u00e8 decorata da diversi bassorilievi: al centro il monogramma di Cristo e ai lati, da sinistra a destra, le effigi di Arnaldo da Brescia, Martin Lutero, Giovanni Calvino e Girolamo Savonarola. Il fonte battesimale, posto sulla sinistra, \u00e8 in marmi policromi ed \u00e8 opera di Francesco Augelli.\nApparato decorativo interno.\nL'intero apparato decorativo interno \u00e8 opera di Paolo Paschetto che, tra il 1912 e il 1913, realizz\u00f2 sia le pitture parietali con la tecnica della pittura a tempera e del mosaico, sia i disegni per le vetrate policrome, per gli arredi lignei e per i lampadari in ferro battuto.\nLa parete curva dell'abside e il soprastante catino sono ricoperti da un unico mosaico, caratterizzato da vividi colori e stilemi paleocristiani rivisitati in chiave modernista, il quale presenta al centro una grande croce latina di colore rosso su fondo oro, mentre il soffitto \u00e8 ornato con un cielo stellato. L'arco trionfale e la parte superiore delle pareti laterali della navata centrale, invece, sono dipinte con girali vegetali che inquadrano, entro tondi, simboli cristiani tra i quali spiccano, al di sopra dell'abside, le lettere A e \u03a9; una decorazione geometrica con motivi ricorrenti ingentilisce i sottarchi e le travi dei soffitti.\nLe vetrate furono realizzate nel 1913 da Cesare Picchiarini che, come due anni prima per la chiesa evangelica battista di via del Teatro Valle, utilizz\u00f2 vetri direttamente colorati anzich\u00e9 ricorrere alla pittura. Esse si articolano su tre livelli. Quello inferiore corrisponde alle navate laterali ed \u00e8 formato da bifore; le vetrate raffigurano ciascuna una citazione biblica circondata da una ricca cornice geometrica opalescente ispirata ai commessi marmorei barocchi (in basso) e simboli tratti dalla Scrittura e dalle decorazioni delle catacombe, incentrati sul tema della storia della salvezza (in alto). L'ordine intermedio illumina il matroneo ed \u00e8 costituito da trifore con il fornice centrale pi\u00f9 alto rispetto ai laterali; le vetrate, ciascuna con una propria cromia, presentano in basso una sezione ad imitazione di blocchi marmorei, e in alto tralci di rosa e di vite, con simboli biblici. Il livello superiore, invece, corrisponde al cleristorio della navata ed \u00e8 formato da trifore con fornici di egual altezza; le vetrate, prive di simbolismo scritturistico, sono ispirate al puro decorativismo reso attraverso elementi vegetali e colori sgargianti, ripreso anche nella polifora in controfacciata.\nOrgano a canne.\nNell'abside, si trova l'organo a canne Carlo Vegezzi-Bossi \"opus 1349\", costruito nel 1913 ed installato nel gennaio 1914.\nLo strumento \u00e8 a trasmissione pneumatico-tubolare e conta 2308 canne per un totale di 32 registri. Il prospetto \u00e8 costituito da un alto basamento ligneo con specchiature quadrangolari, al di sopra del quale trovano luogo le canne di facciata, dell'ordine degli 8', appartenenti ai registri di principale del primo manuale e disposte in cinque cuspidi, con bocche \"a mitria\".\nLa consolle, posta alla destra del pulpito e rivolta verso la navata, dispone di tre tastiere di 58 note ciascuna e pedaliera dritta di 27 note; i registri e gli annullatori sono azionati da placchette a bilico poste sopra il terzo manuale e di differente colore in base al corpo fonico al quale si riferiscono, mentre le unioni sono collegate ai pedaletti posti al di sopra della pedaliera."}
{"id": "1922363", "revid": "56818", "url": "https://it.wikipedia.org/wiki?curid=1922363", "title": "Ciclo circadiano", "text": ""}
{"id": "1922364", "revid": "538762", "url": "https://it.wikipedia.org/wiki?curid=1922364", "title": "Commissione interdicasteriale per il Catechismo della Chiesa cattolica", "text": "La Commissione interdicasteriale per il Catechismo della Chiesa cattolica \u00e8 un dicastero della Curia Romana.\nTale organo venne istituito da papa Giovanni Paolo II nel marzo 1993 e ad esso venne affidato il compito di coordinare le attivit\u00e0 del Catechismo della Chiesa Cattolica, promuovendo iniziative per una sua migliore conoscenza, esaminando e approvando le traduzioni della \"editio typica\" latina.\nLa nuova commissione si pone in continuit\u00e0 con le due commissioni precedenti, la \"Commissione per la preparazione del Catechismo per la Chiesa universale\" (10 luglio 1986 - dicembre 1992) e la \"Commissione editoriale\" (1991)\nLa Commissione ha dedicato pi\u00f9 tempo alla stesura della \"editio typica\" latina, sulla quale si basano tutte le altre traduzioni nelle diverse lingue."}
{"id": "1922367", "revid": "19330", "url": "https://it.wikipedia.org/wiki?curid=1922367", "title": "Jat (\u0441irillico)", "text": ""}
{"id": "1922368", "revid": "19330", "url": "https://it.wikipedia.org/wiki?curid=1922368", "title": "Ot (\u0441irillico)", "text": ""}
{"id": "1922369", "revid": "455046", "url": "https://it.wikipedia.org/wiki?curid=1922369", "title": "Bosnia ed Erzegovina ai Giochi olimpici", "text": "La Bosnia ed Erzegovina, ottenuta l'indipendenza dalla Repubblica Socialista Federale di Jugoslavia (1992), partecip\u00f2 per la prima volta ai Giochi olimpici nel 1992 (Olimpiadi estive) e nel 1994 ai Giochi olimpici invernali.\nFino ad ora nessun atleta bosniaco \u00e8 riuscito a vincere una medaglia.\nIl Comitato Olimpico di Bosnia ed Erzegovina, creato nel 1992, venne riconosciuto dal CIO nel 1993."}
{"id": "1922374", "revid": "729019", "url": "https://it.wikipedia.org/wiki?curid=1922374", "title": "Stazione di Povo-Mesiano", "text": "La stazione di Povo-Mesiano \u00e8 una fermata ferroviaria della Valsugana (Trento \u2013 Venezia). Si trova nella frazione di Povo del comune di Trento.\nStoria.\nIl primo impianto venne attivato come stazione il 26 aprile 1896 in concomitanza con l'inaugurazione della tratta Trento-Tezze, che allora ricadeva in territorio austriaco.\nL'attuale fermata di Povo-Mesiano venne attivata il 25 settembre 1995; essa si trova poco distante dalla primitiva fermata di Povo, soppressa alcuni anni prima. Questa struttura si \u00e8 resa necessaria in seguito all'apertura delle facolt\u00e0 di ingegneria e scienze dell'Universit\u00e0 degli studi di Trento.\nFra ottobre 2013 e settembre 2014 venne condotto un ulteriore intervento di ristrutturazione con allungamento della banchina a 150 metri.\nNel novembre 2015 \u00e8 stato aperto il sottopassaggio.\nStrutture e impianti.\nLa fermata \u00e8 posta alla progressiva chilometrica 138+080, tra la stazione di Villazzano e quella di Pergine Valsugana. L'accesso alla stazione avviene da via Mesiano.\nMovimento.\nPovo-Mesiano \u00e8 servita dai treni regionali svolti da Trenitalia e Trentino Trasporti nell'ambito del contratto di servizio stipulato con la Provincia Autonoma di Trento."}
{"id": "1922377", "revid": "284427", "url": "https://it.wikipedia.org/wiki?curid=1922377", "title": "H\u00e9l\u00e8ne Nardini", "text": ""}
{"id": "1922382", "revid": "287204", "url": "https://it.wikipedia.org/wiki?curid=1922382", "title": "Serie A2 2003-2004 (calcio femminile)", "text": "La Serie A2 2003-2004 \u00e8 stata la seconda edizione della Serie A2, la seconda serie del campionato italiano di calcio femminile. L' e il hanno vinto i rispettivi gironi e sono stati promossi in Serie A.\nStagione.\nNovit\u00e0.\nCon l'ampliamento della Serie A2 da 12 a 24 squadre, nell'edizione 2002-2003 non ci sono state retrocessioni e dalla Serie B 2002-2003 sono state promosse dodici squadre: (che successivamente ha cambiato denominazione in P.C.A. Atalanta Femminile), Segratese, Matuziana Sanremo, Trento, , Rivignano, Perugia Grifo, , , Termoli, Autoscuola Puccio Palermo ed Atletico Corigliano. In seguito alle rinunce dello Sporting Casalnuovo e del Termoli, sono state ammesse in Serie A2 e . Dalla Serie A2 2002-2003 sono state promosse in Serie A Vallassinese e , mentre dalla Serie A 2002-2003 sono state retrocesse Valdarno e Ludos Palermo.\nFormula.\nLe 24 squadre partecipanti sono state divise in due gironi da 12 squadre ciascuno. Nei due gironi le squadre si affrontano in un girone all'italiana con partite di andata e ritorno per un totale di 22 giornate. La prima classificata di ciascun girone \u00e8 promossa in Serie A. Le ultime due di ognuno dei due gironi, pi\u00f9 una quinta retrocessione risultante da un ulteriore spareggio tra le terzultime, sono retrocesse in Serie B.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nCollegamenti esterni.\nClassifiche pubblicate dal sito http://www.divisionecalciofemminile.it visitato in data 24 maggio 2004 e allegate al comunicato ufficiale n. 71 del 13 maggio 2004.Il sito \u00e8 stato cancellato dalla L.N.D. che ha continuato a pubblicarle su lnd.it spazio Divisione Calcio Femminile dalla stagione 2007-2008."}
{"id": "1922389", "revid": "287204", "url": "https://it.wikipedia.org/wiki?curid=1922389", "title": "Filippo Capocci", "text": "Biografia.\nFu organista della basilica di San Giovanni in Laterano dal 1875 e, successivamente, Maestro di cappella della Cappella musicale Pia Lateranense nella stessa Basilica, subentrando al padre (Gaetano)\nnel 1898. Prest\u00f2, inoltre, servizio nelle chiese romane di Sant'Ignazio e di Santa Maria di Monserrato.\nAccademico della Regia Accademia di Santa Cecilia, egli fu anche naestro d'organo della regina Margherita.\nFilippo Capocci, al contrario del padre - piuttosto legato all'estetica della composizione liturgica (strumentale e vocale) ottocententesca in voga in Italia - si svincol\u00f2 del tutto dallo stile \"teatrale\", ripensando sia l'interpretazione, sia la composizione organistica in modo che fossero molto vicine all'idea espressa dal Romanticismo musicale francese (non a caso egli strinse un rapporto di amicizia con Alexandre Guilmant).\nL'occasione per mettersi in luce giunse nel 1881, quando \"quasi improvvis\u00f2\" la sua \"Prima sonata\" per organo durante il concerto di inaugurazione del nuovo organo di Joseph Merklin della chiesa di San Luigi dei Francesi tenuto da Guilmant. \nNel 1890, la sua esecuzione con Alexandre Guilmant e Giovan Battista Polleri per l'inaugurazione del nuovo organo di William George Trice della Basilica dell'Immacolata a Genova segn\u00f2 un ulteriore punto a favore di quel Movimento Riformista che propizi\u00f2 (pi\u00f9 o meno volontariamente) con la sua opera di collaudatore. \nFu favorevole alla proposta del Capitolo dei Canonici di San Giovanni in Laterano di costruire due nuovi organi, che vennero collocati in Basilica al termine dei lavori per il rifacimento dell'abside voluto dal papa Leone XIII e che egli stesso inaugur\u00f2 (tra il 1886 e il 1887). Questo lavoro venne affidato a Nicola Morettini, uno dei primi organari in italia che fece propri i principi per una riforma dell'organo italiano.\nNel 1899, Filippo Capocci venne accolto tra i membri dell\"'American Guild of Organists\". \nOttenne la nomina come maestro della \"Scuola facoltativa d'organo\" nella neonata Scuola Superiore di Musica nel 1911, ma non pot\u00e9 mai insegnare per via di una malattia che lo debilit\u00f2 fino a portarlo alla morte (luglio 1911).\nOpere.\nLa sua produzione organistica consta di circa 200 opere e comprende sette sonate per organo, dodici volumi di \"Pezzi Originali per organo\", sei volumi dell\"'Office Divine,\" diversi volumi di composizioni varie e una \"Fantasia composta espressamente per l'inaugurazione dell'organo di San Giovanni in Laterano.\"\nCapocci, in quanto maestro di cappella, si dedic\u00f2 anche alla composizione vocale. Di lui si ricordano almeno tre \"Messe\".\nLe sue opere sono di impronta quasi neoclassica e riflettono un gusto orchestrale e Sinf\u00f3nico.\nAd oggi (2019), le sue composizioni tornano ad essere inserite nei programmi da concerto. Questo \u00e8 il segno evidente di un rinnovato interesse verso l'operato di colui che \u00e8 da considerarsi (a tutti gli effetti) tra i padri di una nuova scuola organistica italiana.\nOnorificenze.\nNel 1892 il papa Leone XIII gli conferisce il Cavalierato di San Gregorio Magno.\nNel 19il papa Leone XIII gli conferisce la Commenda dell'Ordine di San Gregorio Magno."}
{"id": "1922394", "revid": "767487", "url": "https://it.wikipedia.org/wiki?curid=1922394", "title": "Dealu Frumos", "text": "Dealu Frumos (in ungherese \"Lesses\", in tedesco \"Sch\u00f6nberg\" o \"Schoenberg\") \u00e8 un paese della Romania di 477 abitanti, ubicato nel distretto di Sibiu, nella regione storica della Transilvania. \u00c8 un piccolo paese che appartiene al comune di Merghindeal.\nLe attivit\u00e0 economiche principali sono la raccolta del legname dai boschi vicini e la mungitura delle vacche. Il turismo \u00e8 rappresentato dalle comunit\u00e0 tedesche che tornano di anno in anno a visitare la chiesa fortificato, oggi in uso alla Facolt\u00e0 di Architettura di Bucarest, e l'obelisco che segna il centro della Romania.\nIl paese si trova a sessanta chilometri a nord-est della capitale Sibiu (\"Hermannstadt\"), vicino a Agnita (\"Agnetheln\"), nel nord-est del distretto di Sibiu.\nStoria.\nCon il nome di Schoenberg, fu fondata dalla met\u00e0 del XII secolo dai Sassoni di Transilvania. Intorno al 1300 era menzionato col nome di \"Pulchromonte\".\nAlla fine del XIX secolo pi\u00f9 della met\u00e0 della popolazione era composta da Sassoni di Transilvania. Solo nel 1930 - quasi venti anni dopo la formazione della Grande Romania - venne aperta una scuola pubblica rumena.\nGi\u00e0 durante il regime comunista, ma soprattutto dopo la sconvolgimenti politici del 1989 in Romania, la maggior parte della popolazione tedesca si trasfer\u00ec in Germania.\nNel corso del 2006 gli organizzatori del Festival Internazionale del Teatro di Sibiu (\"FITS\") usarono la chiesa di Dealu Frumos come scenario per gli spettacoli.\nMonumenti.\nIl monumento principale del paese \u00e8 la chiesa fortificata. L'altro monumento, lungo la strada per Agnita, \u00e8 l'obelisco che segna il Centro della Romania (secondo i confini del 1945), secondo alcune leggende, la collina dove \u00e8 celato l'Oro di Hitler e dei Gerarchi Nazisti (alcuni anziani della zona chiamano quella collina \"Collina dei Nazisti\")."}
{"id": "1922399", "revid": "122448889", "url": "https://it.wikipedia.org/wiki?curid=1922399", "title": "Jugoslavia ai Giochi olimpici", "text": "La rappresentativa jugoslava ai Giochi olimpici ha rappresentato tra il 1920 e il 2002 il Regno di Jugoslavia, la Repubblica Socialista Federale di Jugoslavia e la Repubblica Federale di Jugoslavia e vi erano presenti gli atleti delle 6 regioni che componevano lo stato jugoslavo (Serbia, Slovenia, Croazia, Bosnia ed Erzegovina, Macedonia e Montenegro).\nAi XVI Giochi olimpici invernali parteciparono, per la prima volta, la rappresentativa della Slovenia e la rappresentativa croata separate da quella jugoslava, poich\u00e9 le due nazioni ottennero la totale indipendenza da Belgrado nel giugno 1991.\nIn seguito alle guerre jugoslave la Jugoslavia non pot\u00e9 partecipare ai Giochi della XXV Olimpiade come Jugoslavia e vi partecip\u00f2 come Partecipanti Olimpici Indipendenti (rappresentativa che comprendeva i soli atleti serbi, montenegrini e macedoni, visto che gli atleti bosniaci facevano parte della neonata rappresentativa bosniaca), mentre non pot\u00e9 partecipare ai XVII Giochi olimpici invernali.\nDai Giochi della XXVI Olimpiade ai XIX Giochi olimpici invernali la rappresentativa jugoslava comprendeva solo gli atleti di Serbia e Montenegro.\nNel 1984 i XIV Giochi olimpici invernali si disputarono a Sarajevo, l'attuale capitale bosniaca, allora in Jugoslavia."}
{"id": "1922406", "revid": "73010420", "url": "https://it.wikipedia.org/wiki?curid=1922406", "title": "Teatro Verdi (Busseto)", "text": ""}
{"id": "1922409", "revid": "767487", "url": "https://it.wikipedia.org/wiki?curid=1922409", "title": "Orciprenalina", "text": "L'orciprenalina (o metaproterenolo) \u00e8 un farmaco \u03b22-agonista adrenergico. Trova utilizzo terapeutico come antiasmatico.\nIndicazioni.\nViene utilizzato come trattamento farmacologico contro l'asma bronchiale.\nEffetti indesiderati.\nFra gli effetti indesiderati si riscontrano ipertensione e tachicardia.\nControindicazioni.\nDa evitare in caso di ipersensibilit\u00e0 nota al farmaco."}
{"id": "1922412", "revid": "110157", "url": "https://it.wikipedia.org/wiki?curid=1922412", "title": "Chanson d'amour", "text": "Chanson d'amour (\"Canzone d'amore\") \u00e8 un popolare brano musicale scritto dal compositore statunitense Wayne Shanklin noto soprattutto per la contaminazione fra lingua inglese e lingua francese.\nNel 1958 furono pubblicate due versioni concorrenti della canzone. Una era di Art and Dotty Todd, l'altra del gruppo vocale The Fontane Sisters. Entrambe le versioni ebbero una notevole popolarit\u00e0 nell'aprile di quell'anno.\nIn Italia, venne proposta nel 1958 da Johnny Dorelli, con un basso successo.\nNel 1966 la cover dei Lettermen riport\u00f2 al successo il brano soprattutto negli Stati Uniti.\nProdotta da Richard Perry per l'album \"Coming Out\", \"Chanson d'amour\" conobbe la sua pi\u00f9 grande popolarit\u00e0 in Europa grazie allo stile jazz r\u00e9tro dei The Manhattan Transfer che pubblicarono un singolo con il brano nell'ottobre del 1976. Il singolo rimase per tre settimane in vetta alla classifica dei singoli pi\u00f9 venduti nel Regno Unito nel marzo del 1977 e per due settimane in Norvegia. Il singolo arriva anche in sesta posizione nei Paesi Bassi ed in Svizzera.\nLa canzone in seguito venne utilizzata in numerosi film, pubblicit\u00e0 e serie televisive, soprattutto nella versione dei Manhattan Transfer.\nNel 2004, anche la cantante italiana In-Grid ha registrato una versione dance del brano."}
{"id": "1922414", "revid": "2037899", "url": "https://it.wikipedia.org/wiki?curid=1922414", "title": "Ballet Shoes", "text": "Ballet Shoes \u00e8 un film televisivo inglese del 2007, adattato da Heidi Thomas nel romanzo di Noel Streatfeild del 1936 \"Ballet Shoes\". \u00c8 stato prodotto da Granada Productions (ex Granada Television) e ha debuttato sulla BBC One il 26 dicembre 2007. \u00c8 diretto da Sandra Goldbacher.\nUn precedente adattamento di Ballet Shoes \u00e8 stato prodotto in formato serie dalla BBC nel 1975 e diretto da Timothy Combe. \"Ballet Shoes\" ha come protagonisti gli ex protagonisti di \"Harry Potter\" con Emma Watson nei panni di Pauline Fossil, Gemma Jones nel ruolo di Dr. Jakes e Richard Griffiths nel ruolo di Gum.\nTrama.\nDopo la morte dei suoi genitori, la giovane Sylvia Brown, e la sua bambinaia Nana vanno a vivere a Londra, Inghilterra, dove si trova la casa dello zio della ragazza: Gum. \nAnni dopo, Sylvia \u00e8 ora cresciuta e vive ancora con Gum e Nana. Gum porta a casa una bambina orfana, che \u00e8 stata salvata dal naufragio dell'RMS Titanic, dopo che i suoi genitori sono annegati quando la nave ha colpito l'iceberg. Gum la chiama Pauline Fossil e la adotta. Quando Pauline ha due anni, Gum porta a casa un'altra orfana che ha trovato: una bambina russa di nome Petrova. I genitori biologici di Petrova sono stati tragicamente uccisi. Nel 1923, Gum adotta anche una terza bambina, Posy, che \u00e8 stata trovata da lui, con accanto delle scarpette da ballo, e una collana che appartenevano alla madre. In una lettera Gum spiega che il padre di Posy \u00e8 morto e sua madre non ha tempo per prendersi cura di sua figlia. Ha anche lasciato dei soldi in banca per Sylvia, abbastanza per mantenersi cinque anni. Poi per anni la famiglia non sente pi\u00f9 parlare di lui.\nDurante la Grande Depressione, Pauline e Petrova vanno a scuola a Cromwell House, ma Sylvia non pu\u00f2 permettersi di mandarvi anche Posy. Quando i soldi di Gum finiscono, Sylvia deve togliere le bambine dalla scuola e accogliere quattro pensionanti nella casa: Theo Dane, una insegnante di danza; John Simpson, che lavora con le automobili; e il dottor Smith e il dottor Jakes,due accademiche in pensione.\nPauline, Petrova e Posy sono ispirate da queste ultime a \"mettere i loro nomi nei libri di storia\" per rendere un servizio al loro paese. Fanno voto di farlo e ripetono la promessa ogni Natale e ogni compleanno.\nTheo dice a Sylvia di lasciare che le ragazze si allenino alla Children's Academy of Dancing and Stage Training, una scuola teatrale. Sylvia e Nana rifiutano, ma dopo aver parlato con Theo, il dottor Smith e il dottor Jakes, Sylvia accetta con riluttanza di lasciare che le ragazze si addestrino per guadagnarsi da vivere. Nel frattempo, il dottor Smith e il dottor Jakes iniziano a insegnare a Pauline, Petrova e Posy. Le ragazze diventano molto impegnate. Presto Pauline \u00e8 abbastanza grande per recitare sul palco e fare un provino per il ruolo di Alice in Alice nel paese delle meraviglie. Presta le collane di Gum al signor Simpson in cambio di soldi per un abito con cui si reca al provino, e, ottenuta la parte, riscuote molto successo come Alice. Pauline inizia a dare periodicamente trenta scellini a Sylvia. Tuttavia il ruolo la fa diventare arrogante ed \u00e8 scortese con Winifred, il suo sostituto, finendo per far perdere la pazienza al regista Mr. French che inverte il suo ruolo con quello di Winifred.\nPosy ha molto talento nel balletto e viene notata da madame Fidolia, la proprietaria della scuola, che decide di insegnarle personalmente il balletto classico. Petrova invece odia ballare e preferirebbe di gran lunga lavorare con le auto e gli aerei volanti. Lei e il signor Simpson diventano ottimi amici. Sylvia inizia a innamorarsi del signor Simpson, tuttavia ha problemi ai polmoni e la sua salute inizia a peggiorare e Petrova se ne accorge.\nPetrova e Pauline fanno un provino per i ruoli delle fate in Sogno di una notte di mezza estate. Petrova non fa una bella figura, ma \u00e8 assunta poich\u00e9 nessun altro fa un provino per il suo ruolo. Anche Pauline \u00e8 viene presa. Petrova non se la cava bene alle prove ed \u00e8 quasi licenziata, ma cerca di continuare a recitare per i soldi. Quando Sogno di una notte di mezza estate esce, Pauline vuole fare un'audizione con Petrova per un'altra commedia, ma Petrova la avverte di smetterla di farla salire sul palco.\nLe ragazze e Sylvia vanno in campeggio con i soldi risparmiati lavorando a teatro. Il signor Simpson viene a dire loro che Pauline far\u00e0 l'audizione per un film, Charles In Exile. Ottiene la parte, ma trova difficile recitare nei film e non le piace. Dopo le riprese, Pauline e Petrova recitano in una pantomima di Cenerentola. Anche con i soldi del film e della commedia, Sylvia non pu\u00f2 permettersi di tenere la loro casa e la vende.\nPosy viene portata a vedere il balletto di Valentin Manoff da Madame Fidolia. La ragazza vuole andare alla sua scuola di danza in Cecoslovacchia, ma Madame ha un ictus e rimane paralizzata, e Posy \u00e8 devastata. Charles In Exile \u00e8 un successo e Pauline viene notata: le viene offerto un contratto per cinque anni a Hollywood, ma non \u00e8 sicura di doverlo accettare.\nNel frattempo Posy, a cui era stato proibito di partecipare alla prima del film della sorella per il suo egoismo, scappa di casa e si reca alla suola di ballo di Manoff. Dopo averlo convinto a ballare per lui e lui decide di insegnarle e le offre di venire a imparare il balletto nella sua scuola in Cecoslovacchia. Pauline firma il contratto in modo che Posy possa andare in Cecoslovacchia con Nana, mentre Sylvia sarebbe andata a Hollywood con lei. Inaspettatamente, Gum torna sano e salvo, ascolta le storie delle sue figlie adottice e accetta di insegnare a Petrova a pilotare aerei. Alla fine del film \u00e8 mostrato il matrimonio di Sylvia con il signor Simpson, sorvolato in aeroplano da Gum e Petrova."}
{"id": "1922417", "revid": "1409914", "url": "https://it.wikipedia.org/wiki?curid=1922417", "title": "Il Regno (rivista 1956)", "text": "Il Regno \u00e8 un quindicinale italiano d'informazione fondato nel 1956. Inizia a uscire a Bologna per iniziativa di un gruppo di religiosi dehoniani, che nel giro di qualche decina d'anni ha dato vita, a partire da questa rivista, a un'azienda editoriale di media grandezza, il Centro editoriale dehoniano (CED). Dopo un primo annuncio a luglio 2015 di cessazione delle pubblicazioni a fine anno, a dicembre dello stesso anno il direttore annuncia che la rivista continuer\u00e0 a essere pubblicata. Attualmente \u00e8 edita da Il Regno srl.\nTestata.\nIl nome della testata risale al fondatore della congregazione, il sacerdote francese L\u00e9on Dehon (1843-1925). Il titolo \"Il Regno\" richiama la prospettiva storica dell'intransigentismo in cui i periodici cattolici ebbero origine.\nIn particolare il titolo completo della rivista di p. Dehon era \"Le R\u00e8gne du Sacr\u00e9-Coeur dans les coeur et dans les societ\u00e9s\". Diverse province della congregazione titolarono poi \"Il Regno del Sacro Cuore\" le loro riviste. Nel 1956 per\u00f2 i tempi stavano mutando: ecco cos\u00ec comparire sotto la testata della \u00abnuova\u00bb rivista la citazione evangelica \u00abIl Regno dei cieli \u00e8 simile a fermento\u00bb.\nDirezione e redazione.\nIl direttore \u00e8 Gianfranco Brunelli, in carica dal 2011 e in redazione dal 1981, avendovi ricoperto le cariche di caporedattore per la sezione di Attualit\u00e0 (dal 1993) e di vicedirettore (dal 2005); con lui compongono la redazione dodici collaboratori stabili (in prevalenza giornalisti iscritti all'albo), di cui quattro impegnati a tempo pieno nella \u00abcucina\u00bb del giornale. Brunelli si \u00e8 formato alla scuola dei filosofi Nicola Matteucci, a Bologna, e Italo Mancini, a Urbino. Affianca all'attivit\u00e0 giornalistica quella di curatore e organizzatore di esposizioni d'arte ai Musei San Domenico di Forl\u00ec, su incarico della Fondazione Cassa dei Risparmi di Forl\u00ec e della Romagna.\nForma grafica e tiratura.\n\"Il Regno\" ha sempre mantenuto il formato rivista, ma ha cambiato ripetutamente la veste grafica e la foliazione: quella attuale \u00e8 stata inaugurata all'inizio del 2006 e consta di 64 (documenti)/68 (attualit\u00e0) pagine a due colori, con un corredo di immagini ridotto ma molto curato malgrado la quadricromia sia limitata alla copertina, e con una presenza pubblicitaria non invadente: ogni numero offre pi\u00f9 di 200 cartelle di testo.\nLa tiratura \u00e8 intorno alle diecimila copie; ottomila gli abbonati paganti, che sul sito Internet ufficiale possono scaricare gli articoli degli ultimi 20 anni, in formato html e pdf. Per i non abbonati sono disponibili alcuni saggi.\nFormula editoriale.\nLa formula editoriale ha una sua originalit\u00e0: dal 1967 si alternano infatti nelle uscite un numero denominato \u00abAttualit\u00e0\u00bb, scritto \u2013 come capita in ogni rivista \u2013 dai redattori e dai collaboratori, e uno denominato \u00abDocumenti\u00bb, contenente in prevalenza testi di istituzioni ecclesiali, in genere gi\u00e0 pubblici, ripresi in forma integrale: in sostanza, ci\u00f2 che si definisce il magistero della Chiesa.\nL'influsso per questo tipo di ordinamento proviene a \"Il Regno\" dai modelli francesi de \"Informations catholiques\" e de \"La Documentation catholique\" (che pubblica in francese i documenti integrali del magistero), ma l'idea di proporre questi due tipi di riviste sotto un'unica testata \u00e8 del tutto originale. L'ha ripresa, in anni recenti, l'agenzia di informazione religiosa \"Adista\".\nQuesta doppia articolazione consente l'intrecciarsi in ogni numero di una duplice vocazione, giornalistica e saggistica, all'informazione e alla riflessione teologica e culturale: \u00abSin dall'inizio il nostro proposito \u00e8 stato di fare de \"Il Regno\" una rivista di cultura e di informazione\u00bb, recitava il primo editoriale (1956), che il \"claim\" scelto per accompagnare le iniziative del cinquantesimo consapevolmente riecheggia: \u00abIl Regno 1956-2006: pensare la fede, raccontare la Chiesa\u00bb.\nIl Regno - Attualit\u00e0.\n\"Il Regno-Attualit\u00e0\" si compone di sette-otto articoli di ampio respiro, tra cui commenti, interviste e reportage internazionali; una dozzina di \u00abbrevi\u00bb, molto selezionate ma meno esposte sul piano interpretativo; una sezione centrale di informazione bibliografica a sua volta articolata in un saggio, alcune segnalazioni, un centinaio di schede brevi e la rubrica Riletture, a firma della scrittrice Mariapia Veladiano, copre l'intera produzione editoriale italiana nell'ambito delle scienze e delle tematiche religiose; due rubriche di note di cronaca sulla Santa Sede e sul movimento ecumenico e una di \u00abspiritualit\u00e0 laica\u00bb a firma di Luigi Accattoli, vaticanista del Corriere della Sera e saggista attento al \u00abcristiano comune\u00bb e di Piero Stefani, biblista ed esperto nel dialogo ebraico-cristiano, e una corposa monografia chiamata \u00abstudio del mese\u00bb.\nIl Regno - Documenti.\nSu \"Il Regno-Documenti\" si trovano, in genere, sette-otto testi: del papa e delle istituzioni vaticane, dei vescovi italiani, di singoli vescovi e conferenze episcopali straniere, in genere tradotti e quindi inediti in lingua italiana, legati al dialogo ecumenico e/o interreligioso e all'attualit\u00e0 internazionale, oltre alla trascrizione di una conferenza o alla traduzione di un saggio che la redazione ha apprezzato e giudicato meritevole di un rilancio.\nIdentit\u00e0 e linea editoriale.\n\"Il Regno\" si \u00e8 affermata durante il concilio Vaticano II e ha superato, nell'immediato postconcilio, una crisi interna che rifletteva in buona parte le tensioni politico-ecclesiali di quegli anni (tra gli esiti di quella vicenda vi fu anche la nascita a Roma di una nuova rivista, \"COM-Nuovi Tempi\", dal 1989 divenuta \"Confronti\", mensile \u00abdi fede, politica, vita quotidiana\u00bb apprezzato per la vocazione ecumenica, interreligiosa e interculturale). Il Regno ha infatti cercato e cerca di inverare una relazione tra il magistero, e in generale le istituzioni ecclesiastiche, e la comunit\u00e0 ecclesiale, nella pluralit\u00e0 dei suoi fermenti e delle sue interazioni con il vivere civile, che il Concilio ha fortemente incoraggiato, e di cui l'opinione pubblica \u00e8 uno degli strumenti.\nSi tratta in sostanza di uno sforzo reciproco di comprensione e di valorizzazione sia che si guardi alla riforma della Chiesa sia che si esprimano istanze di conservazione \u2013 e di un impegno di interpretazione e contestualizzazione, che coglie e rappresenta le rispettive istanze e intuizioni senza tacerne i limiti. Un atteggiamento che non prevede n\u00e9 verso le autorit\u00e0 ecclesiastiche, n\u00e9 verso gli altri attori ecclesiali atteggiamenti apologetici, ma che neppure privilegia il linguaggio della polemica.\nPer comprendere in concreto cosa questo significhi \u00e8 sufficiente considerare la linea, del tutto autonoma da quelle istituzionali, seguita nell'analizzare il percorso della politica italiana e nell'indicare le responsabilit\u00e0 dei cristiani nella lunga transizione iniziata con la dissoluzione del \u00abpartito cattolico\u00bb.\nNe sono prova i due cicli di incontri di studio organizzati a Camaldoli (1998-2002 e 2003-2004), di cui si trova una vistosa traccia nelle rassegne-stampa dell'epoca e i cui contenuti sono ricapitolati nei due volumi \"Non passare oltre: i cristiani e la vita pubblica in Italia e in Europa\" (EDB, Bologna 2003) e \"Nel Suo Nome: conflitti, riconoscimento, convivenza delle religioni\" (EDB, Bologna 2005)."}
{"id": "1922433", "revid": "2184720", "url": "https://it.wikipedia.org/wiki?curid=1922433", "title": "Just Stand Up!", "text": "Just Stand Up! \u00e8 una canzone R&amp;B, cantata da 15 famose cantanti principalmente R&amp;B e pop, per la lotta contro il cancro. Le cantanti, Mariah Carey, Beyonc\u00e9, Mary J. Blige, Rihanna, Fergie, Nicole Scherzinger, Sheryl Crow, Miley Cyrus, Ciara, Melissa Etheridge, Ashanti, Natasha Bedingfield, Keyshia Cole, Leona Lewis, LeAnn Rimes e Carrie Underwood, cantarono insieme la canzone il 5 settembre del 2008, durante l'evento \"Stand Up 2 Cancer\".\nLa performance \u00e8 stata trasmessa in onda su ABC, CBS e NBC, ma anche su \"MTV\" Music BOX. La canzone \u00e8 prodotta da Babyface e Antonio L.A. Reid, scritta da Kenneth \"Babyface\" Edmonds e Ronnie Walton. La canzone \u00e8 stata pubblicata come download digitale il 29 agosto del 2008.\nInformazioni.\nNella canzone, le cantanti ad avere pi\u00f9 versi sono Beyonc\u00e9, Mary J. Blige, Fergie. Inoltre Fergie canta una parte finale pi\u00f9 lunga rispetto ai versi delle altre cantanti. Ciara \u00e8 la cantante che canta solo 2 frasi, diventando quella che canta di meno. Miley Cyrus canta 4 frasi, diventando la seconda cantante a cantare meno. Escludendo il primo ritornello cantato da Sheryl Crow e Beyonc\u00e9, il resto dei cori \u00e8 cantato da tutte le cantanti.\nEsecuzione live.\nIl 5 settembre 2008 le cantanti hanno eseguito la canzone alla campagna \"Stand Up 2 Cancer\". LeAnn Rimes, Melissa Etheridge e Sheryl Crow non erano presenti, e ha rimpiazzato quest'ultima Nicole Scherzinger, cantante principale e leader delle Pussycat Dolls. L'esecuzione live \u00e8 disponibile ora su \"iTunes\" Store."}
{"id": "1922435", "revid": "80565", "url": "https://it.wikipedia.org/wiki?curid=1922435", "title": "Watt per metro-kelvin", "text": ""}
{"id": "1922456", "revid": "584094", "url": "https://it.wikipedia.org/wiki?curid=1922456", "title": "Oasi del Bassone-Torbiera di Albate", "text": "L'Oasi WWF del Bassone - Torbiere di Albate \u00e8 una riserva naturale di 90 ettari situata nei comuni di Como, Senna Comasco e Casnate con Bernate in provincia di Como.\nDescrizione.\nSituata a sud di Como, l'Oasi \u00e8 una depressione a forma di mezzaluna attorno a una collinetta di origine morenica. \u00c8 suddivisibile il territorio in tre ambienti: uno prativo, uno boschivo e uno palustre. I prati si estendono nella parte meridionale dell'Oasi e confinano con la palude dove si sono formati degli stagni e laghetti a causa dell'estrazione di torba avvenuta nel secoli scorsi.\nIl bosco \u00e8 in prevalenza ceduo.\nPer il WWF l'Oasi del Bassone \u00e8 una \"zona ad ecosistema particolarmente raro o minacciato\".\nIdrografia.\nLa \"zona umida\" funge da punto di raccolta di alcune rogge della provincia di Como, non afferenti al bacino del Lario, che, scendendo dalle rispettive fonti, finiscono naturalmente nella depressione naturale. Fra queste, sono degne di nota:\nL'unico corso d'acqua in uscita \u00e8 il Rio Acquanegra, nel punto pi\u00f9 orientale dell'area. Il torrente \u00e8 affluente diretto del Seveso nel comune di Cucciago (alle coordinate 45.739685, 9.079587).\nFauna.\nSono circa un centinaio le specie censite negli ultimi anni. Tra le specie nidificanti vi sono: gallinella d\u2019acqua, germano reale, svasso, tuffetto, porciglione, picchio rosso maggiore, colombaccio e la tortora; inoltre tra le specie di passo, occasionali e svernate sono state riscontrate: il falco di palude, la gru, il falco pescatore e numerosi passeracei. Si trovano inoltre esemplari di rana rossa o Rana di Lataste, specie autoctona della Pianura Padana ora protetta.\nInformazioni.\nSi trova a circa 6\u00a0km da Como, compresa fra i comuni di Albate, Senna Comasco e Casnate con Bernate. \u00c8 raggiungibile dalla strada che collega Como e Cant\u00f9, la S.P. 28 Canturina, svoltando ad Albate e seguendo la segnaletica.\nVi \u00e8 un Percorso-Natura con capanni d'osservazione sui laghetti. La sede \u00e8 presso la Cascina Bengasi, all'accesso all'Oasi."}
{"id": "1922467", "revid": "913245", "url": "https://it.wikipedia.org/wiki?curid=1922467", "title": "Silke Spiegelburg", "text": "Biografia.\nLa sua miglior prestazione \u00e8 stata di 4,76 m, ottenuta a Karlsruhe il 13 febbraio 2011. Ai giochi olimpici di Pechino ha concluso la gara al 7\u00ba posto, dietro la connazionale Hingst."}
{"id": "1922485", "revid": "3082", "url": "https://it.wikipedia.org/wiki?curid=1922485", "title": "Testimonium flavianum", "text": ""}
{"id": "1922489", "revid": "287204", "url": "https://it.wikipedia.org/wiki?curid=1922489", "title": "Conferenza di Losanna", "text": "A Losanna si sono tenute tre conferenze:"}
{"id": "1922494", "revid": "287204", "url": "https://it.wikipedia.org/wiki?curid=1922494", "title": "Nathalie Gassel", "text": "Scrittrice e fotografa belga, appassionata di Muay Thaj, arte marziale thainlandese. Nel 1999 partecipa come scrittrice ed atleta al \"Picturing the modern amazon,\" un testo illustrato sulla rivalutazione estetica del corpo umano, edito dal New Museum of Contemporary Art di New York e al \"Le labyrinthe des apparences,\" un testo di critica alle consuete posizioni morali dominanti, pubblicato dalla rivista dell'Universit\u00e0 di Bruxelles. Caratterizzata da una scrittura elaborata e scolpita come il suo corpo, con \"Eros androgyne et Musculatures\", Nathalie Gassel si \u00e8 proposta di celebrare il corpo umano e di riaffermarne la sua potenza. Fino alla stesura decisiva nel testo, \"Ann\u00e9es d'insignifiance\", dove la scrittrice scopre il contesto trasgressivo e dilaniato della sua infanzia, non smettendo di esprimere l'insieme delle sue diverse influenze. Nel libro, \"R\u00e9cit plastique\" conferma questo universo singolare esplorando anche la sua dimensione fotografica.\nLa scrittrice si esprime, citando il filosofo \"Frank Pierobon\", \"in una prosa volontariamente classica, che, tensioni quasi nervose la fanno costantemente vibrare intensamente\", inoltre \"R\u00e9cit plastique fa dialogare testi e fotografie. Questo corpo a corpo, fra scritto e immagini, oscilla tra istinti di vita e di morte per giungere ad una riflessione venata di astrazione\".\nCollegamenti esterni.\nNathalie Gassel \"Le Cercle d'art\""}
{"id": "1922495", "revid": "278830", "url": "https://it.wikipedia.org/wiki?curid=1922495", "title": "Silent Night, Deadly Night (serie di film)", "text": "Silent Night, Deadly Night \u00e8 una serie di film slasher-horror americani che ha come protagonista un Santa Claus omicida.\nL'unico capitolo trasmesso in Italia su Italia 1 \u00e8 il primo, \"Natale di sangue\" (\"Silent Night, Deadly Night\"), mentre i seguiti non sono mai stati doppiati in italiano. Il quarto e quinto capitolo hanno avuto la firma e la collaborazione del regista Brian Yuzna.\nDi questa saga fanno parte 6 film:"}
{"id": "1922498", "revid": "767487", "url": "https://it.wikipedia.org/wiki?curid=1922498", "title": "Dragomir Vukobratovi\u0107", "text": "Carriera.\nClub.\nCresciuto nel , debutta in prima squadra nel 2006 e vi rimane fino al 2008, tranne una breve parentesi nella stagione 2007-2008 con la maglia del .\nNell'estate del 2008 viene ingaggiato dalla ."}
{"id": "1922502", "revid": "287204", "url": "https://it.wikipedia.org/wiki?curid=1922502", "title": "Dragomir Vukobratovic", "text": ""}
{"id": "1922503", "revid": "339392", "url": "https://it.wikipedia.org/wiki?curid=1922503", "title": "FK Hajduk Rodic M&amp;B Kula", "text": ""}
{"id": "1922504", "revid": "131358", "url": "https://it.wikipedia.org/wiki?curid=1922504", "title": "PFC Spartak Nal'cik", "text": ""}
{"id": "1922505", "revid": "599013", "url": "https://it.wikipedia.org/wiki?curid=1922505", "title": "Canottaggio ai Giochi della XXIX Olimpiade - Singolo maschile", "text": "Batterie.\nHanno partecipato alle batterie di qualificazione 33 atleti, suddivisi in 6 batterie: i primi quattro di ogni batteria si sono qualificati per i quarti di finale, gli altri sono passati alle semifinali E/F.\nQuarti.\nI primi tre atleti di ogni quarto di finale si sono qualificati per le semifinali A/B, gli altri invece sono passati alle semifinali C/D.\nSemifinali.\nSemifinali E/F.\nI primi 3 di ogni semifinale si sono qualificati per la finale E, gli altri per la finale F.\nSemifinali C/D.\nI primi 3 di ogni semifinale si sono qualificati per la finale C, gli altri per la finale D.\nSemifinali A/B.\nI primi 3 di ogni semifinale si sono qualificati per la finale A, gli altri per la finale B."}
{"id": "1922506", "revid": "547034", "url": "https://it.wikipedia.org/wiki?curid=1922506", "title": "Guerra giudaica (Flavio Giuseppe)", "text": "La Guerra giudaica (lingua greca: \u1f39\u03c3\u03c4\u03bf\u03c1\u03af\u03b1 \u0399\u03bf\u03c5\u03b4\u03b1\u03ca\u03ba\u03bf\u1fe6 \u03c0\u03bf\u03bb\u03ad\u03bc\u03bf\u03c5 \u03c0\u03c1\u1f78\u03c2 \u1fec\u03c9\u03bc\u03b1\u03af\u03bf\u03c5\u03c2, \"Histor\u00eda Iouda\u00efko\u00fb pol\u00e9mou pr\u00f2s Rh\u03bfma\u00edous\", \u00abStoria della guerra dei Giudei contro i Romani\u00bb; lingua latina: : \"Bellum iudaicum\") \u00e8 un'opera dello storico romano di origine ebrea Flavio Giuseppe pubblicata nel 75 in greco ellenistico e che racconta la storia di Israele dalla conquista di Gerusalemme da parte di Antioco IV Epifane (164 a.C.) alla fine della prima guerra giudaica (74).\nIl \"Bellum Iudaiucum,\" insieme a tutta l'opera di Giuseppe, ha avuto in epoca tardoantica traduzioni e rifacimenti latini, i quali spesso interpolavano il contenuto al fine di renderlo dichiaratamente cristiano; fra questi il pi\u00f9 interessante \u00e8 sicuramente il rifacimento in V libri dello Pseudo-Egesippo."}
{"id": "1922507", "revid": "131358", "url": "https://it.wikipedia.org/wiki?curid=1922507", "title": "FC Krylia Sovetov-SOK", "text": ""}
{"id": "1922508", "revid": "467420", "url": "https://it.wikipedia.org/wiki?curid=1922508", "title": "Slovenia ai Giochi olimpici", "text": "La Slovenia partecip\u00f2 per la prima volta ai Giochi olimpici nell'edizione invernale del 1992 ad Albertville (Francia), dopo aver ottenuto l'anno prima l'indipendenza dalla Repubblica Socialista Federale di Jugoslavia.\nLa Slovenia partecipa sia ai Giochi olimpici estivi che a quelle invernali. Ha ottenuto 45 medaglie, 28 nelle edizioni estive e 17 in quelle invernali."}
{"id": "1922511", "revid": "17204", "url": "https://it.wikipedia.org/wiki?curid=1922511", "title": "The Sims 3 Collector's Edition", "text": ""}
{"id": "1922514", "revid": "767487", "url": "https://it.wikipedia.org/wiki?curid=1922514", "title": "NEWS", "text": " \u00e8 una boy band giapponese, facente parte del gruppo Johnny &amp; Associates. Il nome \"NEWS\" \u00e8 un riferimento alle parole \"North\" (\"nord\"), \"East\" (\"est\"), \"West\" (\"ovest\"), \"South\" (\"sud\"), in relazione al fatto che i membri del gruppo, provengono da ogni parte del Giappone.\nHanno cominciato la propria carriera nel settembre 2003, come supporter della nazionale femminile di pallavolo giapponese. Tutti i singoli pubblicati dal gruppo, ad eccezione di \"NEWS Nippon\", che \u00e8 stato distribuito in soli 11 negozi e quindi non \u00e8 entrato in classifica, hanno raggiunto la vetta della classifica giapponese."}
{"id": "1922519", "revid": "188323", "url": "https://it.wikipedia.org/wiki?curid=1922519", "title": "Honda NS 400", "text": ""}
{"id": "1922524", "revid": "125192749", "url": "https://it.wikipedia.org/wiki?curid=1922524", "title": "Astronavi di Stargate", "text": "Elenco delle astronavi presenti nell'universo fantascientifico di \"Stargate\".\nAstronavi degli Antichi.\nNave-citt\u00e0.\nUna Nave-citt\u00e0 \u00e8 un'astronave a forma di citt\u00e0 costruita dagli Antichi. La Nave-citt\u00e0 meglio conosciuta \u00e8 Atlantide, una volta capitale degli Antichi nella Galassia di Pegaso e ora campo base della spedizione Atlantis. Gli Antichi abbandonarono Atlantide a causa di un attacco Wraith, 10.000 anni prima dell'arrivo della spedizione Atlantis. La citt\u00e0 rimase sommersa nell'oceano di Lantea fino all'arrivo degli uomini del Comando Stargate. Una Nave-citt\u00e0 \u00e8 una piattaforma a forma di fiocco di neve sulla quale sono sviluppate tutte le costruzioni, le quali hanno un volume interno pari a quello di tutti gli edifici di Manhattan. L'energia necessaria al suo funzionamento viene fornita da tre ZPM. I principali sistemi di difesa sono i droni (i depositi ne possono contenere 10.000) e uno scudo energetico.\nCi sono anche altre 2 navi-citt\u00e0 di cui si parla poco: Admah (distrutta nell'impatto di una stella) ed un'altra senza nome ma vista nell'episodio \"La Torre\" di Stargate Atlantis (da qui la spedizione prese i droni che erano nei depositi).\nNave da guerra degli Antichi (classe\"Aurora\").\nUna classe di vascelli degli Antichi in servizio durante il primo assedio ad Atlantide. Sono difese da potenti scudi, 300 droni degli Antichi e armi ad energia diretta, i colpi sparati hanno lo stesso colore dei droni, ma sono molto pi\u00f9 grandi e veloci di questi. I loro scudi sono di color marrone e si adattano alla forma della nave. Sono dotate di hyperdrive intergalattico.\nQuattro navi di questa classe sono state scoperte: l'Aurora, la Hippaforalkus (rinominata \"Orione\"), la Tria (una nave ancora occupata da Lantiani che stavano tornando a casa ad Atlantide a una velocit\u00e0 vicina a quella della luce) ed una recuperata dai \"Viaggiatori\" di Larrin, in seguito distrutta dall'esplosione di uno Stargate. Sono utilizzate anche dai Replicanti Asuriani, la cui flotta, al momento della loro sconfitta, era composta da 38 di queste navi.\nAurora.\nNave da guerra degli Antichi in servizio durante il primo assedio ad Atlantide. L'Aurora fu inviata al margine esterno della Galassia di Pegaso nella speranza di ottenere informazioni relative a una debolezza nelle difese dei Wraith.\nAlla fine l'Aurora riusc\u00ec nella sua missione, ma sfortunatamente era in ritardo di diecimila anni. La nave si diresse ad Atlantide solo quando si riattiv\u00f2 dopo l'inizializzazione di una boa nel sistema Lantiano.\nL'Aurora conteneva centinaia di capsule di stasi da essere usate dall'equipaggio durante viaggi estremamente lunghi o nell'eventualit\u00e0 che il supporto vitale cedesse. All'interno delle capsule c'era una vasta rete nella quale ogni persona potesse connettersi a una realt\u00e0 artificiale. Questa realt\u00e0 era direttamente collegata al database informatico della nave. Dall'ambiente virtuale potevano essere eseguiti cambiamenti, e persino essere cancellati file, dall'interno del mondo artificiale.\nL'Aurora fu distrutta quando il Colonnello John Sheppard ricevette i codici dell'autodistruzione dallo stesso capitano, dopo che quest'ultimo si rese conto che lui e il suo equipaggio erano troppo vecchi per essere aiutati. Con la distruzione della nave, venne impedito a due incrociatori Wraith (che vennero spazzati via) di riferire del fatto che Atlantide fosse sopravvissuta al resto dell'alveare, il quale credeva che la citt\u00e0 fosse stata distrutta.\nOrione.\nNome dato dal Colonnello John Sheppard a una nave da guerra degli Antichi, perch\u00e9 riteneva il nome \"Hippaforalkus\" inaccettabile.\nLa nave rimase, danneggiata (probabilmente dai Wraith), in un hangar Taraniano per migliaia di anni finch\u00e9 un popolo non si stanzi\u00f2 l\u00ec e cominci\u00f2 a ispezionarla. Ma non erano molto sofisticati per comprendere tutte le sue funzioni. Rimase virtualmente inoperativa finch\u00e9 rappresentanti della spedizione Atlantide arrivarono e determinarono che sarebbe potuta essere riparata per combattere ancora contro i Wraith.\nQuando l'attivit\u00e0 sismica di Taranis divenne critica il resto della popolazione fu evacuata sulla nave, ora chiamata Orione. Il Dottor Rodney McKay ripar\u00f2 gli scudi affinch\u00e9 sopportassero 4,1 secondi di attrito e aggiust\u00f2 l'hyperdrive per uscire dall'hangar senza dover volare attraverso un fiume di lava. L'Orione emerse in orbita, nello stesso momento in cui il super vulcano esplose.\nIl Cancelliere Lycus di Taranis si convinse che gli Atlantiani avevano pianificato un evento catastrofico per impadronirsi della nave, ma alla fine si rese conto che non era possibile e concesse loro l'uso della nave in cambio di aiuto per ricollocare il suo popolo.\nDopo quasi un mese di riparazioni l'Orione fu pronta con il Daedalus a difendere Atlantide da un'unica nave-alveare Wraith, cosa che non si dimostr\u00f2 necessaria.\nNella sua ultima battaglia era comandata dal maggiore Evan Lorne e cerc\u00f2 insieme alla Daedalus di fermare 2 alveari diretti verso la Terra, non c'era abbastanza energia per far funzionare gli scudi e lanciare i droni, Lorne decise di lanciare i droni che distrussero un alveare, ma senza scudi, venne distrutta dall'altro alveare, ma l'equipaggio venne teleportato sulla Daedalus.\nJumper.\nIl Jumper \u00e8 un piccolo vascello di forma cilindrica ideato e costruito dagli antichi per poter attraversare lo Stargate.\n\u00c8 munito di un DHD che permette l'attivazione remota degli stargate.\nIl vascello possiede una ridotta dotazione di armi costituite da 12 droni.\nIl Jumper \u00e8 in grado di diventare invisibile, scomparendo alla vista e diventando irrintracciabile dai sensori tranne per un alveare potenziato con uno ZPM. L'utilizzo dell'occultamento comporta l'impossibilit\u00e0 di usare gli scudi.\nL'occultamento dei jumper pu\u00f2 essere modificato per creare uno scudo.\nL'utilizzo della navetta \u00e8 ristretto a coloro che possiedo il gene ATA. Molti membri della spedizione di Atlantis possiedono tale gene, mentre molti altri saranno in grado di utilizzare la tecnologia antica grazie alla terapia genica ideata dal Dott. Carson Beckett.\nI Jumper hanno un ruolo minore nella serie \"Stargate SG-1\", mentre sono una presenza molto importante nella serie spin-off \"Stargate Atlantis\".\nIl nome \"Jumper\" (adottato anche nella versione italiana) si riferisce al nome esteso \"Puddle Jumper\". Tale navetta \u00e8 stata cos\u00ec battezzata dal maggiore John Sheppard proprio per la sua capacit\u00e0 di poter volare e attraversare l'orizzonte degli eventi di uno stargate attivo, che per l'appunto assomiglia ad una grande pozzanghera.\nDestiny.\nLa \"Destiny\" \u00e8 una nave da esplorazione intergalattica costruita dagli Antichi, e partita dalla Terra diverse centinaia di migliaia di anni fa, ancor prima che gli stessi Antichi focalizzassero la loro attenzione sul processo di ascensione.\nLa nave \"Destiny\" (Destino, tradotto direttamente dal nome Antico originale), fu progettata per essere il vascello di coda di una flotta di numerose navi, che la precedettero nella corsa nell'universo. Queste navi furono lanciate per raccogliere dati, risorse, costruire gli Stargate e depositarli su mondi abitabili. Questo fa presupporre che ci siano diverse centinaia di reti di Stargate isolate nell'universo.\nNella seconda puntata della prima stagione di Stargate Universe, Air 2, i passeggeri terrestri protagonisti sulla \"Destiny\" scoprono che il sistema di supporto vitale della nave non funziona correttamente a causa di alcuni \u201cfiltri\u201d dell'aria ormai saturi di anidride carbonica. Ci\u00f2 fa supporre che in origine la \"Destiny\" fosse stata lanciata senza equipaggio, con l'intenzione di usare lo Stargate per portarne uno a bordo una volta che fosse stata abbastanza vicina alla destinazione, ma gli Antichi impararono ad ascendere prima, lasciando la nave incustodita, ma tuttavia sulla rotta pianificata.\nLa \"Destiny\" possiede le conoscenze sulla composizione e sulle risorse disponibili su questi mondi, per poter aiutare l'equipaggio a recuperare le risorse necessarie, e le cui informazioni sono recuperabili attraverso il database di bordo.\nIl vascello \"Destiny\" pare essere la ragione per cui gli Stargate sono stati progettati e costruiti con nove chevrons. Secondo quanto attualmente conosciuto, solo un indirizzo composto da 9 simboli \u00e8 in grado di agganciarsi allo Stargate della nave, questo poich\u00e9 essendo la \"Destiny\" costantemente in viaggio nell'universo, non sarebbe direttamente individuabile attraverso un indirizzo tradizionale composto da 7 o 8 simboli, per cercare uno specifico punto tridimensionale nello spazio.\nLa tecnologia della nave \u00e8 precedente rispetto a quella di Atlantide, infatti non occorre possedere il gene ATA per l'attivazione dei comandi.\nLa Destiny dispone di risorse teoricamente infinite: quando sta per esaurire le scorte energetiche disattiva tutti i dispositivi (se necessario anche l'iperguida), escluso il supporto vitale, e incanala la potenza residua negli scudi. A questo punto si dirige verso una stella, ne attraversa la corona fino ad entrare letteralmente nell'astro per raccogliere, tramite speciali dispositivi situati nella parte inferiore dello scafo, l'energia necessaria ai sistemi di bordo.\nQuando il sistema di navigazione della nave rileva una chiamata extramondo in entrata, la nave esce automaticamente dalla velocit\u00e0 superluminale per permettere la formazione di un wormhole di connessione.\nLa rotta della \"Destiny\" sembra essere inalterabile. Quando la nave rileva uno Stargate nelle vicinanze, esce dalla velocit\u00e0 superluminale e concede un determinato numero di ore di tempo per esplorare un numero limitato di mondi, dopodich\u00e9 riparte indipendentemente dal fatto che il team sia rientrato o meno. Esiste un protocollo di sicurezza che impedisce la ripartenza della nave e la conseguente chiusura di un wormhole attivo nel caso in cui un oggetto non avesse completato il suo passaggio attraverso lo Stargate, per evitare che l'oggetto stesso venga tagliato in due.\nNella settima puntata della seconda stagione il dottor. Rush rivela la vera missione della destiny:\nsecondo il suo racconto, migliaia di anni fa gli antichi scoprirono una coerenza nella radiazione cosmica di fondo, una struttura logica che potrebbe essere una traccia di una mente intelligente esistita agli albori dell'universo e forse ancora esistente, su questo argomento presero una miriade di dati e dibattiti filosofici, tutti inseriti nel database della destiny.\nAll'interno della nave vengono trovate diverse stanze piene di capsule di stasi, alcune erano danneggiate, ma la squadra terrestre riesce ad aggiustarle quasi tutte.\n\u00c8 armata con una ventina di torrette anti-caccia,4 cannoni potentissimi(che consumano per\u00f2 una gran quantit\u00e0 di energia[come gli scudi, capaci per\u00f2 di resistere a un attacco di una dozzina di navi degli alieni blu]) e 2 shuttle.\nNavi Disseminatrici.\nQueste navi vengono viste solo in Stargate Universe; progettate e costruite dagli antichi hanno il compito di creare e distribuire gli stargate su pianeti che possano fornire risorse utili, e di raccogliere informazioni che poi vengono trasferite alla Destiny. Gli antichi hanno inviato nello spazio un grande numero di navi di questo tipo.\nDalla squadra umana ne viene trovata solo una (danneggiata) con all'interno una razza di alieni chiamati Ursini.\nNavi scientifiche.\nUna di queste,l'\"Adaris\",viene citata in Stargate Atlantis,15.000 anni fa fu distrutta da una tempesta solare e tutto l'equipaggio venne ucciso ad eccezione del pilota.\nNavi trasporto.\nUna di queste viene vista nell'episodio SGA(\"Prima del lungo sonno\"),quando la Weir torna indietro a 10.000 anni fa.Atlantide era sotto assedio e la nave si stava avvicinando con 300 profughi a bordo e venne distrutta.\nIncrociatore Lantiano.\nClasse di navi in servizio durante la guerra con i Wraith, servivano come complemento alla navi di \"Classe Aurora.\" Disponevano di motori sub-luce e Hyperdrive ed erano armati con i Droni degli Antichi. Alcune di queste navi parteciparono al bombardamento Lantiano su Asura, mentre un incrociatore \"L'Avenger\" fu ritrovato dai Genii e riparato con l'aiuto di John Sheppard. Esso fu poi portato sul pianeta dei Genii e partecip\u00f2 alla battaglia finale con la Regina Morte.\nAstronavi Asgard.\nNave madre.\nLa Nave madre Asgard \u00e8 il primo tipo di vascello Asgard visto nella serie. Nell'episodio \"Il carro trionfale di Thor\" la \"Beliskner\" \u00e8 la nave di Thor, Comandante Supremo della Flotta Asgard. Appare nella fine dell'episodio per eliminare le forze del Goa'uld Heru'ur da Cimmeria. La \"Beliskner\" viene distrutta quando l'SG1 la fa precipitare in un oceano sulla Terra dopo che essa \u00e8 stata infestata dai Replicanti.\nLe navi madri Asgard sono equipaggiate con hyperdrive intergalattici, due motori posteriori sub-luce e un motore frontale per la decelerazione durante un rientro planetario. La nave \u00e8 alimentata da quattro generatori di ioni di neutrino. Armate con avanzate armi energetiche e protette con potenti scudi queste navi riportano facilmente la vittoria in scontri con gli Ha'tak Goa'uld, anche se essi sono in numero maggiore. Nonostante ci\u00f2, Anubis svilupp\u00f2 degli scudi derivati dalla tecnologia degli Antichi in grado di resistere alle armi delle navi Asgard.\nLe navi madri hanno dispositivi di occultamento per rendersi invisibili ai radar e hanno campi di contenimento interni per evitare che degli esplosivi detonino all'interno della nave. Ogni nave ha sistemi automatizzati per le cure mediche, incluse camere di stasi che possono venire usate in caso emergenza. Sono dotate di un avanzato sistema di intelligenza artificiale in grado di rendere la nave governabile con un esiguo equipaggio e il computer centrale ha in memoria l'intera conoscenza degli Asgard.\nO'Neill.\nLa O'Neill \u00e8 la nave pi\u00f9 avanzata costruita dagli Asgard, essa include la loro pi\u00f9 recente tecnologia ed \u00e8 progettata specificatamente per combattere i Replicanti. Il suo scafo \u00e8 composto da una lega di Trinium, Carbonio e Naquadah. I suoi armamenti sono sostanzialmente superiori a quelli delle navi Asgard precedenti. Come dimensioni \u00e8 comparabile con la terrestre \"Prometeo\". Per evitare che i Replicanti arrivino fino sul pianeta degli Asgard, viene sacrificata su idea di Samantha Carter come esca per questi ultimi. In seguito sei navi di questa classe riuscirono a distruggere una nave di replicanti appena uscita dall'iperspazio.\nDaniel Jackson.\nLa Daniel Jackson \u00e8 un vascello scientifico capitanato da Thor finalizzato al combattimento dei Replicanti. Qui fu sviluppata la prima arma efficace contro questo nemico, nota come \"Distruttore di replicanti\", grazie all'intervento combinato della tecnologia degli Antichi, scaricata dalla coscienza del Generale Jack O'Neill, e di un computer Asgard. In seguito, il raggio dell'arma, dapprima strumento portatile, fu esteso su scala planetaria per colpire tutti i blocchi di replicanti caduti su Orilla.\nAstronave Vanir.\nI Vanir di Pegaso hanno realizzato un loro tipo di astronavi. Esse sono dotate di motori sub-luce e Hyperdive interstellari, sono protette da scudi energetici e armate con armi ad energia. Durante l'attacco Vanir ad Atlantide una di queste navi riusci a oltrepassare lo scudo della citt\u00e0, tuttavia grazie a delle contromisure ora non possono pi\u00f9. Queste navi dispongono inoltre di una prigione con campi di forza laser.\nAstronavi Goa'uld.\nAl'kesh.\nUn Al'kesh \u00e8 un bombardiere Goa'uld di medie dimensioni usato per supporto a terra e ricognizione. Sono equipaggiati con hyperdrive e dotati di una eccezionale manovrabilit\u00e0. Non hanno scudi tranne un unico esemplare in . Alcuni Al'kesh sono dotati di un dispositivo di occultamento e/o di anelli per il teletrasporto.\nGli Al'kesh appaiono in alcuni episodi come supporto ad attacchi Goa'uld. L'alleanza Lucian ha modificato alcuni Al'kesh per usarli come navi cargo.\nAliante della morte.\nGli alianti della morte Goa'uld sono veloci velivoli da combattimento capaci di operare in atmosfera, nello spazio e a volte anche in acqua.\nGli alianti sono privi di hyperdrive e sono trasportati dagli Ha'tak. Sono presenti due varianti di alianti: una che pu\u00f2 trasportare unicamente il pilota, un'altra che invece ha una cabina di pilotaggio per due persone.\nIl design degli F-302 Terrestri \u00e8 derivato dagli alianti della morte.\nHa'tak.\nUn Ha'tak \u00e8 una grande nave stellare Goa'uld. Nella serie si riferisce a una nave con una grossa sovrastruttura con una larga e dorata piramide al centro. La parola Ha'tak letteralmente significa \"nave piramidale\" e si riferisce genericamente a tutti i tipi di navi madre Goa'uld.\nGli Ha'tak sono strutturati in modo da poter atterrare sulle piramidi o altrimenti su superfici simili (in due occasioni un Ha'tak \u00e8 atterrato su Cheyenne Mountain).\nGli Ha'tak sono equipaggiati con motori hyperdrive e possono viaggiare ad oltre 32.000 volte la velocit\u00e0 della luce. Il centro di comando degli Ha'tak \u00e8 conosciuto come pel'tak.\nGli Ha'tak, oltre a poter trasportare squadroni di alianti della morte e truppe di Jaffa, posso assaltare pianeti direttamente dall'orbita. In seguito all'interrogatorio di Thor eseguito con la sonda mentale di Anubis, le navi Ha'tak di Anubis e di Baal furono attrezzate con tecnologie asgard come il teletrasporto e la proiezione olografica.\nHa'tak modificata con tecnologie antiche.\nQueste navi ha'tak hanno subito miglioramenti notevoli grazie alla tecnologia antica integrata in essa da Anubis tanto che una di queste navi ha potuto resistere a vari colpi inflitti da una nave madre asgard senza nessun tipo di problema e allo stesso modo, in formazione con altre due navi, l'ha distrutta con pochi colpi, vanificando il Trattato dei Pianeti Protetti. I nuovi scudi sono insensibili ai cannoni ionici di Tollan e alle pi\u00f9 potenti testate nucleari potenziate al Naquadah dei Tauri. Grazie a queste tecnologie le navi goa'uld sono arrivate alla potenza di alcune navi antiche e hanno superato persino alcune navi asgard. Di queste navi non ce ne \u00e8 pi\u00f9 traccia visto che le uniche di questo tipo sono state distrutte dalla super arma degli antichi sulla terra e dopo la morte di Anubis (visto che solo lui conosceva queste tecnologie) non se ne sono pi\u00f9 costruite.\nNave madre di Apophis.\nQuesta nave \u00e8 l'ammiraglia della flotta di Apophis che esso ha costruito dopo la morte di Sokar. Questo \u00e8 un vascello estremamente potente e con un solo colpo \u00e8 riuscita a distruggere la nave ha'tak di her'ur ed \u00e8 anche riuscita a sopportare (vincendo) lo scontro con una nave replicante anche se la nave goa'uld era danneggiata a causa dell'onda d'urto provocata dalla supernova precedentemente causata dall sg1. Anche gli scudi di questa nave sono estremamente potenti e con questa nave i goa'uld possono contrastare tutte le razze conosciute della serie.\nNave madre di Anubis.\nQuesta \u00e8 la nave ammiraglia della flotta di Anubis e oltre a questo \u00e8 anche il vascello pi\u00f9 potente dei Goa'uld. Con questa nave Anubis \u00e8 riuscito a distruggere un'intera flotta di navi Goa'uld grazie ai colpi ad energia che la super arma sistemata sulla nave genera, grazie a questi colpi si possono superare tutti gli scudi per ora visti. Sempre grazie a quest'arma Anubis ha distrutto l'intera superficie del pianeta Abidos (quest'ultimo con il singolo colpo del raggio finale della sua super-arma). La nave \u00e8 equipaggiata con scudi antichi quasi impenetrabili e l'unico difetto \u00e8 che nell'atmosfera funzionano solo al 40%. Questo \u00e8 uno dei vascelli pi\u00f9 potenti mai visti in tutto stargate e solo navi come Atlantide o la nave Wraith alimentata con lo zpm possono competere con lei.\nAstronavi Ori.\nGli Ori ordinarono ai loro seguaci di cominciare la costruzione di una flotta di navi dopo la scoperta dell'esistenza della Via Lattea. Data la loro avanzata tecnologia, le loro navi divennero una seria minaccia.\nNave madre.\nLa prima Nave madre Ori appare in costruzione nell'episodio \"Il pericolo degli Ori\". Quattro navi invasero la Via Lattea nell'episodio successivo decimando una flotta composta di navi Asgard, Terrestri, Jaffa, Tok'ra e dell'alleanza Lucian riunita alle coordinate P3Y-229. La flotta prosegu\u00ec la sua avanzata per la conquista di Chulak prima di separarsi.\nLa \"Nave madre Ori\" \u00e8 una delle astronavi pi\u00f9 formidabili viste in \"Stargate\", l'arma principale di questa nave pu\u00f2 distruggere un Ha'tak Goa'uld non modificata con le tecnologie antiche con un solo colpo. Ha inoltre altre armi minori distribuite su tutto lo scafo. Sono protette da potenti scudi di colore bianco.\nLe \"Navi madre Ori\" sono costruite per essere guidate solo dai priori, ma quando Daniel divent\u00f2 un priore pass\u00f2 delle informazioni al SG1 permettendogli di guidarla.\nCaccia Ori.\nVelivolo da combattimento usato dall'esercito Ori per i bombardamenti e i combattimenti nello spazio. Non dispone di scudi ma \u00e8 armato con i cannoni a impulsi Ori. Sono dotati di sensori radar e possono trasportare gli anelli trasportatori.\nAstronavi dei Replicatori.\nI Replicatori tipicamente s'infiltrano e prendono il controllo di astronavi di altre razze per i loro proprio interessi. Nel processo, possono cambiare la tecnologia di queste navi, per migliorarne l'originale, usando conoscenze acquisite in precedenza. Un Ha'tak Goa'uld controllato dai replicanti appare negli episodi \"Nemici\" e \"La resa dei conti\"; una nave madre Asgard, sempre controllata dai replicanti, appare nell'episodio \"Piccole vittorie\".\nIl Replicatore umanoide \"Quinto\" crea un'astronave fatta interamente con blocchi elementari Replicatori con la quale scappa dal campo di dilatazione temporale su Halla. La nave \u00e8 equipaggiate con scudi, armi e motori hyperdrive, e spara proiettili, formati da Replicatori, per infiltrarsi sulle altre navi. Il suo interno pu\u00f2 riconfigurarsi a seconda delle necessit\u00e0 di \"Quinto\". La nave viene poi distrutta nelle vicinanze del pianeta madre degli Asgard, Orilla, appena uscita dall'iperspazio. I frammenti caduti sul suolo di Orilla riuscirono a ricomporsi in Replicatori. \"Quinto\" fugg\u00ec da Orilla costruendo una piccola astronave, a forma di ragno, di Replicatori.\nAstronavi Terrestri.\nX-301.\nL'intercettore X-301 \u00e8 stato il primo tentativo dei Terrestri di sviluppare un vascello spaziale da combattimento capace di affrontare i Goa'uld. Un aliante della morte Goa'uld recuperato durante il fallito attacco di Apophis alla Terra, fu modificato dai tecnici dell'Area 51 ed equipaggiato con un sistema di controllo fuoco e un arsenale terrestri, ma lasciando intatto il sistema di propulsione Goa'uld.\nNonostante le prime prove furono completate con successo, durante un test di volo e combattimento la nave cambi\u00f2 improvvisamente direzione e port\u00f2 i due piloti, il Colonnello Jack O'Neill e Teal'c, nello spazio (questo a causa di un dispositivo di richiamo installato da Apophis per punire ogni possibile tradimento da parte dei suoi soldati). La nave divenne inutilizzabile, mandando O'Neill e Teal'c alla deriva nello spazio finch\u00e9 non furono recuperati con l'aiuto dei Tok'ra.\nF-302.\nL'F-302 Fighter \u00e8 il modello in produzione dell'\"X-302 Experimental Fighter\" (chiamato X-302 durante la fase di sperimentazione), versione successiva del velivolo spaziale \"X-301\" derivato da un aliante della morte Goa'uld. Questa nuova versione, rispetto alla precedente, \u00e8 totalmente di fabbricazione terrestre.\n\u00c8 dotato di due tradizionali motori a reazione e un hyperdrive alimentato a naquadriah nella versione Hyper-Space.\n\u00c8 armato con 2 cannoni elettromagnetici e 8 missili (anti-caccia e anche usati per eliminare gl'Hyper-Drive[possono anche perforare gli scudi di una nave classe Aurora o di un Ha'tak,ma non Ori]), possono anche portare testate nucleari o appositamente per le astronavi. \nPrometeo.\nIl Prometeo, nome in codice del progetto X-303, \u00e8 il primo vascello terrestre a larga scala capace di viaggi interstellari. Il vascello \u00e8 equipaggiato con un hyperdrive, e pu\u00f2 anche volare nell'atmosfera di un pianeta e atterrare sulla superficie. La ricerca e lo sviluppo dell'hyperdrive (alimentato da naquadria) \u00e8 costato agli Stati Uniti pi\u00f9 di due miliardi di dollari.\nLo scopo primario del Prometeo \u00e8 di servire come piattaforma per la difesa della Terra. La nave pu\u00f2 raggiungere l'orbita in meno di 30 secondi, e utilizzando i motori sub-luce, pu\u00f2 viaggiare a 180.000 chilometri al secondo. I corridoi del vascello sono costruiti in lega di trinium.\nIl Prometeo \u00e8 enorme rispetto ai suoi predecessori, l'intercettore X-301 e l'X-302, che possono portare solo due persone a testa. La nave trasporta otto veicoli da combattimento F-302, che possono essere lanciati e recuperati tramite un hangar di atterraggio anche quando la nave \u00e8 in volo;\u00e8 armato anche con 24 cannoni elettromagnetici,12 missili(6 nucleari MkVIII e 2 MkIX,4 convenzionali. \u00c8 stato progettato come prototipo per una nuova flotta di vascelli spaziali, ed \u00e8 seguito dall'incrociatore da battaglia di nuova generazione Daedalus.\nIl primo vero ufficiale comandante del Prometeo era il Colonnello William Ronson. Ronson \u00e8 stato sostituito dal Colonnello Lionel Pendergast dopo la temporaria assegnazione del Generale George Hammond al comando.\nIl Prometeo oper\u00f2 per tre anni, svolgendo missioni durante le prime fasi della guerra dell'umanit\u00e0 contro gli Ori. Potenziato con scudi Asgard, si rec\u00f2 a Tegalus per recuperare il Dr. Daniel Jackson e distruggere un'arma satellitare Ori. Ma il satellite era pronto allo scontro e dopo che il Prometeo ebbe lanciato due missili, inefficaci contro lo scudo Ori, il satellite rispose e con un solo raggio energetico Ori, super\u00f2 lo scudo Asgard perforando la nave Tau'ri da parte a parte.\nPendergast invi\u00f2 la Squadriglia Blu per attaccare il satellite a ondate, ma i suoi avanzati scudi non potevano essere penetrati. Un secondo colpo penetr\u00f2 lo scafo del Prometeo mettendo fuori uso il veicolo. Pendergast ordin\u00f2 all'equipaggio di mettersi in salvo sul pianeta grazie al teletrasporto Asgard, mentre lui rimaneva a bordo nella speranza di salvare la nave comunicando la propria resa agli attaccanti e guadagnando al contempo attimi preziosi per il proprio equipaggio. Gli attaccanti non concessero la resa e con terzo ed ultimo colpo spezzarono la Prometeo in due tronconi che esplosero uccidendo Pendergast.\nIn totale, durante l'intero scontro, 39 dei 115 membri dell'equipaggio morirono.\nX-304 (Classe Daedalus).\nLa classe Dedalus dispone di Hyperdrive inter-galattico Asgard con modifiche (con il quale pu\u00f2 percorre in 18 giorni la distanza fra la Terra e Atlantide, 4 se il sistema \u00e8 supportato da uno ZPM), tecnologia del teletrasporto e scudi. Per i combattimenti vengono utilizzate testate nucleari Mark-III, Mark-VIII e Mark-IX, ma, a seguito della scomparsa degli Asgard, vengono impiantate anche le pi\u00f9 potenti armi al plasma.\nIn un primo tempo non si poteva utilizzare il teletrasporto per inviare testate nucleari nelle navi nemiche a causa dei codici asgard.\nL'armamento \u00e8 costituito da 16 missili nucleari(3 MkIX,5 MkVIII e 8 MkIII),6 convenzionali,32 cannoni elettromagnetici,16 F-302 e 2 Jumper.\nDaedalus.\nLa Daedalus \u00e8 la prima nave della seconda generazione di astronavi Terrestri, ed \u00e8 comandata dal colonnello Steven Caldwell. Per un certo periodo di tempo sulla nave \u00e8 presente un ingegnere Asgard (Hermiod), per aiutare gli umani con la nuova tecnologia ricevuta in dono, e per controllare che non ne abusino. Infatti il vascello \u00e8 equipaggiato con scudi e teletrasporto Asgard; in particolare, quest'ultimo permette di teletrasportare testate atomiche direttamente dentro la nave nemica, causando danni immensi. Questo per\u00f2 \u00e8 un utilizzo a fini offensivi della tecnologia Asgard, e rientra nei compiti di Hermiod vigilare affinch\u00e9 ci\u00f2 non avvenga. Questo comportamento di Hermiod rientra nel rifiuto della razza Asgard di usare la tecnologia a scopi offensivi, ragion per cui non riveleranno i segreti delle loro micidiali armi fino a quando non saranno sull'orlo dell'estinzione. Comunque, quando sar\u00e0 chiara la gravit\u00e0 della minaccia Wraith, Hermiod si lascer\u00e0 convincere ad usare il teletrasporto per scopi offensivi.\nLa nave \u00e8 inoltre dotata di un gruppo di caccia F-302.\nFin dalla sua prima apparizione in \"Stargate Atlantis\" la Daedalus diventa un componente regolare della serie, prima svolgendo la funzione di trasporto tra le galassie di Pegaso e la Via Lattea poi portando un supporto militare alla spedizione di Atlantide.\nNel personale, troviamo il Tenente Marks al tattico e il Tenente Novak in Sala Macchine insieme a circa altri 200 membri secondari.\nOdyssey.\nLa Odyssey \u00e8 la seconda nave Terrestre di classe Daedalus e il suo primo comandante fu il colonnello Paul Emerson. Dopo la distruzione del Prometeo, la Odyssey \u00e8 diventato il primo vascello di difesa per la Terra. Il design, le armi e le tecnologie della Odyssey sono identiche alla Dedalus, ma in seguito all'uso di uno ZPM e alle modifiche di Daniel Jackson, la Odyssey \u00e8 in grado di occultarsi.\nLa Odyssey entra in servizio con solo il 90% dei suoi sistemi funzionanti, partendo per una missione di recupero dell'SG1, ma le sue capacit\u00e0 furono testate in un breve combattimento contro l'alleanza Lucian per permettere all'SG1 di completare la sua missione a bordo della nave madre di Ba'al.\n\u00c8 anche la prima nave terrestre ad essere equipaggiata interamente con tecnologia da guerra Asgard; tuttavia, se attivata, consente alle navi Ori di rintracciare con facilit\u00e0 l'Odyssey. Di contro, le armi Asgard possono distruggere i vascelli Ori, e tra le nuove tecnologie spicca un sistema capace di rifornire la nave di qualunque necessit\u00e0, tra cui viveri ed ossigeno.\nKorolev.\nIl Korolev \u00e8 il terzo incrociatore da battaglia di classe \"Daedalus\". Donato dagli Stati Uniti alla Russia in cambio di poter usare lo Stargate Russo, \u00e8 sotto il comando del Colonnello Chekov. Appena prima della battaglia di P3Y-229, la \"korolev\" fu chiamata in servizio in difesa di un'invasione di navi madri Ori.\nLa battaglia di P3Y-229 avviene nel finale della nona stagione, la \"Odyssey\" e la \"Korolev\" prendono parte a una grande flotta di astronavi Terrestri, Jaffa, Asgard, Tok'ra e dell'alleanza Lucian per intercettare e fermate la flotta Ori in arrivo attraverso il Supergate costruito nella posizione P3Y-229. Durante il percorso, alla \"korolev\" fu ordinato di recuperare a bordo l'SG1 e trasportarla fino al Supergate. Il loro ordine era di distruggere il Supergate con qualsiasi mezzo fosse necessario. Verso la conclusione della battaglia, con la maggior parte delle navi, che si sono opposte agli Ori, distrutte, sia la \"Odyssey\" che la \"Korolev\" erano pressoch\u00e9 integre (ma incapaci di continuare a combattere), fino a che un vascello Ori prese di mira la \"Korolev\" riuscendo a perforare lo scafo (gli scudi erano ormai allo stremo) e a far esplodere la nave. Solo sei membri della \"Korolev\" furono teletrasportati a bordo della \"Odyssey\". Daniel Jackson us\u00f2 gli anelli di trasporto della \"Korolev\" per scappare su una nave madre Ori, mentre il colonnello Mitchell us\u00f2 un F-302. Non si conosce il destino del colonnello Chekov.\nApollo.\nIncrociatore da battaglia al comando del Colonnello Abraham Ellis. Il quarto X-304, l'Apollo fu inizialmente mandato nella Galassia di Pegaso con l'importante compito di distruggere navi da guerra Replicanti sulla superficie del loro pianeta. L'Apollo lanci\u00f2 un carico di 6 testate Mark 9 e 4 falsi bersagli(nome in codice Horizon) nell'atmosfera del pianeta, distruggendo le navi.\nCon un improvviso contrattacco, i Replicanti assalirono Atlantide e danneggiarono l'Apollo, costringendolo alla fuga.\nL'Apollo fu in seguito munito con armi di energia Asgard che furono usate per fronteggiare gli assalti Replicanti ai pianeti di Pegaso. Poco tempo dopo, l'Apollo un\u00ec le forze con la sua nave gemella Daedalus, i Viaggiatori e 7 navi alveari Wraith per lanciare un attacco completo al pianeta dei Replicanti.\nPhoenix/Hammond.\nQuesta nave appare per la prima volta in una linea temporale alternativa, comandata dal Colonnello Samantha Carter, con lo scopo di difendere da Michael le popolazioni umane della Galassia di Pegaso. Fu tuttavia distrutta da Michael in un'imboscata.\nViene nominata anche nella normale linea temporale quando viene detto che \u00e8 stata rinominata \"Generale Hammond\" e che sar\u00e0 comandata dal colonnello Samantha Carter.\nIn Stargate Universe, l\"'Hammond\" comandata del colonnello Samantha Carter viene utilizzata come mezzo di trasporto per la base Icarus, visto che le particolari condizioni di questo pianeta rendevano insicuri i wormhole in entrata.\nSun Tzu.\nQuesta nave non \u00e8 mai apparsa ma viene spiegato che \u00e8 un vascello controllato dall'aviazione della Repubblica Popolare Cinese. Viene solamente nominata dal colonnello Ellis capitano dell'Apollo.\nAstronavi Wraith.\nDardo.\nUn Dardo Wraith \u00e8 un piccolo velivolo da caccia, capace di volare attraverso gli Stargate; generano un loro particolare suono quando volano nell'atmosfera. Come le altre navi Wraith anche i Dardi sono in parte organici. Sono sprovvisti di hyperdrive e sfruttano gli Stargate o i grossi vascelli per spostarsi all'interno della galassia.\nQuando la copertura di una Dardo si forma \u00e8 completamente opaca. Il display appare sul lato inferiore della copertura in un'unica grande interfaccia curva. Viene utilizzato nella maggior parte delle funzionalit\u00e0 di base che includono volo e armi. Quando una Dardo si avvicina a una nave, l'HUD si riduce al minimo e viene attivato un autopilota. Se c'\u00e8 un carico nel dispositivo di archiviazione, il pilota ha la possibilit\u00e0 di rimaterializzare il carico prima di atterrare.\nIl ruolo principale dei Dardi \u00e8 di rapire gli umani, per il nutrimento dei Wraith, attraverso un raggio che smaterializza la vittima e la inserisce in forma di energia in un contenitore appropriato presente sul Dardo. Sono usati inoltre nei combattimenti tra astronavi, soprattutto per intercettare missili. Nel caso la nave alveare da cui proviene il Dardo venga distrutta, esso compie un attacco kamikaze sul bersaglio nemico. I Dardi sono dotati di armi energetiche per i combattimenti e i bombardamenti.\nIncrociatore.\nUn incrociatore Wraith \u00e8 una nave da guerra di medie dimensioni. Come le navi alveare, gli incrociatori Wraith sono in parte organici e privi di scudi. I loro armamenti consistono di armi energetiche, con le quali operarono anche bombardamenti dall'orbita dei pianeti. Sono equipaggiati con motori sub-luce e hyperdrive, sono inoltre in grado di volare nell'atmosfera e di atterrare sulla superficie di un pianeta.\nGli incrociatori sono dotati di un ponte simile a quelli delle navi alveare con numerose console in cui si trova l'equipaggio. Queste console sono utilizzate per far funzionare la nave, consentendo all'equipaggio di sparare, entrare nell'iperspazio, lanciare i Dardi e controllare le operazioni di riparazione.\nNave alveare.\nLa nave alveare Wraith \u00e8 una delle pi\u00f9 grosse astronavi presenti nell'universo di \"Stargate\" (13 volte la Daedalus in lunghezza) ed \u00e8 il centro della civilt\u00e0 Wraith. La prima appare nell'episodio \"Nascita\", nel quale per\u00f2 non \u00e8 riconoscibile come una nave siccome \u00e8 rimasta cos\u00ec tanto tempo su un pianeta che la vegetazione \u00e8 cresciuta su di essa. Esistono pi\u00f9 di 60 navi alveare nella Galassia di Pegaso, di cui 28 nel quadrante dove si trova Atlantide. Durante lo svolgimento della serie, in svariati conflitti, viene distrutto un discreto numero di navi alveare e siccome molte di queste navi rimaste sono senza Regina non \u00e8 stato possibile rimpiazzare le perdite e ci\u00f2 ha portato i Wraith ad essere pi\u00f9 cauti nell'entrare in battaglia.\nLe navi alveare sono prive di scudi e in parte organiche, ci\u00f2 gli permette di rigenerarsi. Possono sopportare l'impatto di una testate nucleare tattica Mark III senza riportare danni ingenti. Sono equipaggiate con hyperdrive, ma devono fermarsi periodicamente durante i viaggi nell'iperspazio per riparare la loro struttura organica danneggiata dalla radiazione presente nell'iperspazio. La mancanza di scudi diventer\u00e0 un problema quando i Tau'ri introdurranno le nuove armi laser al plasma Asgard, con le quali gli incrociatori di Classe Daedalus infliggeranno notevoli perdite ai Wraith.\nLa console di comando di queste navi \u00e8 utilizzabile attraverso un controllo telepatico; Teyla Emmagan (che ha tracce di DNA Wraith) \u00e8 in grado di manovrare abilmente una nave alveare.\nA seguito dei primi incontri, divenne impossibile il trasporto, da e per, a causa di un codice jamming che, creando un campo elettromagnetico attorno alla nave e nelle immediate vicinanze, generava una sorta di segnale di disturbo. L'arma principale di queste navi \u00e8 costituita dalle armi ad energia a medio raggio, le quali sono, tuttavia, inefficaci nelle immediate prossimit\u00e0 della nave, dove la difesa viene affidata ai Dart. Mentre l'Hyperdrive delle navi di Classe Daedalus \u00e8 intergalattico (la Daedalus \u00e8 in grado di attraversare in tre giorni la Galassia di Pegaso), quello delle navi alveari \u00e8 inter-stellare perci\u00f2 \u00e8 richiesto un certo numero di settimane per compiere viaggi fra i vari sistemi solari.\nIl tallone d'achille di queste navi, come del resto di tutta la tecnologia Wraith, \u00e8 la mancanza di un'adeguata fonte energetica. Qualora una nave-alveare sia alimentata da uno ZPM questa diventer\u00e0:\nNavi minori.\nRicognitore.\nUn vascello di dimensioni maggiori di un Dardo ma molto pi\u00f9 piccolo degli incrociatori, capace di un certo numero di operazioni indipendenti dal supporto di un incrociatore. Uno apparve nell'episodio \"Un'alleanza pericolosa\", nel quale era usato per trasportare una Regina Wraith, insieme alla sua scorta personale, dalla sua nave alveare ad Atlantide.\nNave di supporto.\nUna nave di dimensioni comparabili con quelle di un incrociatore. Vennero usate dai Wraith per il trasporto di grandi quantit\u00e0 di vittime umane durante la guerra contro gli Antichi. Una apparve schiantata al suolo su un pianeta. McKay teorizz\u00f2 che questo tipo di nave fosse ormai in disuso."}
{"id": "1922525", "revid": "729019", "url": "https://it.wikipedia.org/wiki?curid=1922525", "title": "Rick Rude", "text": "Nella sua carriera lott\u00f2 nelle pi\u00f9 importanti federazioni di wrestling statunitensi dell'epoca, ovvero la World Championship Wrestling, la World Wrestling Federation e la Extreme Championship Wrestling.\nNel 2017 \u00e8 stato inserito nella WWE Hall of Fame.\nCarriera.\nRick Rood nacque a St. Peter (Minnesota) da Chiaferi e Richard \"Dick\" Rood, un'ex star di football americano all'Universit\u00e0 del Minnesota. Aveva una sorella di nome Marcia e un fratello di nome Michael. Rood frequent\u00f2 la Robbinsdale High School di Robbinsdale (Minnesota) insieme a Tom Zenk, Brady Boone, Nikita Koloff, Curt Hennig, John Nord, e Barry Darsow, che diventeranno in seguito tutti lottatori professionisti. In quel periodo, nel 1976, conobbe la sua prima moglie Cheryl Holler con cui fu sposato dal 1980 al 1982.\nDopo aver conseguito un diploma in educazione fisica all'Anoka Ramsey Junior College, Rood inizi\u00f2 a lottare nel 1983 con il nome d'arte Ricky Rood, personaggio face alle prime armi. Lott\u00f2 nella NWA: All-Star Wrestling di Vancouver prima di spostarsi nella Georgia Championship Wrestling e in seguito nella Continental Wrestling Association di Memphis. Pi\u00f9 tardi entr\u00f2 nella Jim Crockett Promotions dove ebbe numerosi partner di tag team combattendo contro i Road Warriors. Ritorn\u00f2 a Memphis nel 1984, questa volta come \"Ravishing\" Rick Rude, un heel presuntuoso ed arrogante dal fisico scolpito, diretto dal manager Jimmy Hart. Successivamente Rude si scontr\u00f2 con Jerry Lawler e poi con l'ex compagno di coppia King Kong Bundy.\nNel dicembre 1984 si trasfer\u00ec nella Championship Wrestling from Florida, dove il suo manager era Percy Pringle. Qui sconfisse Pez Whatley vincendo l'NWA Florida Southern Heavyweight Championship il 16 gennaio 1985 e perdendolo il 10 aprile seguente in favore di Brian Blair. Rude riconquist\u00f2 la cintura il 20 luglio 1985, battendo Mike Graham nella finale di un torneo. Detenne il titolo fino al 2 ottobre dello stesso anno quando lo cedette a Wahoo McDaniel. In coppia con Jesse Barr, vinse l'NWA Florida United States Tag Team Championship il 16 aprile 1985, e inizi\u00f2 un feud con Billy Jack Haynes e Wahoo McDaniel per il possesso delle cinture, perdendo il titolo contro McDaniel e Haynes il 9 luglio 1985. A fine 1985, pass\u00f2 alla World Class Championship Wrestling insieme al manager Pringle, dove si scontr\u00f2 con Kevin Von Erich e Chris Adams. Durante quel periodo in WCCW, il 4 novembre 1985, Rude cattur\u00f2 l'NWA American Heavyweight Championship. Poco dopo, la WCCW si stacc\u00f2 dalla NWA cambiando il nome in World Class Wrestling Association. Il titolo NWA American Championship fu rinominato WCWA World Heavyweight Championship mentre Rude era ancora il campione in carica. Come risultato, Rude divent\u00f2 il primo campione mondiale della neonata federazione. Dopo aver perso la cintura in favore di Chris Adams nel luglio 1986, Rude licenzi\u00f2 Pringle e lo sostitu\u00ec per qualche tempo con sua sorella, Raven. Poi form\u00f2 un tag team di breve durata con Dingo Warrior, ma Warrior divent\u00f2 presto un face e la coppia si sciolse.\nNel settembre 1986, Rude fece ritorno nella Jim Crockett Promotions e si alle\u00f2 con Manny Fernandez e il suo manager Paul Jones nella loro rivalit\u00e0 con Wahoo McDaniel. Rude e Fernandez, conosciuti con il nome \"Awesome Twosome\", vinsero l'NWA World Tag Team Championship il 6 dicembre 1986 sconfiggendo i Rock 'n' Roll Express, e poi iniziarono un feud con gli ex campioni che termin\u00f2 soltanto quando Rude lasci\u00f2 la federazione per entrare nella World Wrestling Federation nell'aprile del 1987. Per motivare il suo repentino abbandono, Jim Crockett Jr. mand\u00f2 in onda un incontro pre-registrato dove gli Express sconfiggevano Rude &amp; Fernandez, dichiarando che Rude si era infortunato dopo il match.\nWorld Wrestling Federation (1987\u20131990).\nFeud con Jake \"The Snake\" Roberts ed Ultimate Warrior.\nRude fece il proprio debutto in WWF nel luglio 1987. Inizialmente come manager gli venne affiancato Jimmy Hart, e in seguito si pass\u00f2 a Bobby \"The Brain\" Heenan. Rude ebbe un primo feud con \"Mr. Wonderful\" Paul Orndorff, prima di dar vita ad una delle sue rivalit\u00e0 pi\u00f9 celebri con Jake \"The Snake\" Roberts. Rude aveva l'abitudine, prima dei suoi match, di togliersi lentamente l'accappatoio mostrando il fisico iperpalestrato ed insultando i maschi \"grassi\" e \"brutti\" presenti in sala, poi, dopo le vittorie, sceglieva a caso una donna dal pubblico e la baciava. In una di queste occasioni, scelse tra i fan proprio la moglie di Roberts, Cheryl, e cerc\u00f2 di baciarla, quando la ragazza rifiut\u00f2 schiaffeggiandolo, Rude l'aggred\u00ec, scatenando cos\u00ec la furia del marito. In un'altra occasione, durante il loro feud, Rude si present\u00f2 sul ring con un ritratto di Cheryl stampato sul davanti del costume, all'altezza dei genitali. Un furioso Roberts accorse sul ring e strapp\u00f2 via la calzamaglia a Rude.\nIl prossimo grande feud di Rude fu quello con Ultimate Warrior che inizi\u00f2 a gennaio 1989 durante la \"Royal Rumble\" di quell'anno. All'epoca si dibatteva su chi dei due atleti avesse il miglior fisico nella WWF, se Warrior, maggiormente possente e \"grosso\", oppure Rude dal fisico pi\u00f9 definito ed armonioso.\nWWF Intercontinental Champion.\nGrazie all'aiuto di Heenan, Rick Rude vinse il titolo Intercontinentale sconfiggendo Warrior a \"WrestleMania V\", prima di riconsegnarlo a Warrior a \"SummerSlam 1989\", in larga parte a causa delle interferenze di \"Rowdy\" Roddy Piper. Quindi Rude si scontr\u00f2 con Piper, per poi tornare ad affrontare Ultimate Warrior nell'estate del 1990 dopo che Warrior era diventato campione del mondo. I due lottarono in uno Steel Cage match a \"SummerSlam 1990\", ma Rude fall\u00ec il tentativo di accaparrarsi il titolo mondiale e lasci\u00f2 la WWF nell'ottobre 1990. La sua uscita dalla federazione avvenne quando era stato gi\u00e0 programmato per lui un feud con Big Boss Man, e le prime avvisaglie si erano anche gi\u00e0 avute quando Rude aveva fatto in TV dei commenti offensivi circa la madre di Boss Man. Dopo il suo abbandono, non se ne fece pi\u00f9 nulla.\nWorld Championship Wrestling (1991\u20131994).\nWCW United States Heavyweight Champion.\nDopo aver passato un anno a combattere in federazioni minori del circuito indipendente, Rude ritorn\u00f2 alla ribalta nella World Championship Wrestling (la ex Jim Crockett Promotions che era stata comprata da Ted Turner a fine 1988), apparendo mascherato sotto l'identit\u00e0 dell'\"Halloween Phantom\" durante \"Halloween Havoc\" il 27 ottobre 1991, ma rivelando la sua identit\u00e0 gi\u00e0 la sera stessa. Si un\u00ec poi alla Dangerous Alliance, stable heel di Paul E. Dangerously costituita da Madusa, Arn Anderson, Bobby Eaton, Larry Zbyszko, e \"Stunning\" Steve Austin. Il 19 novembre 1991, Rude sconfisse Sting vincendo il titolo WCW United States Heavyweight Championship e prendendo parte a numerosi feud importanti nella federazione, incluso quello che lo vide contrapposto a Ricky Steamboat. I due disputarono un celebre \"Iron Man Match\" a \"Beach Blast '92\" che passer\u00e0 alla storia come uno degli incontri pi\u00f9 belli di tutti i tempi.\nWCW International World Heavyweight Champion.\nNel 1992, Rude e Madusa uscirono dalla Dangerous Alliance e si scontrarono con Nikita Koloff. Rude sfid\u00f2 il campione WCW World Heavyweight Ron Simmons in diverse occasioni ma non riusc\u00ec mai a sconfiggerlo. Nel dicembre 1992, Rude si infortun\u00f2 realmente e dovette rendere vacante la sua cintura di campione degli Stati Uniti, ponendo forzatamente fine ad un regno durato ben 14 mesi, ancora oggi il secondo regno da campione pi\u00f9 lungo nella storia del titolo. Rude torn\u00f2 solamente nell'aprile 1993, cercando di reclamare il \"suo\" titolo da Dustin Rhodes, che lo aveva vinto in sua assenza.\nNon riuscendo nell'impresa, Rude spost\u00f2 poi le sue attenzioni sull'NWA World Heavyweight Championship detenuto prima da Masa Chono e in seguito da Ric Flair. Rick Rude sconfisse Flair per il titolo nel settembre 1993 al ppv \"Fall Brawl\". Dato che la WCW si era recentemente staccata dalla NWA, aveva perso i diritti sull'uso del titolo NWA World Heavyweight Championship. Quindi, la WCW cre\u00f2 la propria versione del titolo, chiamandolo WCW International World Heavyweight Championship, che Rude perse in favore di Hiroshi Hase il 16 marzo 1994 a Tokyo, in Giappone. Rude riconquist\u00f2 la cintura solo otto giorni pi\u00f9 tardi a Kyoto. Dopo aver ceduto la cintura a Sting il 17 aprile, Rude schien\u00f2 Sting il 1\u00ba maggio diventando cos\u00ec campione per la terza volta. Durante il match, Rude, per\u00f2, si infortun\u00f2 realmente alla schiena; ed impossibilitato a combattere, venne privato del titolo. Poco dopo decise di ritirarsi dall'attivit\u00e0 di lottatore a tempo pieno.\nExtreme Championship Wrestling e ritorno in WWF (1997).\nDopo aver lasciato la WCW, Rude non lott\u00f2 pi\u00f9 fino al 1996, quando entr\u00f2 nella Extreme Championship Wrestling (ECW) come un lottatore mascherato che attacc\u00f2 Shane Douglas. Poco dopo gett\u00f2 la maschera e divenne commentatore TV per gli incontri della federazione.\nIn seguito, Rude torn\u00f2 in WWF come guardia del corpo dei membri della stable D-Generation X (Shawn Michaels, Triple H, e Chyna). Come membro della DX, Rude non lott\u00f2 mai, limitandosi al ruolo di supervisore a bordo ring durante i match del gruppo. Poco dopo se ne and\u00f2 di nuovo dalla WWF dopo i fatti dello \"Screwjob di Montr\u00e9al\" avvenuti alle \"Survivor Series\" 1997.\nRitorno in WCW (1997\u20131998).\nLa sera del 17 novembre 1997, Rude apparve simultaneamente sia durante \"WWF Raw is War\" che a \"WCW Monday Nitro\", un fatto senza precedenti che un wrestler partecipasse alle trasmissioni di due diverse federazioni contemporaneamente.\nIn WCW, Rude divenne membro dell'nWo, facendo da manager al vecchio amico Curt Hennig. Quando l'nWo si sciolse, Hennig e Rude si unirono all'nWo Wolfpac, e cercarono di motivare Konnan a cercare di sconfiggere Goldberg, ancora imbattuto all'epoca. Quando Konnan venne battuto da Goldberg, Rude e Hennig lo attaccarono, unendosi poi all'nWo Hollywood, i rivali del Wolfpac. A fine 1998, sia Rude che Hennig si ritirarono momentaneamente per infortunio.\nMorte.\nNei primi mesi del 1999, Rude decise di tornare a competere e inizi\u00f2 ad allenarsi forsennatamente . Mor\u00ec improvvisamente nella mattina del 20 aprile 1999 nella sua abitazione a Alpharetta, Georgia a causa di un arresto cardiaco. L'autopsia rivel\u00f2 che il decesso era sopraggiunto per overdose di \"medicinali\". Lasci\u00f2 sua moglie Michelle Brown Rood, sposata nel 1988, e i tre figli della coppia Richard Ryan, Colton e Merissa. Rude oggi riposa in un colombario nel cimitero di Green Lawn, a Roswell, Georgia.\nTitoli e riconoscimenti.\nWorld Championship Wrestling\nWorld Class Championship Wrestling\nPro Wrestling Illustrated\nWorld Wrestling Federation"}
{"id": "1922527", "revid": "767487", "url": "https://it.wikipedia.org/wiki?curid=1922527", "title": "Survivor - L'aereo maledetto", "text": "Survivor - L'aereo maledetto (\"The Survivor\") \u00e8 un film australiano del 1981 diretto da David Hemmings e interpretato da Robert Powell. Il film mescola horror, fantastico e politico-poliziesco. Spunto del film \u00e8 il romanzo \"Il superstite\" (\"The Survivor\") di James Herbert.\nTrama.\nUn aereo carico di passeggeri esplode poco dopo il decollo. Tutti gli occupanti muoiono, tranne il pilota Keller, miracolosamente scampato al rogo. \u00c8 proprio Keller a prendere in mano il filo delle indagini sull'accaduto, dando un netto contributo all'identificazione del colpevole. Ma alla fine del film, quando i tecnici esaminano i resti del velivolo con dentro ancora tutti i corpi, scoprono nella cabina di pilotaggio il corpo di Keller, in avanzato stato di decomposizione come tutti gli altri."}
{"id": "1922529", "revid": "1964823", "url": "https://it.wikipedia.org/wiki?curid=1922529", "title": "Dejan Jakovi\u0107", "text": "Carriera.\nNato in Jugoslavia a Karlovac, all'et\u00e0 di sei anni si trasferisce con la famiglia a Toronto a causa della guerra in Croazia. Frequenta la University of Alabama at Birmingham dove entra nella squadra di calcio universitaria mettendo in mostra buone doti.\nNel giugno del 2008 viene ingaggiato dalla Stella Rossa di Belgrado, dove, non riuscendo a trovare spazio ritorna in Nord America, nel D.C. United.\nIl 30 gennaio 2018 fa ritorno in Major League Soccer firmando con i Los Angeles FC."}
{"id": "1922534", "revid": "1543377", "url": "https://it.wikipedia.org/wiki?curid=1922534", "title": "Nicol\u00f2 d'Arco", "text": "Biografia.\nNacque nel 1492 o 1493, figlio del conte Odorico d'Arco e di Susanna Collalto, e studi\u00f2 a Pavia, a Padova e all'Universit\u00e0 di Bologna, dove frequent\u00f2, tra gli altri, gli umanisti Paolo Ricci, Marcantonio Flaminio e Bernardo Clesio, e conobbe anche Erasmo da Rotterdam.\nLegato, per le origini trentine della famiglia, agli Asburgo, fu ufficiale dell'esercito imperiale ma la sua attivit\u00e0 fu prevalentemente letteraria, svolta nella corte gonzaghesca di Mantova, da dove mantenne rapporti con Paolo Giovio, Girolamo Fracastoro, Annibal Caro e dove spos\u00f2 Giulia Gonzaga, contessa di Novellara.\nLa sua produzione poetica, prevalentemente in latino, \u00e8 raccolta nei \"Numeri\", pubblicati per la prima volta a Mantova nel 1546."}
{"id": "1922537", "revid": "1965197", "url": "https://it.wikipedia.org/wiki?curid=1922537", "title": "Johann Jacob Ferber", "text": "Allievo, all'Universit\u00e0 di Uppsala, di Cronstedt, Linnaeus, Wallerius e Bergman, nel 1774 divenne professore di storia naturale a Mittau, poi alla St. Petersburg Academy (1783-1786), con l'Imperatrice Caterina II di Russia. Rifiut\u00f2 un'offerta di direzione delle miniere siberiane e nel 1786 passo al servizio del Re di Prussia, sotto il qual divenne aiuto commissario delle miniere. Insegn\u00f2 a Berlino prima di trasferirsi in Svizzera. Fu Socio dell'Accademia delle Scienze di Torino. \nViaggiatore instancabile, \u00e8 molto conosciuto per le sue ricerche in Boemia, Germania, Francia e Italia. Fu tra l'altro autore del libro \"Lettere scritte dall'Italia e descrizione delle miniere d'Idria\" (\"Briefe aus Walschland uber naturliche Merkwurdigkeiten dieses Landes\", Prague, Wolfgang Gerle, 1773 e \"Beschreibung des Quecksilber-Bergwerks zu Idria in Mittel-Cr\u00e4yn\", Berlin, Christian Friedrich Himburg, 1774)."}
{"id": "1922543", "revid": "76437", "url": "https://it.wikipedia.org/wiki?curid=1922543", "title": "Carlscrona", "text": ""}
{"id": "1922545", "revid": "125354448", "url": "https://it.wikipedia.org/wiki?curid=1922545", "title": "Guerre d'Italia del XVI secolo", "text": "Le guerre d'Italia del XVI secolo (spesso indicate anche come grandi guerre d'Italia o, anticamente, come Guerre horrende de Italia, secondo un'espressione usata dal Machiavelli) furono una serie di conflitti, combattuti prevalentemente sul suolo italiano nella prima met\u00e0 del secolo (per la precisione durarono dal 1494 al 1559), aventi come obiettivo finale la supremazia in Europa.\nFurono inizialmente scatenate da alcuni sovrani francesi, che inviarono nella penisola italiana le loro truppe, per far valere i loro diritti ereditari sul Regno di Napoli e poi sul Ducato di Milano. Da locali le guerre divennero in breve tempo di scala europea, coinvolgendo, oltre alla Francia anche la maggior parte degli stati italiani, il Sacro Romano Impero, la Spagna, l'Inghilterra e l'Impero Ottomano.\nCasus belli del primo conflitto fu la rivalit\u00e0 tra le duchesse Beatrice d'Este e Isabella d'Aragona, che rivendicavano ambedue il controllo del ducato di Milano, e che spinsero rispettivamente il marito Ludovico e il padre Alfonso ad intraprendere le ostilit\u00e0. \nNel 1494, Carlo VIII di Francia cal\u00f2 in Italia andando a occupare il Regno di Napoli sulla base di una rivendicazione dinastica. Tuttavia, venne costretto ad abbandonare i territori occupati dopo la formazione di una Lega anti-francese (cui aderirono Venezia, Milano, il Papa, la Spagna, l'Inghilterra, Massimiliano d'Asburgo). L'esercito messo in campo dalla Lega non riusc\u00ec, nella battaglia di Fornovo, a sbarrare il passo alle forze di Carlo VIII nella loro risalita verso il Piemonte e la Francia. Carlo dunque lasci\u00f2 l'Italia senza mantenere le conquiste territoriali, ma ci\u00f2 fu solo l'inizio di una serie di guerre: l'Europa intera sapeva che l'Italia era una terra incredibilmente ricca e allo stesso tempo divisa in molteplici stati, difesi da abili condottieri e mercenari, che erano disposti a combattere per il miglior offerente.\nNel tentativo di evitare gli errori del suo predecessore, Luigi XII di Francia annett\u00e9 il ducato di Milano e firm\u00f2 un accordo con Ferdinando d'Aragona (gi\u00e0 governatore di Sicilia e di Sardegna) per condividere il Regno di Napoli. Tuttavia, Ferdinando abbandon\u00f2 Luigi XII ed espulse le truppe francesi dal Mezzogiorno in seguito alle battaglie di Cerignola e del Garigliano. Dopo una serie di alleanze e tradimenti, il Papato decise di schierarsi contro il controllo francese su Milano e sostenne Carlo V, imperatore del Sacro Romano Impero ed erede dei territori dell'Aragona in Italia. Dopo le battaglie di Bicocca e Pavia, la Francia, guidata dal re Francesco I, perse il controllo di Milano a favore degli Asburgo. Tuttavia, le truppe protestanti tedesche, ammutinatesi a Carlo V saccheggiarono Roma nel 1527: questo evento rappresent\u00f2 un punto di svolta nello sviluppo delle guerre europee di religione e indusse Carlo V a concentrarsi sull'affermazione del protestantesimo nel Sacro Romano Impero.\nIl successore di Francesco I, Enrico II di Francia, approfitt\u00f2 della situazione e cerc\u00f2 di stabilire la supremazia in Italia invadendo la Corsica e la Toscana. Tuttavia, la sua conquista della Corsica fu rovesciata dall'ammiraglio genovese Andrea Doria e le sue truppe in Toscana furono sconfitte dai fiorentini e dall'esercito imperiale nella Battaglia di Scannagallo. Con l'abdicazione di Carlo V, Filippo II di Spagna eredit\u00f2 Milano e il Mezzogiorno mentre Ferdinando I d'Asburgo divenne imperatore. L'ultimo significativo scontro, la battaglia di San Quintino (1557), fu vinto da Emanuele Filiberto di Savoia per le forze spagnole e imperiali: ci\u00f2 port\u00f2 alla restaurazione in Piemonte, occupato dalla Francia precedentemente, di casa Savoia. Nel 1559 fu stipulata la Pace di Cateau-Cambr\u00e9sis.\nLa calata di Carlo VIII di Valois.\nPremesse e scoppio della guerra.\nLa pace di Lodi, stipulata nel 1454 tra la repubblica di Venezia e il ducato di Milano, inaugur\u00f2 tra gli stati italiani un periodo quarantennale di sostanziale equilibrio nonch\u00e9 l'istituzione di una \"Lega Italica\" tra Venezia, Milano, Stato Pontificio, Repubblica di Firenze, e Regno di Napoli. Se, sul piano commerciale ed economico, ci\u00f2 contribu\u00ec a fare dell'Italia rinascimentale l'area pi\u00f9 ricca d'Europa, sul piano politico e militare comport\u00f2 il permanere di tanti principati regionali in un'epoca caratterizzata dalla formazione di grandi imperi e stati nazionali.\nNel 1492 si manifest\u00f2 di fatto la fine della lega Italica con la morte del suo \"ago della bilancia\", Lorenzo il Magnifico, e di Papa Innocenzo VIII, sostituito da un pontefice non italiano, Alessandro VI Borgia, estraneo agli interessi d'Italia. Non essendoci di fatto pi\u00f9 alcuna confederazione Italiana capace di legare tra loro gli stati della penisola, volgevano i propri interessi verso l'Italia da una parte il vicino Regno di Francia, in espansione sin dalla vittoria nella guerra dei cento anni, e dall'altra, interessati a contrastare i Francesi, sia il Sacro Romano Impero Germanico, cui gran parte dell'Italia del centro-nord formalmente apparteneva, che la Monarchia di Spagna, legata al ramo cadetto degli Aragonesi regnanti nel mezzogiorno. L'Italia rinascimentale si apprestava quindi a diventare il principale campo di battaglia d'Europa per i sessantacinque anni a venire.\nLe ostilit\u00e0 furono aperte nel 1494 con la discesa in Italia del re Carlo VIII di Francia, spinto dalla rivendicazione del trono di Napoli in quanto discendente di Maria d'Angi\u00f2 (1404-1463), sua nonna paterna. Gli stessi stati italiani contribuirono a favorire tale impresa dimostrandosi favorevoli per diverse ragioni a un intervento francese nella penisola. A Milano, Ludovico Sforza, detto \"il Moro\", auspicava la discesa del re francese vedendo in ci\u00f2 la possibilit\u00e0 di colpire Alfonso II Napoli, sostenitore al trono di Milano di Gian Galeazzo Sforza, e di mettere un freno alla crescita del potere di Venezia. Anche la stessa Serenissima desiderava la rovina di Ferrante al fine di rafforzare e guadagnare porti Veneziani in Puglia. A Firenze, invece, furono gli avversari dei Medici a sostenere un'iniziativa francese, con la speranza che potesse portare a un cambiamento di regime politico. Infine, nello Stato pontificio i cardinali avversi allo spagnolo papa Alessandro VI speravano che con la discesa di Carlo VIII si potesse deporre il papa ed eleggere al pontificato Giuliano della Rovere (il futuro papa Giulio II).\nLa spedizione di Carlo VIII nella penisola venne preceduta da un'accurata preparazione diplomatica e dalla mobilitazione di un'ingente forza militare. Pertanto, Carlo VIII si assicur\u00f2 la neutralit\u00e0 delle maggiori potenze europee grazie a una serie di concessioni territoriali e finanziarie: con il trattato di Senlis del 1493 lasci\u00f2 le regioni dell'Artois e della Franca Contea a Massimiliano I d'Asburgo, Imperatore di Germania e Arciduca d'Austria; con il trattato di Barcellona cedette a Ferdinando II d'Aragona la Cerdagna e il Rossiglione lungo il versante francese dei Pirenei; mentre a Enrico VII Tudor promise ingenti elargizioni finanziarie in cambio di un non intervento inglese. Da un punto di vista militare le forze dispiegate da Carlo VIII mostrarono tutta la potenza francese di quel tempo: ventimila uomini armati, con un corpo d'artiglieria innovativo e una numerosa cavalleria, contribuirono a rendere ancora pi\u00f9 evidente l'inferiorit\u00e0 dei singoli stati italiani, con i loro piccoli apparati militari di mercenari. Seppur il \"casus belli\" fosse la rivendicazione degli antichi diritti che il re di Francia vantava sul Regno di Napoli, il progetto era ben pi\u00f9 ambizioso: dalla conquista del Regno di Napoli, il re di Francia intendeva muovere a un generalizzato dominio di tutta l'Italia e, in un secondo momento, organizzare una crociata contro i turchi per la riconquista della Terra Santa.\nDiscesa e ritirata di Carlo VIII.\nIn cinque mesi, dal settembre 1494 al febbraio 1495, Carlo VIII percorse l'Italia lungo l'antica via Francigena senza dover realmente combattere. Valicate le Alpi su chiamata di Lodovico il Moro, attravers\u00f2 gli Appennini al Passo della Cisa. Entr\u00f2 quindi nel territorio della Repubblica di Firenze, dove l'inerzia di Piero di Lorenzo de' Medici gli permise di occupare la fortezza di Sarzanello e la Rocca Ghibellina (a Pietrasanta) nonch\u00e9 Pisa e Livorno. Carlo giunse cos\u00ec a Firenze il 17 di novembre, accolto come \"nuovo Ciro\" dal domenicano Girolamo Savonarola, che aveva appena cacciato i Medici e istituito un regime teocratico e filo-francese nella Repubblica. Arrivato a Roma il 31 dicembre, Carlo VIII non incontr\u00f2 opposizione da parte di Alessandro VI, che anzi riconobbe i diritti Francesi su Napoli.\nRaggiunta la citt\u00e0 di Monte San Giovanni Campano nel Regno di Napoli, Carlo VIII invi\u00f2 messaggeri al castello di Napoli al fine di ottenere la resa della guarnigione napoletana; quest'ultima, invece, uccise e mutil\u00f2 gli inviati e rimand\u00f2 i corpi alle linee francesi. Tale offesa fece infuriare i francesi che, il 9 febbraio 1495, presero il castello grazie al fuoco dell'artiglieria e, una volta entrati d'assalto, massacrarono tutti coloro che erano rimasti all'interno, un evento che venne poi chiamato \"sacco di Napoli\". Nella conquista di Napoli, Carlo fu anche avvantaggiato da rivolte antiaragonesi avvenute inizialmente in Abruzzo e poi nel resto del regno. Il successo di Carlo VIII spavent\u00f2 le stesse variegate forze che ne avevano favorita inizialmente la discesa. Queste si coalizzarono in un'alleanza antifrancese, detta \"Lega di Venezia\", formata dopo intense trattative intercorse tra la Serenessima, promotrice del patto, e Milano, Spagna e Sacro Romano Impero. Alla fine, la coalizione comprese l'Impero, il Ducato di Milano, la Spagna, lo Stato Pontificio, la Repubblica di Firenze, il Ducato di Mantova e la Repubblica di Venezia.\nNel frattempo Luigi d'Orleans, cugino del re, pens\u00f2 d'approfittare della debolezza economica di Ludovico il Moro per attuare il proprio disegno di conquista del ducato di Milano, che riteneva suo di diritto, essendo egli discendente di Valentina Visconti. L'11 giugno occup\u00f2 con le proprie truppe la citt\u00e0 di Novara, che gli si diede per tradimento, e si spinse sino a Vigevano. Il tracollo nervoso di Ludovico - che fu colpito, come pare, da un ictus - l'ambiguit\u00e0 degli alleati e la mancanza di denaro per le paghe dei soldati sembrarono inizialmente volgere la situazione a favore del duca d'Orleans, ma il pronto intervento della duchessa Beatrice d'Este, che prese in mano il governo del ducato e la conduzione dell'assedio di Novara, ristabilirono l'ordine, cosicch\u00e9 l'impresa dell'Orleans si risolse in un nulla di fatto.\nVenuto a conoscenza di ci\u00f2 e dopo aver stabilito un governo filo-francese a Napoli, Carlo VIII inizi\u00f2 a marciare verso nord per far ritorno in Francia, spaventato dalla possibilit\u00e0 di rimanere isolato nell'Italia meridionale. Tuttavia, nella piccola citt\u00e0 di Fornovo, a una ventina di chilometri da Parma, nel Ducato di Milano, s'imbatt\u00e9 in un esercito italiano della Lega di Venezia, guidato dal condottiero Gian Francesco III Gonzaga, marchese di Mantova. La battaglia di Fornovo venne combattuta il 6 luglio 1495; dopo un'ora di scontri l'esercito della Lega fu costretto a ripiegare attraverso il fiume Taro, mentre i francesi continuarono a marciare verso Asti, lasciando tuttavia dietro di s\u00e9 le proprie carrozze e vettovaglie.\nEntrambe le parti si sforzarono di presentarsi come i veri vincitori di quella battaglia: il Marchese di Mantova commission\u00f2 a dei pittori la celebre \"Madonna della Vittoria\", ma nasceva altres\u00ec il mito del coraggioso trionfo dei soldati del re, noto come \"furia francese\". Francesco Guicciardini scrisse che il consenso degli osservatori coevi alla battaglia vir\u00f2 verso una vittoria francese, poich\u00e9 questi ultimi riuscirono a respingere i loro nemici attraverso il fiume e a proseguire nel proprio cammino. In effetti, sebbene l'esercito della Lega fosse riuscito a costringere Carlo VIII ad abbandonare le provviste, sub\u00ec le perdite pi\u00f9 elevate e non riusc\u00ec a impedire che l'esercito avversario attraversasse le terre italiane mentre faceva ritorno in Francia. Nella tradizione successiva, tuttavia, la battaglia viene indicata come una vittoria della Lega di Venezia: il fatto che i francesi dovettero abbandonare il campo di battaglia e gli accampamenti comport\u00f2 la perdita di mezzi e munizioni, con la caduta del morale francese per quella che poteva configurarsi come fuga, nonch\u00e9 l'impossibilit\u00e0 a ritornare subito in Italia ed evitare di perdere quanto di guadagnato prima della giornata di Fornovo. Che si tratti di successo dei Francesi o degli Italiani, \u00e8 corretto parlare di vittoria pirrica: dei primi, per le conseguenze a breve termine dello scontro; e dei secondi perch\u00e9, nel lungo periodo, tale battaglia sarebbe passata alla storia non come la conclusione del caos militare creatosi, ma come il primo fatto d'arme di ripetute invasioni e lunghe guerre.\nFine della guerra e conseguenze.\nCarlo VIII, scampato alla cattura, fu costretto a riparare in Francia per organizzare una seconda spedizione italica, che per\u00f2 non vide la luce. Tra 1496 e 1498 croll\u00f2 il sistema di potere francese in Italia. Il Regno di Napoli fu ripreso da Ferrante II di Napoli, aiutato dal generale spagnolo Gonzalo Fern\u00e1ndez de C\u00f3rdoba e dai Veneziani. Contestualmente avvenne la meno ricordata, ma altrettanto significativa, spedizione dell'Imperatore Massimiliano, su richiesta di Ludovico Sforza, nell'ambito della rivolta della citt\u00e0 di Pisa, ribellatasi alla Firenze del filo-francese Girolamo Savonarola. L'intento imperiale era evidentemente quello di far valere la storica autorit\u00e0 dell'Impero nella penisola a fronte del recente intervento di Carlo VIII. Entrato in rotta con il Papa per dispute teologiche ed ecclesiastiche, il Savonarola fu arso vivo dai suoi oppositori. Massimiliano era gi\u00e0 ritornato in Germania, affidando la questione di Pisa all'arbitrato degli Este di Ferrara, che l'aggiudicarono alla Repubblica di Firenze, la quale non consent\u00ec ai Medici di ritornare in citt\u00e0 ma abbandon\u00f2 l'alleanza con la Francia. Fu cos\u00ec che l'assetto francese dato all'Italia cadde tanto velocemente quanto rapidamente fu costruito. La morte di Carlo VIII, il 7 luglio 1498, segn\u00f2 l'ingloriosa fine del suo progetto.\nLe conseguenze dell'effimera impresa del sovrano francese furono per\u00f2 significative. Veniva sancita la fine della pace di Lodi e la debolezza militare dei singoli stati regionali d'Italia in confronto a una monarchia nazionale come la Francia: Carlo VIII si era inserito tra le crepe della cosiddetta \"politica dell'equilibrio\", sfruttando a suo favore conflitti dinastici, politici ed economici, antichi e nuovi, tra i diversi Stati. Questi si dimostrarono, una volta per tutte, molto ricchi ma incapaci di schierare eserciti paragonabili a quelli delle grandi monarchie, e quindi prede ideali dei sovrani europei. Tale situazione depose i semi per le guerre a venire, giacch\u00e9 appariva dunque chiaro che, per gli stati Italiani, l'unica possibilit\u00e0 di competere era quella di allearsi tra di loro o con le grandi potenze europee. La repentina ricomposizione di un'alleanza italiana all'interno della lega antifrancese, tuttavia, si dimostr\u00f2 presto illusoria: un ritorno alle condizioni politiche precedenti la discesa di Carlo VIII non fu pi\u00f9 possibile. Al contrario, quella lega, per il suo carattere internazionale e il diverso peso politico-militare dei contraenti, rappresent\u00f2 una definitiva apertura della penisola italiana alle mire espansionistiche, oltre che della Francia, dell'Impero Germanico e della Spagna. Nell'ambito della Lega di Venezia, convolarono peraltro a nozze (1495) il figlio di Massimiliano, Filippo duca di Borgogna, e la figlia di Ferdinando re di Spagna, Giovanna di Trastamara. Questo matrimonio, capolavoro politico di Massimiliano, gett\u00f2 le basi per la futura unione di Impero, Arciducato d'Austria, Paesi Bassi borgognoni e corona spagnola sotto il figlio di Filippo e Giovanna, Carlo V d'Asburgo, che avrebbe ereditato la rivalit\u00e0 con la Francia.\nLe Guerre d'Italia dal 1499 al 1505.\nLa strategia diplomatica di Luigi XII.\nA Carlo VIII succedette il cugino Luigi II, duca d'Orl\u00e9ans, che ascese al trono come Luigi XII di Francia. Divenuto re, somm\u00f2 ai diritti vantati su Napoli delle pretese ereditarie su Milano, essendo nipote di Valentina Visconti. Intenzionato a ritentare l'impresa fallimentare del 1495, Luigi XII prepar\u00f2 la strada per l'intervento militare, ancora una volta, con un'attenta azione diplomatica: con un accordo firmato a Blois nel 1499 il sovrano francese si assicur\u00f2 l'appoggio di Venezia, la quale mirava ora a estendere i propri domini di terraferma in Lombardia; agli svizzeri promise la Contea di Bellinzona; al papa offr\u00ec ora un'alleanza alla luce del sole con l'impegno di fare condottiero dell'esercito Francese il figlio Cesare Borgia, rendendolo Duca di Valentinois, e di appoggiarlo nel suo progetto di conquista della Romagna; infine, garantita per via diplomatica la neutralit\u00e0 di Venezia e del papa, si prevedeva una spartizione del Regno di Napoli tra Francia (Campania e Abruzzo) e Spagna (Puglia e Calabria) con il Trattato segreto di Granada, firmato con Ferdinando II d'Aragona (novembre 1500).\nLa sconfitta di Ludovico il Moro.\nLuigi XII non prese parte direttamente alla spedizione, affidandosi a condottieri esperti e generali. Ludovico, che si trovava stavolta privo del valido aiuto della consorte Beatrice, essendo questa morta nel 1497, scelse la fuga, e insieme ai figli trov\u00f2 rifugio in Germania presso Massimiliano I d'Asburgo (divenuto marito di Bianca Maria Sforza, nipote del Moro). Milano fu espugnata subito dopo, il 2 settembre 1499. In Germania Ludovico assold\u00f2 un esercito mercenario e con questo riusc\u00ec a riprendere Milano, ma solo per un breve periodo, poich\u00e9 nel 1500 venne fatto prigioniero e trasferito in Francia, dove morir\u00e0 nel 1508.\nLo smembramento del Regno di Napoli.\nNell'estate del 1501 Napoli fu conquistata, ma sopraggiunse un disaccordo con gli Spagnoli in merito ai precisi confini da tracciare nell'ambito della spartizione del regno. Segu\u00ec uno scontro armato \"in loco\" tra Francia e Spagna, cosicch\u00e9 la spedizione fin\u00ec per i Francesi in un completo disastro: dopo quasi due anni di resistenza essi furono sconfitti presso il Garigliano nel 1503 dove gli spagnoli, guidati da Consalvo di Cordova, inventore dei \"tercios\", ebbero la meglio.\nCon il \"trattato di Lione\" del 1504 la Francia fu costretta a rinunciare all'intero Regno di Napoli in favore della Spagna che, possedendo gi\u00e0 Sicilia e Sardegna, diventava padrona dell'Italia meridionale. Ma, con la pace di Blois dello stesso anno, Luigi XII venne investito del Ducato di Milano da Massimiliano e, con la salita al potere del filo-francese Pier Soderini a Firenze e la sottomissione di Genova alla Francia qualche anno dopo, divenne arbitro in Italia settentrionale.\nCesare Borgia si distinse nelle campagne militari Francesi a Milano e Napoli, e nel frattempo era riuscito a costruire, tra 1499 e 1501, un proprio ducato in Romagna. La pace di Blois e Lione segnarono una vittoria per la politica intrapresa da Alessandro VI: la spartizione franco-spagnola del nord e del sud della penisola, iniziata nel 1500, faceva s\u00ec che i Borgia, legati all'uno e all'altro paese, potessero prosperare al centro del paese tra le due potenze. Ma la situazione si stava per rovesciare nuovamente, perch\u00e9 il 18 ottobre 1503 era salito al soglio pontificio Papa Giulio II, al secolo Giuliano Della Rovere, determinato a fare del Papato italiano la potenza egemone negli affari Europei.\nLe Guerre d'Italia dal 1508 al 1516.\nI nuovi equilibri: La Lega di Cambrai.\nIl nuovo pontefice, papa Giulio II, era uomo d'indole impetuosa e ricca di progetti politici, pi\u00f9 adatto a fare la parte del sovrano militare che quella del capo spirituale, tanto da passare alla storia col soprannome di \"Papa guerriero\". Manifesto della sua politica era, come andava ripetendo, \"liberare l'Italia dai barbari\". Anzitutto, nei primi anni di pontificato, egli si volse contro i membri della famiglia e del partito dei Borja, privandoli dei loro titoli e onori o esiliandoli in Spagna (inveiva persino di mandare indietro le ossa del defunto papa Alessandro VI). Fu questo il destino anche di Cesare Borgia, che mor\u00ec in Navarra dopo che gli fu confiscato il ducato di Romagna. Tale azione rientrava altres\u00ec nella generale opera di Giulio II, volta a centralizzare il Patrimonio di San Pietro, per cui lo stesso Papa, marciando a cavallo, espugn\u00f2 nel 1506 anche Bologna e Perugia, stappandole a dei signori locali. Il progetto di un primato italiano in Europa, per Giulio II, si doveva infatti fondare sull'egemonia papale in Italia. Ma della rovina del Borgia si avvantaggi\u00f2 anche la Repubblica di Venezia, altra potenza aspirante all'egemonia in Italia, che aveva occupato alcune citt\u00e0 romagnole (e del Patrimonio di San Pietro) come Rimini, Faenza, e Cervia. Venezia era quindi divenuta nemica dello Stato Pontificio e di Giulio II che, essendo genovese, conosceva peraltro bene l'odio della sua citt\u00e0 natale per la Serenissima, rea di aver costretto gli altri stati a uscire dalla ricca pianura padana mentre espandeva le sue frontiere.\nMa il pontefice non era l'unico a vedere nell'espansionismo di Venezia una minaccia. La Serenissima aveva ricavato, dal declino Aragonese, alcuni porti pugliesi che le permettevano di controllare e chiudere il mare Adriatico, possedimenti che Ferdinando di Spagna ora rivendicava in quanto sovrano di Napoli. Grazie alla sconfitta sforzesca, Venezia aveva poi acquisito dei domini nell'entroterra come Cremona, ma il re francese era ora desideroso di riprendere quei territori in quanto Duca di Milano e, in verit\u00e0, puntava a tutta la Lombardia Veneta. Inoltre, l'imperatore Massimiliano voleva mettere in sicurezza i confini Austriaci dalla crescente potenza veneziana, ed era rimasto scottato dal fallimento dell'invasione del Cadore e dalla conseguente occupazione da parte della Serenissima del Friuli e della confinante contea di Gorizia, che egli rivendicava come legittima eredit\u00e0.\nNel 1507, giunsero per la prima volta in Italia sia Luigi XII di Francia che Ferdinando di Spagna, i quali s'incontrarono al convegno di Savona e stipularono un'alleanza. Nel 1508, Massimiliano scese una seconda volta in Italia, fermandosi a Trento per compiere lo storico rito medievale, e venne riconosciuto come \"Imperatore eletto\" (la designazione avuta dai principi elettori tedeschi nel 1493) da papa Giulio II. Le circostanze furono dunque propizie affinch\u00e9 nascesse, il 10 dicembre 1508, la Lega di Cambrai, alleanza formalmente anti-ottomana ma nei fatti anti-veneziana, che avrebbe incluso Spagna, Impero, Francia, e Papato. Il Papa mise quindi da parte la sua politica italiana per unirsi alla coalizione internazionale volta a colpire Venezia, che venne duramente sconfitta da un esercito a guida francese nella battaglia di Agnadello, combattuta il 14 maggio 1509. Venezia dovette pertanto rinunciare a tutte le conquiste territoriali successive al 1494 in favore di Spagna, Francia e Asburgo, ma riusc\u00ec a salvare il Veneto e se stessa grazie alla resistenza di Padova a uno storico assedio.\n\"Fuori i Barbari!\".\nCon la sconfitta di Venezia, papa Giulio II pot\u00e9 riannettere allo stato pontificio la costa Romagnola, ma si rese conto che l'equilibrio italiano era stato alterato in modo eccessivamente favorevole alla causa francese. In effetti, Luigi XII era ora il vero padrone del campo, sovrano diretto di Milano e indiretto di Genova e Firenze, perno indiscusso della vittoriosa Lega di Cambrai, poteva marciare verso l'indebolita Venezia o anche verso lo Stato Pontificio. Temeva, Giulio II, di diventare il \"cappellano del re di Francia\", e ci\u00f2 lo indusse, nel 1510, a rompere i rapporti con Luigi XII e cambiare schieramento alleandosi con Venezia per la \"Libertas Italiae\". Il motto di Giulio II divenne allora \"fuori i barbari!\" e il suo obiettivo tornava a essere la cacciata dei potentati stranieri dalla penisola. Nella guerra che si apr\u00ec, Giulio II prese personalmente possesso della fortezza di Mirandola, tenuta dagli Este alleati dei Francesi, evitando una palla di cannone e scalando le mura della cittadella nonostante una forte nevicata. Al fine di porre un freno a Giulio II, Luigi XII di Francia promosse allora uno scisma, convocando a Pisa un concilio (conosciuto poi come \"conciliabolo\") con l'obiettivo di deporre il papa.\nLa Lega Santa.\nGiulio II rispondeva con la costituzione, nell'ottobre 1511, della Lega Santa (1511-1513): s'invitavano i principi italiani ed europei ad aderire per prendere parte ad una sorta di guerra di religione contro la Francia. L'intenzione del papa era ora quella di cacciare degli stranieri con altri stranieri, puntando a diventare arbitro di una situazione che le sole forze di Chiesa e Venezia non potevano sbloccare e che anzi negli scontri armati volgeva verso il peggio. Ader\u00ec al proposito papale l'Inghilterra, che per\u00f2 era lontana e coinvolta nel teatro nord-europeo, e soprattutto, per lo scacchiere italiano, la Spagna. Per assicurarsi l'alleanza con gli Spagnoli contro la Francia, Giulio II, che pure era stato per la vicenda del 1494 anti-spagnolo e filo-francese, promise a Ferdinando un'investitura formale al trono di Napoli, cosa che comunque assicurava al pontefice il riconoscimento di quel reame come feudo papale (nella tradizione del Regno di Sicilia).\n L'11 aprile 1512, si svolse la violentissima Battaglia di Ravenna, nella quale le forze francesi sconfissero l'armata ispano-pontificia guidata da Raimondo de Cardona e Fabrizio Colonna. Per la Francia si tratt\u00f2, comunque, di una vittoria pirrica: tra le ingenti perdite, anche il brillante generale Gaston de Foix, protagonista dei trionfi francesi sin dalla dipartita di Cesare Borgia, per\u00ec durante lo scontro.\nIl Congresso di Mantova.\nGiulio II approfittava della situazione e otteneva il sostegno dell'Imperatore Massimiliano, il quale consentiva il passaggio di seimila mercenari dei cantoni Svizzeri, reclutati dallo stesso Papa, verso la Lombardia. Tale discesa spavent\u00f2 i Francesi, che furono costretti a ritirarsi aldil\u00e0 delle Alpi e abbandonare le loro posizioni in Italia. Allora Giulio II convoc\u00f2 e presiedette, nell'agosto 1512, il Congresso di Mantova con i delegati della Lega Santa che, su suo ordine, diede il seguente assetto all'Italia:\nAl carnevale di Roma dell'anno seguente, Giulio II pot\u00e9 presentarsi come il \"liberatore d'Italia\". Quando mor\u00ec, il 20 Febbraio 1513, era probabilmente l'uomo pi\u00f9 influente d'Europa. Ma, se la Chiesa era destinata a rimanere politicamente forte, irrisolta si sarebbe dimostrata la questione italiana. Anzi, il Congresso di Mantova sarebbe stato sconfessato nelle sue fondamenta in circa tre anni.\nDa Luigi XII di Valois-Orl\u00e9ans a Francesco I di Valois-Angoul\u00eame.\nLa morte di Giulio II, mente della Lega Santa, fece della Milano di Massimiliano Sforza sostanzialmente un protettorato della Svizzera, che dell'alleanza era il braccio armato. Analoga sorte, ma sotto la Spagna, sarebbe forse toccata alla Repubblica Fiorentina, se il conclave non avesse eletto, come Papa Leone X, proprio quel Giovanni de' Medici che era stato scortato dagli Spagnoli a Firenze su ordine di Giulio II. E infatti Leone X sottopose di fatto Firenze al governo della Chiesa, dandone il governo al cugino e cardinale Giulio de' Medici. Ma nel frattempo continuava la guerra di Asburgo, svizzeri e inglesi contro la Francia, anche se Venezia, delusa dall'evolvere della situazione, fin\u00ec nel 1513 per allearsi con i Francesi, concordando una spartizione della Lombardia.\nTornati in Lombardia, i Francesi furono sconfitti dagli Svizzeri nella Battaglia di Novara nello stesso 1513. La vittoria della Lega Santa a Novara fu presto seguita da una serie di ulteriori successi Svizzeri colti contro i veneziani a La Motta il 7 ottobre, e, da parte Anglo-Imperiale, contro i francesi a Guinegatte il 16 agosto e contro gli scozzesi (alleati della Francia) a Flodden Field il 9 settembre. Tali sconfitte misero a repentaglio addirittura l'integrit\u00e0 dei confini del regno di Francia, costringendo Luigi XII ad accettare il trattato di Digione, in cui rinunci\u00f2 alla Lombardia in cambio della pace, facendo cos\u00ec tramontare le sue mire di dominio sull'Italia.\nIl 1\u00ba gennaio 1515 anche Luigi XII mor\u00ec e fu succeduto al trono di Francia dal nipote ventenne Francesco I. Questi, deciso a perseverare nel disegno del predecessore, alleato ancora con Venezia, condusse l'esercito francese oltre le Alpi cogliendo una grande vittoria sulle truppe svizzere nel corso della battaglia di Marignano, combattuta tra il 13 e il 14 settembre 1515 presso l'odierna Melegnano. Marignano fu un successo storico per la Francia, che aveva infine trovato una vittoria completa e netta rispetto alle due precedenti grandi battaglie di Fornovo (1495) e Ravenna (1512). Impossessatosi del Ducato di Milano, Francesco I ristabil\u00ec Venezia nei confini del 1454, ottenne la \"pace perpetua\" con la Svizzera, che avrebbe fornito alla Francia i propri mercenari da quel momento in poi, e fece del principe Andrea Doria di Genova il suo ammiraglio, garantendosi l'alleanza con la citt\u00e0 ligure. Il re si rec\u00f2 poi a Bologna dove venne a patti con Leone X: il papa restituiva Parma e Piacenza alla Milano francese mentre manteneva il possesso di Modena e Reggio; si riconosceva, anche se solo in linea teorica, il diritto della Francia su Napoli qualora la Spagna ne avesse perso il possesso; e si firmava, infine, il compromesso noto come concordato di Bologna. Con la mediazione di papa Leone X, anche l'imperatore Massimiliano d'Asburgo e suo nipote Carlo d'Asburgo, gi\u00e0 Duca dei Paesi Bassi borgognoni dal 1506 e succeduto al trono di Spagna alla morte di Ferdinando nel 1516, accettarono la riguadagnata posizione francese e stipularono, rispettivamente, il trattato di Bruxelles e quello di Noyon del 13 agosto 1516. A grandi linee si era quindi ritornati a una situazione paragonabile a quella del 1504.\nLa Guerra dei Quattro anni.\nLeone X tra Francesco I e Carlo V.\nFin dalla sua elezione al soglio pontificio, papa Leone X era intento a proseguire la politica italiana della Chiesa iniziata da Giulio II, ma con modi diametralmente opposti. Era uomo intellettuale perch\u00e9 espressione dell'umanesimo fiorentino, a differenza del predecessore che era ricordato per aver detto di intendersi \"di spada e non di lettere\". Era poi grande mecenate e gioviale di carattere (noto il suo detto \"Ora che Dio ci ha dato il papato, godiamocelo!\") e preferiva risolvere i problemi con astuti maneggi e azioni diplomatiche, piuttosto che con il ricorso alle armi. La sfida pi\u00f9 grande per il suo pontificato si apr\u00ec con la morte di Massimiliano d'Asburgo nel 1519. Il nipote di questi, Carlo, gi\u00e0 duca borgognone dei Paesi Bassi dal 1506 e re di Spagna dal 1516, diventava quindi Arciduca d'Austria e presentava la sua candidatura ai principi elettori per succedere al nonno come Imperatore Germanico. Gli si opponeva, presentandosi come alternativa, Francesco I di Francia, l'uomo forse pi\u00f9 potente d'Europa dopo la pace imposta agli Asburgo e allo stesso Papa. Giacch\u00e9 il primo possedeva Napoli e il secondo Milano, l'elezione dell'Imperatore diventava anche una partita decisiva per l'Italia. Era chiaro a papa Leone X che chi dei due avesse vinto avrebbe scacciato l'altro dalla penisola e rotto l'equilibrio imposto dalle paci di Noyon e Bruxelles.\nPeraltro, tra Francesco e Carlo non correva buon sangue ed esistevano ragioni di conflitto. Entrambi miravano al primato in Europa: stando al Guicciardini, \u00abse l'uno di loro [Carlo d'Asburgo] possedeva forse pi\u00fa regni e pi\u00fa stati [Paesi Bassi, Spagna, Austria], l'altro [Francesco I di Francia] non era da stimare manco, perch\u00e9 non aveva sparsa e divulsa in vari luoghi la sua potenza ma il regno tutto raccolto e unito insieme, con ubbidienza maravigliosa de' popoli suoi e pieno di grandissime ricchezze\u00bb. Il controllo dell'Italia imperiale, e in particolare della Lombardia, era, per il cancelliere di Carlo, l'Italiano Mercurino Arborio di Gattinara, la \"chiave di volta\" verso la monarchia universale, poich\u00e9 poteva collegare i vari possedimenti di Fiandre, Spagna, Austria, e, in caso, Germania. Perderla, per Francesco I, significava invece vedere la Francia accerchiata dai domini asburgici. Esistevano ulteriori rivendicazioni: in particolare Carlo voleva recuperare la Borgogna, occupata dai Francesi nel 1477. Anche caratterialmente Francesco I e Carlo d'Asburgo erano differenti, seppur condividessero la cultura cavalleresca: il primo era monarca proto-assolutista e uomo Rinascimentale, protettore tra gli altri di Leonardo Da Vinci, mentre il secondo era stato educato essenzialmente all'ideologia dell'Impero medioevale.\nIn linea di principio, Leone X avrebbe optato per un fare imperatore un terzo soggetto, come Enrico VIII di Inghilterra, che pure convinse a candidarsi, o Federico di Sassonia, cui don\u00f2 la rosa d'oro, ma era consapevole che ad essere stato eletto dai principi sarebbe stato uno tra Francesco e Carlo. Si leg\u00f2 quindi, per precauzione, sia alla Francia che agli Asburgo, siglando due trattati segreti. Con l'elezione di Carlo V, si realizzava un'inusuale concentrazione di potere in un solo uomo, e veniva resa pubblica l'alleanza tra Impero Asburgico e Chiesa. Essa prevedeva, da una parte, la cacciata dei Francesi da Milano per riportare al potere gli Sforza e, dall'altra, la conferma papale a Carlo V del titolo di imperatore e di re di Napoli (il precedente pontefice Giulio II, prevedendo l'unione delle due corone, aveva imposto la retrocessione di Napoli a chi fosse stato eletto Imperatore). Alle condizioni date, la politica di Leone X fu elogiata dai diplomatici e umanisti italiani, essendosi risolta nella scelta del male minore. A peggiorare le cose per Francesco I, Enrico VIII d'Inghilterra si un\u00ec al papa e all'Imperatore nella loro guerra contro la Francia. L'esercito papale-imperiale guidato da Prospero Colonna e dal Marchese di Pescara prese Milano e la restitu\u00ec a Francesco Sforza nel 1521. Contestualmente, il Papa riannetteva Parma e Piacenza allo Stato Pontificio, vendicando la pace di Bologna. Dopo un banchetto caratterizzato probabilmente da eccessivi festeggiamenti, Leone X mor\u00ec.\nLa battaglia di Pavia.\nAncora una volta la morte del papa comportava che la situazione Italiana sfuggisse di mano alla Chiesa. A Leone X segu\u00ec Adriano di Utrecht, ossia Papa Adriano VI, che era stato tutore dell'imperatore Carlo V. Nonostante le sconfitte inferte ai francesi nell'assedio di Pavia e, soprattutto, nella battaglia della Bicocca il 27 aprile 1522, il generale pontificio Pospero Colonna per\u00ec nello scontro, lasciando la guida delle armate ai condottieri imperiali. Peraltro, Adriano VI dichiar\u00f2 a sorpresa la propria neutralit\u00e0 nello scontro tra Impero e Francia, tirandosi fuori dal conflitto.\nPreoccupato da rivolte avvenute in Spagna e Germania, e nonostante la vittoria imperiale nella battaglia di Romagnano del 30 aprile 1524, Carlo V sub\u00ec l'iniziativa di Francesco I che riconquist\u00f2 quasi tutto il Ducato di Milano. A questo punto il nuovo papa, Clemente VII Medici, cugino di Leone X, dichiar\u00f2 il suo appoggio alla Francia, temendo il ripetersi della situazione del 1515. Delle citt\u00e0 importanti, solo Pavia restava in mano agli imperiali. Francesco I guid\u00f2 personalmente un esercito franco-svizzero all'assedio della stessa, ma venne clamorosamente sconfitto nella sanguinosa battaglia di Pavia il 24 febbraio 1525 dai Lanzichenecchi, mercenari tedeschi, e dai \"tercios\" spagnoli, finendo per essere catturato dal capitano fiammingo Carlo di Lannoy, il quale, dopo essersi inginocchiato dinanzi al re per rispetto, lo fece prigioniero.\nMentre Francesco I veniva rinchiuso dal Lannoy nella torre di Pizzighettone, con il trattato di Roma del 1525 Clemente VII si trovava costretto a passare dalla parte dell'imperatore. Lannoy condusse poi il prigioniero da Carlo V e, capeggiando una fazione fiamminga-borgognone a corte, convinse l'imperatore a firmare con Francesco I il trattato di Madrid del 1526 (Carlo si trovava in Spagna per celebrare il suo matrimonio con Isabella d'Aviz), in base al quale il re francese veniva liberato in cambio della restituzione della Borgogna e dell'abbandono delle sue pretese in Italia e nelle Fiandre. Gattinara, contrario alla liberazione del re e anzi favorevole a invadere la Francia (la \"great enterprise\" concordata con Enrico VIII) per realizzare la monarchia universale, annunci\u00f2 la sua decisione di lasciare corte. Ma una nuova guerra scoppi\u00f2 nello stesso 1526.\nLa Guerra del 1526-1530.\nLa Lega di Cognac e il Sacco di Roma.\nGli stati italiani, nel timore di un'eccessiva egemonia asburgica in seguito alla sconfitta dei francesi, si avvicinarono a Francesco I che, ottenuta la libert\u00e0, dichiar\u00f2 nullo il trattato di Madrid perch\u00e9 stipulato sotto prigionia. Ci\u00f2 comport\u00f2 che Mercurino Arborio di Gattinara venisse richiamato alla corte imperiale per gestire la nuova guerra. Nel 1526 il papa Clemente VII della famiglia Medici, anch'egli allarmato per la grande ascesa della potenza di Carlo V, abbandon\u00f2 l'alleanza con l'imperatore stipulata con il trattato di Roma e form\u00f2 la Lega di Cognac insieme a Francesco I di Francia, la Repubblica di Venezia, la Repubblica di Firenze e altri stati italiani minori. Ma questo patto non riusc\u00ec a essere uno strumento di pressione diplomatica e di intervento militare, dimostrandosi un'alleanza fragile e precaria.\nLa Lega pianific\u00f2 l'inizio delle ostilit\u00e0 per i primi mesi del 1526 sfruttando un periodo non facile per gli imperiali, che accusavano diserzioni tra le loro truppe mercenarie, malcontente per non aver pi\u00f9 ricevuto i pagamenti per i loro servigi. Tuttavia, i comandanti della Lega dovettero ritardare l'attacco poich\u00e9 erano in attesa di essere raggiunti da truppe mercenarie svizzere che avevano da poco assunto. Nel frattempo, le truppe veneziane comandate dal duca di Urbino marciavano verso ovest attraverso il Nord Italia per unirsi alle truppe papali loro alleate. Lungo la strada, scoprirono una rivolta accaduta a Lodi, una citt\u00e0 sotto il dominio visconteo, e seppero che un capitano di fanteria insoddisfatto era disposto ad aprire loro le porte della citt\u00e0. Di conseguenza, i veneziani riuscirono, il 24 giugno, ad occuparla senza particolari difficolt\u00e0. Nel giugno del 1526, Ugo di Moncada, nuovo comandante delle forze imperiali in Italia, fu inviato come ambasciatore dall'imperatore a papa Clemente VII in Vaticano. Il suo messaggio era che se lo Stato Pontificio si fosse alleato con i francesi, l'Impero avrebbe cercato di sollevare le citt\u00e0 di Siena e Colonna contro il papato stesso. Papa Clemente VII riconobbe ci\u00f2 come una seria minaccia e di conseguenza si ritir\u00f2 dalle Lega proprio nel momento in cui l'esercito francese entrava in Lombardia. All'improvviso la Lega inizi\u00f2 dunque a crollare. Venezia, che ancora ricordava le grandi perdite accusate nei suoi domini di Terraferma durante i conflitti avvenuti tra il 1509 e il 1516, decise di cessare qualsiasi coinvolgimento diretto nelle guerre italiane. L'esercito francese, rendendosi conto che il loro obiettivo di riconquistare Milano non era pi\u00f9 fattibile, lasci\u00f2 la Lombardia e torn\u00f2 in Francia.\nLa marcia di Carlo di Borbone.\nCos\u00ec, con lo sfaldarsi della Lega ancor prima che la guerra entrasse nel vivo, accadde un episodio clamoroso, destinato a scuotere tutta l'Europa. La battaglia di Governolo risult\u00f2 fatale per il comandante Giovanni dalle Bande Nere.\nNel maggio del 1527 i Lanzichenecchi, soldati imperiali, per la maggior parte mercenari tedeschi di fede luterana, rimasti senza paga e poi senza comandante, riuscirono ad aggirare le truppe nell'Italia del nord, distruggere le armate di Giovanni dalle Bande Nere, e giungere in Italia centrale per attaccare Roma.\nCirca dodicimila lanzichenecchi, ormai fuori controllo, attaccarono la citt\u00e0 santa e penetrarono nelle mura, compiendo un terribile saccheggio, nel corso del quale, il papa stesso fu costretto a rifugiarsi in Castel Sant'Angelo.\nCarlo V, che pure non aveva ordinato il sacco e anzi accus\u00f2 il battaglione di Lanzichenecchi di ammutinamento, fu additato come responsabile da Enrico VIII di Inghilterra (allora ancora cattolico) il quale si alle\u00f2 a Francesco I di Francia per liberare il papa. Sopraggiunta la peste, i Lanzichenecchi lasciarono Roma, ed Enrico VIII abbandon\u00f2 l'alleanza con la Francia. Nel frattempo, la Romagna cadeva in mano a Venezia, che approfittava del caos creatosi ai danni dello stato pontificio, e una nuova repubblica fiorentina, costituitasi il 16 maggio 1527, scacciava i Medici per allearsi alla Francia, inimicandosi gli imperiali.\nLa svolta di Andrea Doria, la Pace di Cambrai e il Congresso di Bologna.\nIn questo quadro, l'esercito francese apriva le ostilit\u00e0 vere e proprie sotto la guida del generale Odet de Foix. Foix mosse verso il Ducato di Milano e il Regno di Napoli arrivando a cingere d'assedio, nell'estate seguente, la citt\u00e0 partenopea. Durante le operazioni trov\u00f2 la morte ad Aversa a causa di un'epidemia di peste che decim\u00f2 anche l'esercito francese. A porre fine all'impresa francese sopraggiunse la svolta filo-imperiale dell'ammiraglio Andrea Doria di Genova, che abbandonava l'alleanza con Francesco I e passava dalla parte di Carlo V. Privato dell'appoggio marittimo e militare di Genova, Francesco I infine abbandon\u00f2 le mire su Napoli e Milano dopo ulteriori sconfitte. In questo frangente per\u00f2, le comuni difficolt\u00e0 finanziarie dei contendenti, la stessa vicenda protestante, nonch\u00e9 il minaccioso incalzare dei turchi, giunti vittoriosi fino in Ungheria e ormai prossimi ad attaccare i possedimenti asburgici nel centro Europa, costrinsero Carlo V a firmare accordi con il papa e con i francesi, meno vantaggiosi dei precedenti. Dopo che a Barcellona il 29 giugno 1529 fu stipulato un trattato tra i rappresentanti di Clemente VII e Carlo V, a Cambrai, il 5 agosto 1529, venne stabilito che la Francia, pur rinunciando alle pretese sull'Italia, potesse rientrare in possesso della Borgogna. La Pace di Cambrai \u00e8 detta anche \"pace delle due dame\", poich\u00e9 non venne negoziata direttamente dai due sovrani, ma da Luisa di Savoia, madre di Francesco I, e da Margherita d'Asburgo, zia di Carlo V.\nTagliati fuori i francesi dagli affari d'Italia, Carlo V e Clemente VII tennero, tra 1529 e 1530, il Congresso di Bologna col fine di ordinare la situazione della penisola. I negoziati tra il partito Imperiale-Asburgico e quello Mediceo-Papale risultarono nelle seguenti decisioni:\nLa restaurazione di questi ultimi, nella persona di Alessandro fu imposta al popolo fiorentino dopo un lungo assedio da parte delle truppe papali e imperiali nell'ottobre del 1530. Cos\u00ec, un'armata asburgica e medicea forte di quasi uomini assedi\u00f2 la citt\u00e0 difesa da solamente armati, non tutti professionisti. Dopo un assedio di logoramento e con i difensori ridotti di numero, Firenze si arrese l'8 agosto del 1530 dopo aver concordato delle condizioni onorevoli, anche per intercessione di Malatesta Baglioni, successivamente considerato un traditore della causa repubblicana.\nL'esito della guerra per la Francia fu negativo per quanto riguard\u00f2 il teatro Italiano, anche se complessivamente migliore di quello del 1526, poich\u00e9 Francesco I aveva recuperato la Borgogna. Clemente VII riusc\u00ec ad evitare conseguenze territoriali a seguito del sacco e mantenne Roma e Firenze legate alla causa medicea, ma dovette allearsi all'imperatore. Per Carlo V, nonostante la restituzione della Borgogna alla Francia e la necessit\u00e0 di venire a patti con il papa, il convegno di Bologna fu un trionfo. Gattinara mor\u00ec in quello stesso 1530 in cui vedeva realizzarsi l'incoronazione di Carlo V per mano papale, evento importante nella concezione medievale della sovranit\u00e0 imperiale. Fu l'ultima incoronazione di un Sacro Romano Imperatore da parte del papa.\nLa guerra del 1536-1538.\nLa neutralit\u00e0 di Paolo III.\nNel 1533, nonostante un secondo congresso di Bologna tra papa e imperatore confermasse gli esiti di quello di tre anni prima, Clemente VII comp\u00ec un'ulteriore rovesciamento di alleanze non appena Carlo V lasci\u00f2 l'Italia. Recatosi a Marsiglia, il papa venne a patti con Francesco I di Francia e, a suggellamento degli accordi, celebr\u00f2 il matrimonio della nipote Caterina de' Medici con il figlio del re, Enrico II. Morto Clemente VII nel 1534, sal\u00ec al trono papa Paolo III della casata dei Farnese. Questi, dando priorit\u00e0 alla lotta comune del mondo cattolico contro i turchi e i protestanti, e giudicando pericoloso continuare con la politica medicea di schierarsi ora con l'uno e ora con l'altro contendente, decise di diventare fautore della pace d'Italia e ago della bilancia tra le due potenze. La politica di neutralit\u00e0 portata avanti da Paolo III fu efficacemente descritta dall'ambasciatore veneziano a Roma:\n\"Cosa certa \u00e8 che, da principio finora, continuamente, il pontefice ha affermato ad ognuno con cui ha parlato, di non voler entrare in lega con alcun principe, n\u00e8 colla Cesarea Maest\u00e0 [Carlo V d'Asburgo] n\u00e8 col re Cristianissimo [Francesco I di Francia]; ma volere perseverare in neutralit\u00e0; e questo, solo a fine di poter pi\u00f9 abilmente reprimere quelli che volessero uscire dai termini e produrre zizzanie e moti in Italia, alla quiete della quale intende di vigilare con tutti gli spiriti suoi...ha tante volte promesso e detto ad ognuno di voler perseverare nella vera neutralit\u00e0: intendendo solo, come padre universale, alla conservazione della quiete d'Italia, dalla quale dipende quella della Cristianit\u00e0\".\nL\u2019invasione del Ducato di Savoia.\nMa, nel 1535, inizi\u00f2 una nuova fase dello scontro tra Carlo V e Francesco I. La causa occasionale della ripresa delle ostilit\u00e0 fu una nuova rottura dell'equilibrio concertato a Bologna, dovuta alla morte, avvenuta nel novembre 1535, dell'ultimo esponente degli Sforza (Francesco II Sforza), reinstaurati precedentemente quali duchi di Milano. Quando l'imperatore apprese della sua scomparsa, prese il possesso diretto del Ducato in quanto feudo imperiale, senza suscitare proteste o rivolte tra il popolo di Milano, n\u00e9 suscitando malcontenti da parte di altri stati italiani. Obiezioni, tuttavia, arrivarono dalla Francia, dove Francesco I riteneva che la citt\u00e0, insieme a Genova e Asti, fossero sue. Ma, intenzionato a rompere l'accerchiamento asburgico, Francesco I mirava ora a impossessarsi anche dello stato dei Savoia. Verso la fine di marzo del 1536, un esercito francese al comando di Philippe de Chabot, avanz\u00f2 in Piemonte forte di uomini di fanteria e cavalieri. Nei primi giorni del mese successivo, i francesi riuscirono a prendere Torino ma fallirono nel tentativo di riprendere Milano. Nel frattempo, la fazione pro-francese della popolazione di Asti insorse contro gli imperiali riuscendo a scacciarli.\nGiunto a Roma, Carlo V aveva pressato Paolo III a unirsi alla causa imperiale, ma il pontefice rimase fermo nelle sue convinzioni. Nonostante ci\u00f2, Carlo V invase la Provenza avanzando verso Aix-en-Provence, che cadde il 13 agosto 1536. L'imperatore non fu, tuttavia, in grado di proseguire poich\u00e9 l'esercito francese riusc\u00ec a bloccare tutte le vie che conducevano a Marsiglia e, di conseguenza, Carlo dovette ritirarsi e rinunciare ad attaccare Avignone, allora pesantemente fortificata. L'infruttuosa spedizione di Carlo V in Provenza distrasse la sua attenzione dagli eventi in Italia. Le truppe francesi operanti in Piemonte furono raggiunte da fanti italiani e da alcune centinaia di cavalieri in marcia verso Genova, condotte da Guido II Rangoni e altri membri della nobilt\u00e0 militare della Lombardia meridionale. Nel 1533, Galeotto aveva acquisito il controllo di Mirandola uccidendo lo zio Giovanni Francesco II Pico della Mirandola. I francesi marciarono poi verso il Piemonte arrivando a occupare Carignano insieme a Pinerolo, Chieri e Carmagnola. Quasi tutto lo stato dei Savoia cadeva in mano a Francesco I.\nFrancesco I tra alleanze extracattoliche e alleanze extracristiane.\nIntanto, l'ambasciatore francese Jean de La For\u00eat presso la corte del sultano Solimano il Magnifico, vista l'intenzione di quest'ultimo d'invadere l'Italia, ottenne, all'inizio del 1536, un trattato di alleanza tra l'Impero ottomano e la Francia. Alla fine dello stesso anno, una flotta turca si trovava gi\u00e0 al largo di Genova, pronta ad attaccare in coordinamento con le forze terrestri che marciavano verso la stessa citt\u00e0. Tuttavia, nell'agosto del 1536, le truppe trovarono il presidio di Genova recentemente rinforzato e, inoltre, un'attesa rivolta in citt\u00e0 non si era materializzata. La partecipazione attiva dei turchi alla guerra non fu quindi significativa ma il loro stesso ingresso nel conflitto ebbe un effetto frenante sulle azioni di Carlo V, che si trov\u00f2 a fronteggiarli a est, mentre doveva confrontarsi con i francesi a ovest e i principi luterani (riunitisi nella Lega di Smalcalda) nel proprio interno, ponendolo quindi nelle condizioni di perseguire una pace. La Tregua di Nizza, firmata da Carlo V e Francesco I il 18 giugno 1538 grazie alla mediazione dal nuovo papa Paolo III, desideroso di riunificare le forze cristiane contro il nemico turco, mise termine alle ostilit\u00e0, lasciando in mano francese i territori piemontesi occupati, ma senza altre significative modifiche tra gli stati italiani.\nLa guerra del 1542-1546.\nL\u2019assedio di Nizza.\nNel 1542 Francesco I di Francia ruppe la tregua stabilita a Nizza alcuni anni addietro. Infatti il sovrano francese, alleatosi con il sultano ottomano Solimano I il Magnifico, riprese le ostilit\u00e0, lanciando una flotta franco-ottomana, comandata dall'ammiraglio turco Khayr al-Din Barbarossa, contro la citt\u00e0 savoiarda di Nizza (Assedio di Nizza del 1543) che venne conquistata il 22 agosto 1543. Il fatto che un esercito cristiano e uno islamico avessero in concerto attaccato una citt\u00e0 cristiana fu considerato dai contemporanei un evento sconcertante, tuttavia il re Francesco I comp\u00ec qualcosa di ancora pi\u00f9 scandaloso quando concesse il porto di Tolone alla flotta ottomana come quartiere navale per trascorrere l'inverno.\nNel frattempo le truppe francesi, comandate da Francesco di Borbone-Vend\u00f4me, sbaragliarono quelle imperiali nella Battaglia di Ceresole, ma non riuscirono a penetrare ulteriormente in Lombardia. Il 6 gennaio 1537, Alessandro de' Medici, duca di Firenze, fu assassinato da suo lontano cugino, Lorenzino de' Medici. Con ci\u00f2 alcuni cittadini fiorentini tentarono di stabilire una repubblica in citt\u00e0, mentre altri della fazione medicea cercarono di mettere al potere il diciassettenne Cosimo de' Medici. La fazione repubblicana riusc\u00ec a sollevare un esercito sotto il comando di Piero Strozzi mentre gli avversari chiesero aiuto a Carlo V (la cui figlia aveva sposato il duca assassinato) che riusc\u00ec ad esiliare i repubblicani. Il re Francesco I sostenne la fazione repubblicana nella speranza di impedire a Carlo V di impadronirsi della citt\u00e0 toscana. Il 4 giugno 1544, l'esercito di repubblicani esiliati da Firenze, sotto il comando di Piero Strozzi, fu sconfitto da un esercito imperiale condotto da Philippe de Lannoy e dal principe di Salerno, Ferrante Sanseverino.\nCarlo V, inoltre, si alle\u00f2 con il re Enrico VIII d'Inghilterra e i loro due eserciti invasero la Francia settentrionale conquistando Boulogne nel 1544 e Soissons. Il resto della guerra si svolse quindi nei Paesi Bassi e nelle province orientali della Francia, ma non riusc\u00ec a risolversi in una battaglia conclusiva, per l'una o per l'altra parte, nonostante che ad un certo punto le truppe inglesi e imperiali si trovassero a meno di sessanta miglia da Parigi. Inoltre la mancanza di coordinamento tra le truppe inglesi e quelle ispanico-imperiali e il deterioramento della situazione nel Mediterraneo, con l'avanzata dei turchi, portarono Carlo V a chiedere la cessazione delle ostilit\u00e0 e la restaurazione della situazione precedente in Francia e Italia.\nLa Pace di Cr\u00e9py.\nNel 1544 i contendenti decisero perci\u00f2 di firmare la pace di Cr\u00e9py che, pur assegnando definitivamente la Lombardia agli Asburgo e i territori dei Savoia alla Francia, lasci\u00f2 ancora una volta insolute le principali questioni e la possibilit\u00e0 di nuove guerre.\nLa guerra del 1551-1559.\nLa morte di Francesco I, nel 1547, dopo pi\u00f9 di trent'anni di regno, non signific\u00f2 la fine delle ostilit\u00e0 tra Francia e Asburgo. La politica antimperiale venne infatti proseguita dal nuovo sovrano francese Enrico II, che nel 1551 riprese le ostilit\u00e0 contro la casata d'Austria e Spagna. Contrariamente a suo padre per\u00f2 concentr\u00f2 le sue mire verso i confini nord orientali della Francia, anzich\u00e9 verso l'Italia, che comunque rest\u00f2 un teatro importante di operazioni. Inoltre, pur essendo egli il re cristianissimo, non si fece problemi, come gi\u00e0 il padre, ad allearsi con i protestanti tedeschi e i musulmani turchi, per logorare gli avversari su pi\u00f9 fronti.\nA partire dal 1552 Enrico II invase la Lorena e occup\u00f2 i vescovadi di Metz, Toul e Verdun, intrecciando abilmente questa terza e ultima fase delle guerre franco-asburgiche cinquecentesche con il conflitto che, dal 1546, vedeva impegnato Carlo V contro i principi luterani tedeschi. Dopo tre anni di sfiancante guerra di logoramento, la sovrapposizione dei conflitti e la simultanea presenza di due irriducibili nemici, come l'esercito francese e quello dei principi tedeschi, indusse Carlo V a interrompere i conflitti. Perci\u00f2 nel 1555, con la pace di Augusta (mediata dal fratello Ferdinando e molto importante anche dal punto di vista religioso), Carlo V trov\u00f2 un accordo con i protestanti, mentre concord\u00f2 la tregua di Vaucelles con Enrico II.\nAncora pi\u00f9 sorprendentemente, l'imperatore decise di abbandonare la scena politica e militare europea, che lo vedeva indiscusso protagonista da pi\u00f9 di un trentennio. Difatti Carlo V, ormai logorato dai continui impegni, abdic\u00f2 dai suoi domini in favore del figlio Filippo II in Spagna, Italia, Paesi Bassi e nei domini extraeuropei e in favore di suo fratello Ferdinando I nel Sacro Romano Impero, ritirandosi quindi in un convento in Spagna a terminare la sua vita nella preghiera.\nIl conflitto continu\u00f2 comunque con i successori. Infatti tra il 1557 e il 1559 riprese la lotta tra Enrico II, alleato con il nuovo papa Paolo IV, e Filippo II di Spagna. Emanuele Filiberto di Savoia, al comando delle truppe spagnole, sconfisse definitivamente i francesi nella battaglia di San Quintino nel 1557. Ma gli enormi costi della guerra, acuiti dalle bancarotte subite dai due stati in quegli anni, costrinsero i contendenti a firmare una pace con contenuti pi\u00f9 duraturi delle precedenti. Perci\u00f2 nonostante la sconfitta, nella pace di Cateau-Cambr\u00e9sis i francesi riuscirono a tenere le tre importanti piazzeforti in Lorena, recuperare Calais (tolta agli inglesi entrati brevemente nel conflitto) e a mantenere l'occupazione di Saluzzo in Piemonte.\nLa guerra di Siena.\nIn questo periodo di tempo il conflitto continu\u00f2 anche in Italia. La Repubblica di Siena, tradizionalmente alleata dell'Impero e degli Asburgo, si ribell\u00f2 alla sua (esosa e molesta) guarnigione spagnola. Non fu possibile arrivare a un compromesso, anche perch\u00e9 Siena si appoggi\u00f2 alla Francia facendo entrare in citt\u00e0 truppe francesi (poi si alleer\u00e0 anche all'Impero turco ottomano, che invier\u00e0, troppo tardi, una flotta nel mar Tirreno) e agli esuli repubblicani fiorentini, tra cui anzi scelse il suo comandante militare, il maresciallo di Francia Piero Strozzi.\nAnche la Spagna cerc\u00f2 d'internazionalizzare il conflitto e si alle\u00f2 alla tradizionale rivale di Siena, Firenze, ora retta in ducato dalla famiglia Medici e molto preoccupata per la presenza di esuli fiorentini filo-repubblicani nell'esercito senese.\nLa citt\u00e0 fu rapidamente messa d'assedio (in modo molto duro), dalle truppe alleate guidate dal mercenario lombardo (e filo-spagnolo) Gian Giacomo de' Medici, durante l'inverno 1554, mentre nell'estate di quel medesimo anno (2 agosto 1554) le truppe franco-senesi furono travolte nella battaglia di Marciano della Chiana, conosciuta anche come rotta di Scannagallo.\nSiena si arrese alle truppe fiorentine e alleate il 21 aprile 1555, anche se una parte dell'aristocrazia cittadina si rifugi\u00f2 a Montalcino, arrendendosi solo nel 1559, quando furono abbandonati dai francesi.\nLa Repubblica di Siena fu smembrata tra il Ducato di Firenze e il Vicereame di Napoli (sottoposto alla Spagna) cui and\u00f2 il cosiddetto Stato dei Presidii, ricavato da alcune fortezze, prevalentemente maremmane.\nDieci anni dopo la Pace di Cateau-Cambr\u00e9sis il Ducato di Firenze (1532-1569) fu rinominato Granducato di Toscana (1569-1801; 1815-1859).\nConclusioni.\nLa pace di Cateau-Cambr\u00e9sis nel 1559 port\u00f2 a termine pi\u00f9 di un sessantennio di guerre ininterrotte per il dominio sull'Italia e l'egemonia in Europa. Il 2 aprile fu firmata la pace tra i delegati di Elisabetta I d'Inghilterra e di Enrico II di Francia. Il 3 aprile lo stesso fu fatto tra Enrico II di Francia e Filippo II di Spagna. L'imperatore Ferdinando I d'Asburgo approv\u00f2 anch'egli la pace, pur non firmando un trattato separato.\nLa Francia perse la Savoia e il Piemonte, restituiti al duca Emanuele Filiberto, ma conserv\u00f2 il possesso del Marchesato di Saluzzo; inoltre ottenne di mantenere il possesso di Calais, che gli inglesi tenevano come avamposto in terra francese, sin dai tempi della guerra dei cent'anni e infine riusc\u00ec a conservare i vescovadi di Metz, Toul e Verdun, importanti piazzeforti nella Lorena.\nLa Spagna rafforz\u00f2 la sua presenza nella penisola e nelle isole, mantenendo quattro domini (Milano, Napoli, Sicilia, Sardegna). Appannaggio della corona di Napoli era anche il possesso di un piccolo territorio, ma di grande importanza strategica, quello dei Presidii, lungo la costa toscana. Quanto a Ferdinando, egli ottenne che gran parte degli stati dell'Italia settentrionale continuassero a essere riconosciuti come feudi imperiali. Sempre nel 1559, Ferdinando istituir\u00e0 una sezione speciale del Consiglio aulico con il compito di far valere la giurisdizione imperiale su questi stati. La Spagna, in controllo del pi\u00f9 grande di questi feudi, ovvero Milano, poteva esercitare pressioni sugli altri stati italiani confinanti. Venezia mantenne un'indipendenza piuttosto ampia, anche se pressata dagli Uscocchi e incuneata tra l'Austria e la Lombardia spagnola, mentre i Savoia, Genova e il papato mantennero un margine di iniziativa politica autonoma, alleandosi con gli Asburgo o con la Francia a seconda dei periodi.\nCon la pace di Cateau-Cambr\u00e9sis si conclusero quindi le cosiddette Guerre d'Italia e con questi accordi vennero regolati gli equilibri europei fino alla pace di Vestfalia del 1648, con gli Asburgo di Spagna e Austria quali principali arbitri della politica continentale. La pace fu in particolare importante nella storia d'Italia, poich\u00e9 segn\u00f2 la vera conclusione di quei conflitti che in poco meno di settant'anni avevano frantumato l'antica politica dell'equilibrio e fatto diventare la penisola un campo di battaglia aperto alle potenze straniere. Al tempo stesso l'accordo rappresentava il definitivo consolidamento del domini spagnoli in Italia. Gli stati del Mezzogiorno passeranno ad un ramo cadetto dei Borbone di Spagna dopo le guerre di successione austriache del '700. Sempre al seguito delle guerre di successione, gli Asburgo-Lorena d'Austria otterranno un diretto controllo su Lombardia e Toscana. Si pu\u00f2 quindi dire che l'assetto di Cateau-Cambr\u00e9sis rimase quasi inalterato per 150 anni, con alcune eccezioni come la Guerra di successione di Mantova e del Monferrato.\nArmi ed eserciti.\nLe guerre d'Italia hanno visto l'introduzione di molti significativi progressi nella tecnologia e nelle tattiche militari, tra cui l'artiglieria da campagna, i moschetti e le tattiche combinate.\nFanteria.\nLa fanteria vide profonde evoluzioni durante le guerre italiane, trasformandosi da una forza prevalentemente armata con picche e alabarde a una disposizione pi\u00f9 flessibile di archibugieri, picchieri e altre specialit\u00e0. Mentre la prima parte delle guerre ha visto il prevalere dei mercenari svizzeri e dei lanzichenecchi, dal 1521 si sono affermati i gruppi dotati di armi da fuoco.\nNel 1503, una schermaglia tra le forze francesi e spagnole rappresent\u00f2 la prima dimostrazione dell'utilit\u00e0 degli archibugi in battaglia. Il generale spagnolo Gonzalo de Codoba finse una ritirata, attirando un contingente di uomini d'arme tra due gruppi di suoi archibugieri. Come l'esercito francese si trov\u00f2 tra il tiratori, raffiche di proiettili li colpirono duramente su entrambi i fianchi. Prima che i francesi potessero attaccare i vulnerabili archibugieri, una carica di cavalleria spagnola ruppe le forze francesi e le costrinse alla ritirata. Mentre l'esercito francese era in rotta, i nemici spagnoli gli inflissero gravi perdite.\nIl successo dell'impiego delle armi da fuoco nelle guerre italiane spinse Niccol\u00f2 Machiavelli, spesso descritto come un nemico dell'uso del archibugi, a scrivere nel suo trattato \"Dell'arte della guerra\" che tutti i cittadini di una citt\u00e0 dovessero sapere come sparare con una pistola.\nCavalleria.\nLa cavalleria pesante - l'ultima evoluzione dei cavalieri medievali corazzati - rimase la protagonista nei campi di battaglia delle guerre italiane. I gendarmi francesi si dimostrarono generalmente i pi\u00f9 efficaci contro le truppe a cavallo degli altri stati, principalmente per via degli eccellenti cavalli in loro possesso. Gli spagnoli utilizzarono un tipo di cavalleria chiamata \"Jinete\" nelle loro sortite.\nArtiglieria.\nLe guerre italiane videro l'artiglieria, in particolare quella da campo, assumere un ruolo indispensabile in qualsiasi esercito di prim'ordine. Carlo VIII, durante la sua invasione d'Italia, port\u00f2 con s\u00e9 un corteo d'assedio veramente mobile, costituito da colubrine e bombarde montate su carrelli a ruote, che poteva essere schierato contro una fortezza nemica subito dopo l'arrivo. L'arsenale d'assedio francese port\u00f2 con s\u00e9 diverse innovazioni tecnologiche. L'esercito di Carlo utilizz\u00f2 i cavalli per tirare i cannoni piuttosto che i buoi tipicamente utilizzati fino a quel momento. Inoltre, i cannoni francesi, forgiati con gli stessi metodi utilizzati per produrre le campane in bronzo, vantavano una leggerezza e una mobilit\u00e0 in precedenza sconosciute. Il miglioramento, pi\u00f9 importante dei francesi fu tuttavia la creazione delle palle di cannone in ferro. Prima delle guerre italiane, l'artiglieria sparava palle di pietra che spesso si frantumavano al momento dell'impatto. L'invenzione dei mulini ad acqua permise il funzionamento di forni con una temperatura sufficiente per fondere il ferro al fine di realizzare le palle di cannone. Con questa tecnologia, l'armata di Carlo poteva espugnare, nel giro di qualche ora, mura e castelli che in precedenza avevano resistito assedi lunghi mesi o addirittura anni.\nGli eserciti delle guerre italiane furono guidati da una grande variet\u00e0 di comandanti, dai mercenari ai condottieri nobili fino allo stesso re.\nFortificazioni.\nLa maggior parte dei combattimenti avvenuti durante le guerre italiane ebbe luogo durante gli assedi. Quella della prima discesa di Carlo VIII in Italia \u00e8 tradizionalmente considerata la data iniziale dello sviluppo della fortificazione alla moderna, che porter\u00e0 alla nascita di sistemi fortificati sempre pi\u00f9 complessi durante le successive invasioni. L'esercito di Carlo VIII infatti disponeva di una moderna artiglieria davanti alla quale molti antiquati castelli medioevali dovettero soccombere. Questi sistemi si diffonderanno presto in tutta Europa, inizialmente ad opera di ingegneri italiani."}
{"id": "1922548", "revid": "125181280", "url": "https://it.wikipedia.org/wiki?curid=1922548", "title": "Samuel Deguara", "text": "Caratteristiche tecniche.\n. Se avesse tutte queste qualit\u00e0 sarebbe un All Star NBA\nCarriera.\n\u00c8 uno dei punti di riferimento della sua nazionale, nella quale \u00e8 di gran lunga il giocatore pi\u00f9 alto. Ha un contratto con la Benetton Treviso fino al 2016. Inoltre con la maglia della nazionale maltese \u00e8 stato miglior marcatore degli europei dei piccoli stati nell'estate del 2012 in cui Malta si \u00e8 piazzata al terzo posto.\nNel 2011-12 ha militato in prestito al CUS Bari Pallacanestro in Divisione Nazionale A. Nella stagione successiva ha giocato per la Pallacanestro Reggiana, in Serie A, disputando un'unica partita contro l'Armani Milano"}
{"id": "1922552", "revid": "767487", "url": "https://it.wikipedia.org/wiki?curid=1922552", "title": "Vuka\u0161in Devi\u0107", "text": "Caratteristiche tecniche.\nGioca come difensore centrale.\nCarriera.\nClub.\nInizia la carriera di professionista nel 2003 nelle file del Radni\u010dki Pirot, prima di giocare in Portogallo per due stagioni: dapprima al Beira-Mar, poi al Belenenses.\nNell'estate del 2008 viene ingaggiato dalla Stella Rossa di Belgrado, ma l'estate successiva ritorna al Belenenses, da cui si svincola nel 2011."}
{"id": "1922553", "revid": "436907", "url": "https://it.wikipedia.org/wiki?curid=1922553", "title": "Rapid Eye Movement (album)", "text": "Rapid Eye Movement \u00e8 il terzo album in studio del gruppo musicale polacco Riverside, pubblicato il 24 settembre 2007 dalla Inside Out Music.\nTracce.\nTesti di Mariusz Duda, musiche dei Riverside."}
{"id": "1922555", "revid": "33751", "url": "https://it.wikipedia.org/wiki?curid=1922555", "title": "Pallone d'oro sudamericano", "text": ""}
{"id": "1922558", "revid": "76437", "url": "https://it.wikipedia.org/wiki?curid=1922558", "title": "Mittau", "text": ""}
{"id": "1922560", "revid": "599013", "url": "https://it.wikipedia.org/wiki?curid=1922560", "title": "Boban Maksimovi\u0107", "text": "Carriera.\nClub.\nNato a Loznica, in Jugoslavia, si trasferisce con la famiglia in Svizzera, dove milita nelle giovanili dello Young Boys, debuttando in prima squadra nel 2003. Tra il 2003 e il 2005 rimane nelle file dei gialloneri, conquistando il secondo posto nel 2004 e il quarto nel 2005.\nSi trasferisce poi al Baden e in seguito al Winterthur, squadra per la quale scende in campo con una certa regolarit\u00e0 e in cui si rivela un giocatore efficace e concreto sotto rete.\nNell'estate del 2008 viene ingaggiato dalla Stella Rossa di Belgrado, ma a Belgrado non scende mai in campo. Nel 2009 viene perci\u00f2 ceduto al Vojvodina, squadra serba nella quale gioca pochi incontri e in cui realizza una sola rete in coppa nazionale.\nIl 12 febbraio 2010 ritorna in Svizzera per giocare nel Biel-Bienne squadra di Challenge League in cui colleziona 7 presenze da titolare nella stagione 2008-2009. Il 15 aprile 2010 realizza il suo primo gol con i biancorossi siglando il 2-2 nella sfida contro il Losanna."}
{"id": "1922561", "revid": "287204", "url": "https://it.wikipedia.org/wiki?curid=1922561", "title": "Boban Maksimovic", "text": ""}
{"id": "1922562", "revid": "1784425", "url": "https://it.wikipedia.org/wiki?curid=1922562", "title": "Ran Goren", "text": "Fu colonnello dell'Aeronautica militare israeliana, dirigeva il dipartimento speciale delle operazioni militari aeree, in particolare quelle contro l'Iraq di Saddam Hussein. \nTra il 1979 ed il 1980, ebbe l'ordine specifico segreto di contrastare il proliferare atomico dell'Iraq, da parte del capo del governo israeliano Menachem Begin. In particolare, attraverso le informazioni del Mossad israeliano, di distruggere le centrali atomiche dell'Iraq, come in effetti avvenne. Vennero distrutte tra il 1979 ed il 1980 le centrali di \"Al Turvaika\" e precisamente il \"Tamuz 1\" ed \"Osis\" che erano stati forniti dal governo francese guidato da Chirac, a Saddam Hussein."}
{"id": "1922563", "revid": "287204", "url": "https://it.wikipedia.org/wiki?curid=1922563", "title": "Vukasin Devic", "text": ""}
{"id": "1922565", "revid": "124509733", "url": "https://it.wikipedia.org/wiki?curid=1922565", "title": "Goodbye Yellow Brick Road", "text": "Goodbye Yellow Brick Road \u00e8 il nono album dell'artista britannico Elton John, pubblicato il 5 ottobre 1973. Rappresenta uno dei suoi pi\u00f9 grandi successi, artistici e commerciali, ed \u00e8 considerato da una parte della critica un album fondamentale nella storia della musica.\nDescrizione.\nTemi e ispirazione.\nAcclamato da sempre come una delle produzioni migliori e pi\u00f9 celebri della rockstar, fu il suo primo LP doppio, anche se originariamente non doveva essere pianificato come tale. Inizialmente si pens\u00f2 di registrarlo in Giamaica (Elton aveva preso spunto da \"Goat's Head Soup\" dei Rolling Stones), ma a causa di problemi tecnici si opt\u00f2 per lo Ch\u00e2teau d'H\u00e9rouville, in Francia (gi\u00e0 utilizzato per la produzione di \"Honky Ch\u00e2teau\" e \"Don't Shoot Me I'm Only the Piano Player\"), dove le sessioni di registrazione furono ultimate in soli 15 giorni. In tutto il disco ci sono degli sprazzi di genialit\u00e0 che dimostrano l'abilit\u00e0 compositiva di John soprattutto all'epoca, per esempio il brano d'apertura, ', arioso pezzo dal carattere progressive, il quale sfocia poi nella scatenata '.\n\"Goodbye Yellow Brick Road\" potrebbe essere definito un concept album; il titolo \u00e8 una palese citazione da \"Il mago di Oz\", celebre film di Victor Fleming, e si riferisce all'addio all'innocenza e alla spensieratezza e al passaggio a una fase pi\u00f9 matura e pi\u00f9 consapevole della vita. Protagonisti delle singole canzoni sono personaggi della vita di tutti giorni con una trama ben delineata, che si uniscono in un'unica vicenda appena si ascolta l'album; effettivamente, Bernie, come ha sempre dichiarato, ha cercato di focalizzare il pi\u00f9 possibile l'attenzione sulle immagini e sulle vicende umane, con un testo capace di evocarle e fonderle con la melodia di Elton.\nRegistrazione.\nNel 1973 Elton John era ormai popolare in tutto il mondo, grazie a singoli come \"Rocket Man\", \"Daniel\" e \"Crocodile Rock\" e ad album come \"Honky Ch\u00e2teau\" e \"Don't Shoot Me I'm Only the Piano Player\". \"Goodbye Yellow Brick Road\" non fu originariamente pianificato come doppio LP: l'emergente rockstar temeva che i suoi fan avrebbero potuto trovare il prezzo fin troppo caro. I progetti iniziali inoltre erano quelli di registrare il disco in Giamaica, sulle orme dei Rolling Stones, come disse lo stesso Elton nel librettino che accompagnava \"To Be Continued\": \"Dissi 'I Rolling Stones hanno appena fatto \"Goat's Head Soup\" in Giamaica, andiamo l\u00ec'\". Ma Kingston non rappresentava certo il luogo adatto, dato che n\u00e9 l'ambiente, decisamente ostile, n\u00e9 l'attrezzatura per la registrazione (fuori moda) potevano ritenersi adatti. L'atmosfera era molto importante, e quando Elton e la sua compagnia (formata da Bernie Taupin, Davey Johnstone, Dee Murray, Nigel Olsson e dal produttore Gus Dudgeon) arrivarono a Kingston, si era appena svolto il giorno precedente l'importante incontro di boxe fra Joe Frazier e George Foreman (la citt\u00e0 era dunque in fermento). In queste incredibili circostanze venne registrata solo una versione frenetica di \"Saturday Night's Alright for Fighting\", ma essa \"suonava come se fosse stata registrata nella peggiore radio transistor\". Inoltre, il paroliere Bernie Taupin aggiunse: \"Se ricordo bene, lo studio era circondato dal filo spinato e c'erano individui con addosso delle mitragliatrici\", mentre Elton comment\u00f2: \"Avevo paura di uscire dalla stanza dell'hotel, perch\u00e9 Kingston in centro era abbastanza paurosa\".\nQuesto soggiorno infernale, comunque, rese John in grado di comporre la musica di buona parte dell'album: \"La maggior parte di quelle canzoni fu scritta in due o tre giorni nella mia stanza d'hotel su un pianoforte elettrico\".\nAbbandonata precipitosamente la Giamaica, bisognava per\u00f2 recuperare la situazione. Si pens\u00f2 di tornare al famoso Ch\u00e2teau d'H\u00e9rouville: inizialmente, esso era stato chiuso a tempo indeterminato a causa di diversi problemi legali concernenti il possesso dello studio di registrazione; ma dopo il disastro di Kingston era tornato nuovamente disponibile.\nDato che la maggior parte del lavoro di composizione era gi\u00e0 stato svolto, in dodici giorni furono registrate pi\u00f9 di 21 tracce; si pens\u00f2 di sceglierne 17 per formare un doppio LP da lanciare sul mercato mondiale. Persino Elton, visto l'enorme potenziale di questi brani, acconsent\u00ec alla sua distribuzione.\nDall'album furono estratti quattro grandi singoli: \"Goodbye Yellow Brick Road\", \"Bennie &amp; The Jets\", \"Saturday Night's Alright (For Fighting)\" e la celeberrima \"Candle in the Wind\", dedicata alla tragica morte di Marilyn Monroe e riadattata solo successivamente alla memoria di Diana Spencer nel 1997 sull'onda emotiva per la tragica e improvvisa morte di quest'ultima. Ma non mancavano altri momenti salienti: brani come \"Funeral for a Friend/Love Lies Bleeding\" (suite progressive rock della durata di 11:08), \"The Ballad of Danny Bailey (1909-34)\", \"All the Girls Love Alice\", \"Grey Seal\", \"Roy Rogers\", \"Harmony\", arrangiati da Del Newman, contribuirono enormemente a fare di questo LP un mito nella storia del rock, definito dal critico John Tobler come \"un classico in modo assoluto\".\nAccoglienza.\nIl disco rimase in vetta alla classifica statunitense per otto settimane (rimanendo parecchio nella classifica Billboard 200), in cima a quella inglese per due settimane, in Canada per cinque settimane, diventando un successo a livello mondiale (in Italia e Norvegia raggiunse il 5\u00ba posto, in Danimarca il 4\u00b0, in Svezia il 7\u00b0, in Spagna l'8\u00b0 ed il 9\u00b0 in Nuova Zelanda). Ha venduto 8 milioni di copie nei soli Stati Uniti (diventando cos\u00ec per otto volte disco di platino e disco pi\u00f9 venduto dell'anno 1974); in Australia (primo per tre settimane) \u00e8 diventato l'album pi\u00f9 venduto di tutti i tempi.\nNel 2003 la rivista Rolling Stone lo ha inserito al 91\u00ba posto nella sua lista dei 500 migliori album. La medesima rivista ne ha inserito due singoli nel 2004 nella sua lista delle 500 migliori canzoni di tutti i tempi (\"Candle in the Wind\" al 347\u00ba posto e \"Goodbye Yellow Brick Road\" al 380\u00b0). Nel 2006, anche l'emittente radiofonica \"Capital Gold\" ha inserito il disco nella sua lista dei 500 migliori album in classifica (al 138\u00ba posto). Infine, \u00e8 presente nell'elenco dei 100 album che hanno maggiormente influenzato la storia della musica dagli anni cinquanta ai giorni nostri secondo il Time (novembre 2006).\nNel 2001 \u00e8 stato pubblicato il DVD \"\"; nel 2003, inoltre dopo trent'anni dalla distribuzione dell'album, ne \u00e8 stata pubblicata una Deluxe Edition, formata da due CD (incluse alcune tracce bonus) e un DVD: \"The Making Of Goodbye Yellow Brick Road\".\nAnalisi dei brani.\nFuneral for a Friend/Love Lies Bleeding.\nQuesti sono in assoluto due dei brani pi\u00f9 studiati dell'intero album; il primo \u00e8 un pezzo strumentale praticamente perfetto nel suo genere, dove viene messo particolarmente in evidenza il piano, ma anche la chitarra di Davey Johnstone e la batteria di Nigel Olsson; inizia in maniera macabra, poi fa la sua comparsa il pianoforte di Elton, che viene via via accompagnato da tutti gli altri strumenti in perfetta simbiosi fino a culminare nel rock vero e proprio di \"Love Lies Bleeding\", collegato al precedente strumentale da una serie di accordi che diventano via via pi\u00f9 sferzanti. Mette in evidenza i cori formati principalmente dalla Elton John Band (Dee Murray, Nigel Olsson e Davey Johnstone).\nIn generale, \"Funeral For A Friend/Love Lies Bleeding\" rappresenta il riassunto di tutta la filosofia stilistica e compositiva eltoniana, con accordi possenti, voce calda e curata, pianoforte di contorno e una miscela tra l'allegra follia dei suoi spettacoli e la solennit\u00e0 della tecnica pianistica.\nCandle in the Wind.\n\"Candle in the Wind\" parla della morte che coglie improvvisamente un artista o una celebrit\u00e0 all'apice della carriera, utilizzando la controversa figura di Marilyn Monroe come simbolo di questo concetto. La versione eseguita da Elton in Australia con la Melbourne Symphony Orchestra nel 1986 divenne nuovamente una hit l'anno successivo; nel 1997, eseguita al funerale di Lady Diana, divenne il singolo pi\u00f9 venduto della storia, con oltre 40 milioni di copie vendute.\nN\u00e9 Elton n\u00e9 Bernie possiedono il ricordo della stesura del brano; in particolare Taupin ricorda di essere rimasto impressionato dal titolo di un libro omonimo, ma non riesce a rammentare la stesura del testo. La canzone \u00e8 stata anche ripubblicata con la sola chitarra ad accompagnare Elton e la band nei cori (in pratica \u00e8 la versione originale mixata escludendo tutti gli altri strumenti), presente nella Deluxe Edition del 2003.\nBennie &amp; The Jets.\n\"Bennie &amp; The Jets\" si apre con una ripetizione ossessiva dello stesso accordo, per poi mettere ancora in evidenza il pianoforte ed Elton in falsetto; come dichiar\u00f2 trent'anni dopo Davey Johnstone nel DVD \"The Making Of Goodbye Yellow Brick Road\", era probabilmente uno dei pezzi decisamente meno commerciali mai scritti dalla band, di difficile ascolto. Ci\u00f2 nonostante, 'Bennie And The Jets' fu scelta a causa della sua immensa popolarit\u00e0 su WJLB, una stazione radio di Detroit di musica nera (R&amp;B), dove a un certo punto l'80% delle richieste ricevute erano per questa traccia decisamente atipica. Il brano raggiunse la prima posizione in classifica negli USA e fu spesso trasmesso alle radio di musica nera. Taupin ricorda di aver scritto il brano pensando a un'immaginaria band guidata dal leader Bennie, personaggio femminile da lui inventato.\nGus Dudgeon decise di produrre il brano come se fosse stato un live e aggiunse degli effetti speciali come applausi e fischi da parte del pubblico (presi da un precedente concerto di Jimi Hendrix).\nGoodbye Yellow Brick Road.\nBrano nel quale sono molto evidenti il piano e i cori, la voce calda di Elton spesso in falsetto fa da sfondo alla malinconia della melodia; divenne subito un successo artistico e commerciale, ed \u00e8 al 380\u00ba posto nella classifica del magazine statunitense Rolling Stone sui 500 migliori brani di tutti i tempi. Parla del conflitto tra la felicit\u00e0 interiore e la fama derivata da un grande successo commerciale, che assal\u00ec Taupin quando si ritrov\u00f2 addosso una popolarit\u00e0 a livello mondiale. La canzone inizia con degli accordi semplici per poi svilupparsi nel ritornello ripetuto due volte.\nThis Song Has No Title.\nIl testo enigmatico e toccante di Bernie Taupin si fonde con il pianoforte e la voce di Elton (impegnato anche al Mellotron e all'organo). John \u00e8 l'unico musicista ad apparire in questo brano, dai toni vivaci e allegri da cui per\u00f2 traspare una malinconia velata che \u00e8 alla base di moltissimi lavori dell'artista. \"This Song Has No Title\" \u00e8 anche il brano meno lungo dell'album di provenienza, della durata di 02:23.\nGrey Seal.\nRiadattata dalla versione del 1970, uscita all'epoca come singolo insieme a \"Rock n Roll Madonna\" (adesso presenti entrambe sulla versione rimasterizzata dell'album \"Elton John\"). A differenza di quella di tre anni prima, \u00e8 pi\u00f9 ritmata e non possiede i sontuosi arrangiamenti di Paul Buckmaster. Presenta infatti il caratteristico sound del resto del disco, con largo uso di sintetizzatore e tastiere. \u00c8 presente anche il pianoforte, che pu\u00f2 richiamare alla mente la cover di Elton di \"Pinball Wizard\". Il testo di Taupin non ha alcun significato specifico.\nJamaica Jerk - Off.\nIl brano riprende motivi reggae e presenta cori di Dee Murray, Nigel Olsson e Davey Johnstone; richiama esplicitamente la Giamaica, dove Elton e Bernie si erano recati per registrare l'album prima di trasferirsi al castello di H\u00e9rouville.\nNel librettino dell'album \"Jamaica Jerk-Off\" viene attribuita scherzosamente a \"Reggae Dwight\" e \"Toots Taupin\" (Toots &amp; the Maytals era un gruppo reggae degli anni settanta).\nI've Seen That Movie Too.\nIn \"I've Seen That Movie Too\" si fanno ben sentire gli arrangiamenti di Del Newman, soprattutto nella maestosa parte strumentale e nel finale. Per tutto il brano \u00e8 possibile captare un certo, sottile senso di tristezza, tipico di parecchi altri episodi del cantautore britannico. La melodia \u00e8 dunque molto malinconica: il testo di Taupin, inoltre, ricalca in maniera struggente una storia d'amore.\nSweet Painted Lady.\nLa canzone, che ricalca il ruolo della prostituta e ha quindi come tema portante il sesso, \u00e8 l'ottava traccia dell'album. La melodia mostra efficacemente l'onnipresente pianoforte di Elton, soprattutto nella parte finale. Vengono inoltre aggiunti degli effetti sonori extra, come per esempio il canto dei gabbiani, alla fine del brano. Il sound, dall'evocativo gusto old-fashioned, rievoca efficacemente le tipiche atmosfere degli anni quaranta.\nThe Ballad of Danny Bailey (1909-34).\nIl brano riprende motivi del Vecchio West analizzando la figura del gangster; nella intro spiccano il pianoforte di Elton e il basso di Dee Murray: fino al ritornello dominano la scena, per poi farsi sentire ancora nel finale sempre orchestrato da Del Newman. Il 'Danny Bailey' della canzone \u00e8 un personaggio inventato dalla fantasia di Taupin, mentre Dillinger fu un noto gangster americano.\nDirty Little Girl.\nCon \"Dirty Little Girl\" la melodia torna ad essere irregolare e ossessivamente sferzante, come nel caso di alcuni brani precedenti (per esempio \"Bennie &amp; The Jets\"). In questo brano Elton \u00e8 presente al pianoforte Leslie, ma anche al mellotron, mentre Dee Murray (al basso), Davey Johnstone (alla chitarra elettrica) e Nigel Olsson (alla batteria) completano il tutto.\nAll the Girls Love Alice.\nIl brano, efficace espressione del rock che negli anni settanta imperversava sulla scena musicale mondiale, mette in evidenza Dave Hentschel ancora una volta al sintetizzatore A.R.P. Importante \u00e8 anche, al tamburello basco, il funambolico percussionista Ray Cooper, futuro membro della Elton John Band. La cantante britannica Kiki Dee \u00e8 presente ai cori.\nYour Sister Can't Twist (But She Can Rock 'n Roll).\n\"Your Sister Can't Twist (But She Can Rock 'n Roll)\" si rif\u00e0 esplicitamente al rock and roll degli anni cinquanta, sia nel testo di Bernie Taupin che nella melodia di Elton, briosa ed energica. Secondo John Tobler, il brano potrebbe aver ispirato Jim Steinman nella composizione di \"Paradise By The Dashboard Light\", un'altra traccia nell'album di Meat Loaf \"Bat Out of Hell\". Il titolo della canzone \u00e8 citato erroneamente, nel librettino della versione rimasterizzata dell'album (1995): \u00e8 accreditato come \"Your Sister Can't Dance (But She Can Rock 'n Roll)\". John \u00e8 presente al pianoforte e all'organo Farfisa; il resto della band \u00e8 impegnato anche ai cori.\nSaturday Night's Alright (For Fighting).\nDivenuto uno dei classici di John dal vivo, estremizza lo stile del precedente con gli sferzanti e carichi accordi di chitarra di Johnstone e la violenta ossessivit\u00e0 del pianoforte (che classificano il brano nell'hard rock). Ebbe un clamoroso successo ovunque; di questa canzone esistono anche delle reinterpretazioni, eseguite peraltro da artisti del calibro degli Who e dei Queen. Elton ha anche eseguito il brano in duetto con Anastacia al Madison Square Garden, pubblicato sull'album \"One Night Only\" nel 2000.\nRoy Rogers.\nTesto ispirato a una fortunata serie americana degli anni cinquanta avente per protagonista il cowboy Roy Rogers con il suo cavallo Trigger; particolarmente evidente nella ballata il pianoforte, che accompagna la calda voce di Elton, oltre a Del Newman che per tutta la canzone fa valere i suoi arrangiamenti orchestrali.\nSocial Disease.\nIl brano, sulla stessa onda di \"Honky Cat\", evidenzia il banjo di Davey Johnstone e la voce in falsetto di Elton, \u00e8 inoltre decisamente honky tonk; come al solito, il pianoforte di Elton fa da contorno all'intera melodia. Anche qui sono stati aggiunti alcuni effetti speciali (come per esempio l'abbaiare di un cane nella intro della canzone). Il testo di Bernie Taupin, alla lettera, significherebbe \"Malessere Sociale\".\nHarmony.\n\"Harmony\" chiude l'album dolcemente, con i cori della band che ancora una volta accompagnano la voce di Elton, sostenuta dal pianoforte e dagli arrangiamenti di Del Newman. Davey Johnstone, stavolta, \u00e8 alla chitarra acustica; il testo di Taupin (il titolo significa in italiano \"Armonia\") torna ancora una volta a parlare di amore.\nTracce.\nTutte le canzoni dell'album sono firmate John/Taupin (tranne \"Jamaica Jerk-Off\", firmata scherzosamente Reggae Dwight/Toots Taupin, per la chiara corrente musicale).\nBrani bonus (Deluxe Limited Edition SACD 2003)"}
{"id": "1922566", "revid": "767487", "url": "https://it.wikipedia.org/wiki?curid=1922566", "title": "Henri Le Secq", "text": "Dopo aver seguito corsi di pittura, si dedic\u00f2 a partire dal 1848 alla fotografia, incoraggiato da Gustave Le Gray. Gustave, pi\u00f9 giovane di lui, si era dedicato da poco alla costruzione di dagherrotipi, e con l'aiuto di Le Secq, di grande inventiva, si occuparono di risolvere i problemi della tecnica fotografica.\nCollabor\u00f2 con Charles N\u00e8gre e partecip\u00f2 alla \"Mission H\u00e8liographique\".\nSi dedic\u00f2 alla fotografia di architettura e di paesaggio, documentando cattedrali e monumenti dei territori francesi in via di sparizione come l'Alsazia, la Lorena, la Champagne, di cui \u00e8 conservata testimonianza presso la Biblioteca delle Arti Decorative di Parigi, oltre alla sua collezione privata di nature morte e soggetti di modello fiammingo.\nLe Secq abbandoner\u00e0 la fotografia nel 1856 per dedicarsi al collezionismo di ferro battuto."}
{"id": "1922570", "revid": "56620", "url": "https://it.wikipedia.org/wiki?curid=1922570", "title": "Martial de Guernon-Ranville", "text": "Biografia.\nDiscendente da una famiglia di antica nobilt\u00e0, figlio di un ufficiale dei moschettieri neri,\nil conte Martial de Guernon-Ranville si arruol\u00f2 nei 1806 nei veliti della guardia imperiale. Riformato a causa della miopia, pratic\u00f2 a Caen la professione di avvocato.\nSalut\u00f2 con entusiasmo la Restaurazione, durante i Cento Giorni entr\u00f2 a far parte di una compagnia di giovani volontari desiderosi di combattere contro Napoleone, ma si dovette accontentare di montare la guardia, a Gand, a Luigi XVIII.\nLa sua devozione alla causa monarchica fu ricompensata solo nel 1820, con la nomina alle funzioni di presidente del tribunale civile di Bayeux. Fu quindi avvocato generale a Colmar, procuratore generale a Limoges (1822), a Grenoble (1826), a Lione (1829). Nel suo discorso d'insediamento in quest'ultima citt\u00e0 si dichiar\u00f2 nettamente \u00abcontrorivoluzionario\u00bb.\nIl 18 novembre 1829 fu chiamato, nel governo Polignac, a succedere a Montbel come ministro segretario di Stato al dipartimento degli affari ecclesiastici e ministro dell'istruzione pubblica. Durante la sua carica si sforz\u00f2 di migliorare la condizione degli istitutori, e fece approvare (14 febbraio 1830) una ordinanza che estendeva il beneficio dell'istruzione primaria a tutti i comuni del regno.\nIl 2 marzo 1830 fu eletto deputato per il collegio del Maine e Loira in sostituzione di Fran\u00e7ois R\u00e9gis de La Bourdonnais, nominato pari di Francia. Si oppose all'Indirizzo dei 221, al punto che, in occasione del Consiglio dei ministri, si oppose allo scioglimento delle camere e si pronunci\u00f2 nettamente, nella discussione riguardo alle Ordinanze, contro le misure estreme.\nFu rieletto deputato il 19 luglio 1830. Firm\u00f2 le Ordinanze del 25 luglio pi\u00f9 per non emarginarsi dai colleghi che per convinzione. Il 29, a rivoluzione di Luglio ormai in atto, respinse ogni ipotesi di trattativa con gli insorti. Dopo la partenza della famiglia reale and\u00f2 a Tours, dove fu arrestato, e condotto al castello di Vincennes nella notte fra il 25 e il 26 agosto. Nel corso del processo ai ministri di Carlo X davanti alla Corte dei Pari, fu difeso da Adolphe Cr\u00e9mieux e condannato al carcere a vita. Rimase prigioniero per cinque anni nella fortezza di Ham, da cui usc\u00ec il 23 novembre 1836 per il provvedimento di grazia collettiva decisa dal primo governo Mol\u00e9 e si ritir\u00f2 definitivamente a Ranville."}
{"id": "1922571", "revid": "2158838", "url": "https://it.wikipedia.org/wiki?curid=1922571", "title": "Histoire de Melody Nelson", "text": "Histoire de Melody Nelson \u00e8 un concept album del 1971 dell'autore francese Serge Gainsbourg realizzato con Jane Birkin. Dopo la pubblicazione del disco, vennero realizzati dei videoclip per ogni brano, successivamente raccolti in un piccolo musical chiamato \"Melody\".\nIl disco.\n\"Histoire de Melody Nelson\" viene considerato dalla critica uno degli album pi\u00f9 compiuti ed influenti di Gainsbourg, nonch\u00e9 come uno dei massimi capolavori della storia della musica leggera. Le fitte orchestrazioni di archi (arrangiati da Jean-Claude Vannier), l'uso del recitato, l'approccio intimo, i bassi funky, sono tutti elementi che hanno enormemente influenzato tutta la musica francese a venire e che si possono ritrovare particolarmente nelle composizioni di artisti francesi e non come AIR, David Holmes, Portishead e Beck.\nIl tema dell'album \u00e8 la storia fra il protagonista (Gainsbourg) e la ninfetta dai capelli rossi Melody Nelson (Jane Birkin, che compare anche seminuda in copertina), da lui tamponata con la sua Rolls-Royce mentre girava in bici; fra i due si accende la passione, conclusa per\u00f2 dalla prematura morte di lei in un incidente aereo, ed al protagonista non resta che gettarsi nella superstizione e nel ricordo doloroso. Non si tratta della prima opera di Gainsbourg dal carattere cos\u00ec smaccatamente erotico e provocatorio, dato che gi\u00e0 in passato il cantante aveva scandalizzato la morale comune col noto brano \"Je t'aime... moi non plus\", ma qui l'attenzione del maturo protagonista si sposta su una ragazzina minorenne consenziente, rendendo il disco una narrazione dai toni piuttosto espliciti che raggiungono il loro massimo nel brano intitolato \"En Melody\" (\"In Melody\") nel quale si sentono le risate ed i gridolini di piacere dei due amanti.\nTracce.\nTutti i brani sono stati composti da Serge Gainsbourg, eccetto dove indicato."}
{"id": "1922583", "revid": "468892", "url": "https://it.wikipedia.org/wiki?curid=1922583", "title": "Heliopolis (Stargate)", "text": ""}
{"id": "1922584", "revid": "757396", "url": "https://it.wikipedia.org/wiki?curid=1922584", "title": "Societ\u00e0 Sportiva Felice Scandone 2007-2008", "text": "Questa voce raccoglie le informazioni riguardanti la Societ\u00e0 Sportiva Felice Scandone nelle competizioni ufficiali della stagione 2007-2008.\nVerdetti stagionali.\nCompetizioni nazionali\nStagione.\nLa stagione 2007-2008 della Societ\u00e0 Sportiva Felice Scandone sponsorizzata Air, \u00e8 l'8\u00aa nel massimo campionato italiano di pallacanestro, la Serie A.\nNel corso dell'estate 2007 la propriet\u00e0 della societ\u00e0 passa alla famiglia \"Ercolino\", proprietaria dell'omonimo gruppo imprenditoriale attivo nel settore edile. La nuova dirigenza decide di ripartire dalla conferma di Matteo Boniciolli (a cui il nuovo presidente, Vincenzo Ercolino, concede anche l'incarico di general manager), affiancato da Tonino Zorzi con il ruolo di senior assistant.\nDal punto di vista sportivo vengono confermati Nikola Radulovi\u0107, Pasquale Paolisso, Peter Lisicky, Marco Rossetti e Simon Petrov, questi ultimi ceduti a campionato in corso.\nL'avvio di stagione \u00e8 segnato da tre sconfitte di fila, a cui seguono un alternarsi di risultati utili, che portano la squadra ad occupare, al termine del girone di andata, la quinta posizione in classifica a 22 punti ottenendo la qualificazione alla Coppa Italia. La competizione, svoltasi al PalaMalaguti di Casalecchio di Reno, si \u00e8 conclusa con la vittoria della competizione dopo aver superato Montegranaro ai quarti di finale, Biella in semifinale e i padroni di casa della Virtus Bologna in finale.\nIl girone di ritorno inizia con la sconfitta esterna con Montegranaro, a cui seguono 5 vittorie (tra cui quella con la capolista Siena, ancora imbattuta). Dopo tre sconfitte, inizia per la Scandone un ciclo di 6 vittorie consecutive (il pi\u00f9 lungo per la squadra in massima serie) concluso con la sconfitta con Milano alla 16\u00aa giornata a cui segue la vittoria conclusiva della regular season con Pesaro, terminando la stagione regolare in 3\u00aa posizione in classifica e ottenendo per la prima volta la qualificazione ai play-off. Dopo aver superato Capo d'Orlando ai quarti di finale per 3-0 e aver ottenuto la qualificazione all'Eurolega, Avellino viene eliminata in semifinale da Roma.\nL'allenatore Matteo Boniciolli \u00e8 premiato come migliore allenatore dell'anno. In precedenza Marques Green era stato eletto MPV del girone d'andata mentre Devin Smith ha avuto lo stesso riconoscimento per le Final Eight oltre ad essere stato miglior realizzatore da 3 punti della finale di Coppa Italia.\nIl 28 maggio 2008 Matteo Boniciolli, si dimette dall'incarico di general manager e allenatore ritenendo ormai concluso il suo ciclo ad Avellino.\nRisultati.\nRegular season.\nGirone di andata.\n \n \n \n \n \n \n \n \n \n \nGirone di ritorno.\n \n \n \n \n \n \n \n \nPlay-off.\n \n \n \n \nCoppa Italia.\n "}
{"id": "1922586", "revid": "149485", "url": "https://it.wikipedia.org/wiki?curid=1922586", "title": "Corriere della sera", "text": ""}
{"id": "1922588", "revid": "298229", "url": "https://it.wikipedia.org/wiki?curid=1922588", "title": "Voigt", "text": ""}
{"id": "1922602", "revid": "599013", "url": "https://it.wikipedia.org/wiki?curid=1922602", "title": "Branimir Suba\u015fi\u00e7", "text": "Carriera.\nClub.\nInizia la carriera di professionista nel 1998 nelle file dello \u017deleznik.\nNel 2002 lascia la Serbia e inizia un lungo viaggio in giro nei principali campionati europei: \u00e8 in Belgio all'Oostende, in Francia al Beauvais, in Ucraina al \u010cornomorec' Odessa, in Russia all', infine in Azerbaigian al Neftchi Baku, con cui vince la Coppa dei Campioni della CSI 2006.\nNell'estate del 2008 viene ingaggiato dalla Stella Rossa di Belgrado.\nNazionale.\nNel 2005, dopo aver preso la cittadinanza azera, diventa uno dei giocatori di punta della Nazionale di calcio dell'Azerbaigian. Esordisce con la selezione azera nel 2007."}
{"id": "1922603", "revid": "287204", "url": "https://it.wikipedia.org/wiki?curid=1922603", "title": "Branimir Subasic", "text": ""}
{"id": "1922606", "revid": "467420", "url": "https://it.wikipedia.org/wiki?curid=1922606", "title": "Lituania ai Giochi olimpici", "text": "La Lituania, dopo l'indipendenza dall'Impero russo, nel 1918, partecip\u00f2 per la prima volta ai Giochi olimpici estivi nel 1924 e ai Giochi olimpici invernali nel 1928.\nAlle edizioni del 1932 e del 1936 non partecip\u00f2; la prima volta per la situazione economica del Comitato Olimpico Nazionale, la seconda volta perch\u00e9 non venne invitata dalla Germania.\nDall'edizione 1952 all'edizione 1988 gli atleti lituani parteciparono come atleti della squadra sovietica (la Lituania venne annessa all'URSS nel 1939 insieme alle altre due repubbliche baltiche, Lettonia ed Estonia) e dopo l'indipendenza dallo stato sovietico, avvenuta nel 1990, gli atleti parteciparono alle manifestazioni olimpiche sotto la bandiera lituana.\nNell'edizione dei Giochi Olimpici 1992 (prima invernali, poi estivi) non fece parte della Squadra Unificata."}
{"id": "1922607", "revid": "287204", "url": "https://it.wikipedia.org/wiki?curid=1922607", "title": "Difesa Steinitz", "text": ""}
{"id": "1922610", "revid": "1543377", "url": "https://it.wikipedia.org/wiki?curid=1922610", "title": "Johann Carl Wilhelm Voigt", "text": "Allievo di Werner a Freiberg (Sassonia). Divenne amico di Goethe al quale insegn\u00f2 le teorie di Werner."}
{"id": "1922611", "revid": "131358", "url": "https://it.wikipedia.org/wiki?curid=1922611", "title": "Rangers (Isole Salomone)", "text": ""}
{"id": "1922612", "revid": "115298408", "url": "https://it.wikipedia.org/wiki?curid=1922612", "title": "Pezzolo (Messina)", "text": "Pezzolo \u00e8 una frazione della 1\u00aa Municipalit\u00e0 del comune di Messina, posta a Sud sopra delle alte colline in posizione panoramico sullo Stretto di Messina, a circa 24\u00a0km dal centro cittadino.&lt;br&gt; L'economia del villaggio fino agli anni 60 del secolo XX era prettamente agricola, rigogliosa di agrumeti, uliveti e vigneti. Fino alla seconda guerra mondiale l'allevamento del baco da seta e la produzione serica erano una voce importante nel bilancio degli abitanti di Pezzolo. A pochi chilometri dalla costa ionica, partendo da Ponte Schiavo, dopo un susseguirsi di tornanti che, nel primo tratto rilevano un suggestivo spettacolo paesaggistico, con la sensazione di trovarsi in un immenso terrazzo sullo Stretto e che, nella parte successiva, fanno ammirare uliveti secolari, continua la strada che \"serpeggia\" lungo i costoni delle colline, fino a quando tutto ad un tratto, quasi per incanto, ecco Pezzolo, perla incastonata tra le rocce.&lt;br&gt; Arrivando in vista del paese si notano i pendii vertiginosi delle colline sistemate a terrazze (siciliano: \u201carmacie\u201d) formate dallo scavo del terreno, fermato da un muretto a secco, costruito con vera maestria con dei sassi riportati. Fino a pochi decenni or sono, questi terrazzamenti erano coltivati ad ortaggi, frumento, segale e farro, mentre le zone pi\u00f9 alte delle colline venivano destinate al pascolo.\nIl bosco demaniale forniva legna da ardere che alimentava anche il commercio della carbonella.\nIl toponimo.\nIl nome del villaggio deriva da \"Piczuli\", \"Pix\u00f9li\", \u03a0\u03b9\u03be\u03bf\u03cd\u03bb\u03b9 in greco.\nStoria.\nGi\u00e0 abitato in tempi remoti, si svilupp\u00f2 al tempo delle incursioni saracene, quando gli abitanti della costa cercavano rifugio sulle alte colline. Dopo la rivolta antispagnola del 1674-78, sub\u00ec la sorte dei casali di Altolia, Molino, Briga Superiore: venne messo all'asta e venduto a dei possidenti. Nel 1727 i terreni vennero confiscati e tornarono nel patrimonio demaniale. &lt;br&gt; Nel 1844 il paese, dopo un processo in tribunale si affranc\u00f2 (insieme ad altri) delle \u201cangherie\u201d verso il monastero benedettino di San Placido Caloner\u00f2.&lt;br&gt; Nel 1866, lo stato italiano confisc\u00f3 i terreni delle congregazioni religiose, vendendoli o mettendoli a gabella. Parecchi appezzamenti passarono nella disponibilit\u00e0 dei contadini del paese.\nViabilit\u00e0 e trasporti pubblici.\nLa viabilit\u00e0 maggiore \u00e8 rappresentata dalla Strada Provinciale n\u00b035 che dal bivio di Ponte Schiavo, sulla vecchia Strada Nazionale dopo 6,5 chilometri circa di curve e tornanti, passando davanti al monastero benedettino di San Placido Caloner\u00f2, giunge in paese.&lt;br&gt; La viabilit\u00e0 minore \u00e8 composta da vicoli e scalinate, oltre a due trafori scavati nel XIX secolo.&lt;br&gt; Il villaggio \u00e8 collegato col centro cittadino dalla linea ATM spa (Messina) n\u00b0 3. http://www.atmmessinaspa.it/\nChiese e monumenti.\nLa chiesa principale \u00e8 quella dedicata a San Nicola di Bari, protettore del villaggio, risalente alla seconda meta del secolo XVII. Danneggiata gravemente dal terremoto del 1908, venne ristrutturata negli anni successivi. Ha un artistico bellissimo \"Portale\" realizzato dagli allievi di Antonello Gagini. Costruita in pietra di Siracusa, la chiesa presenta una struttura ad arco e nella facciata sono raffigurati i simboli dei \"Quattro Evangelisti\" in bassorilievo, le teste alate dei \"Cherubini\", una \"Madonna con bambino\" e \"Santi\". Nelle due grosse basi di sostegno, sono invece visibili le figure delle \"Chimere\" alate, realizzate in altorilievo. Accanto alla chiesa sorge un alto campanile dove c'\u00e8 murata una targa che riporta la data del 1598.\nNella parte alta dei paese sorgeva la chiesa della Madonna dell'Itria, rasa al suolo dal terremoto del 1908 e ridotta ormai a qualche piccolo reperto.Come espressione del rinascimento siciliano Gioacchino di Marzo documenta una statua marmorea raffigurante una \"Madonna con bambino\".\nLa chiesa della Madonna di Loreto ha dato il nome alla contrada, si conserva in condizioni migliori. Secondo gli esperti sarebbe sorta intorno all'VIII secolo sul finire dell'epoca bizantina.\nCollegamenti esterni.\nhttps://www.comunemessina.gov.it/\nhttps://www.facebook.com/villaggiopezzolo"}
{"id": "1922614", "revid": "1855146", "url": "https://it.wikipedia.org/wiki?curid=1922614", "title": "Arte flavia", "text": "L'arte flavia \u00e8 la produzione artistica dell'Impero romano durante la dinastia flavia (imperatori Vespasiano, Tito e Domiziano), dal 69 al 96 d.C. \nIn quell'epoca l'arte romana si svilupp\u00f2 superando la pesante tutela dell'arte neoattica, che aveva appiattito le esperienze pi\u00f9 originalmente \"romane\" della tarda Repubblica favorendo un'imitazione fredda e idealizzata dei modelli dell'arte greca classica. \nGi\u00e0 all'epoca di Claudio e Nerone la scultura inizi\u00f2 a muoversi in maniera pi\u00f9 indipendente dalla tutela della prestigiosa arte ateniese, liberandosene quasi definitivamente sotto i Flavi. Non \u00e8 stato ancora completamente chiarito se l'arte flavia si mosse spinta da una nuova ispirazione autonoma o se invece cambi\u00f2 semplicemente modello, guardando ad esperienze di altre citt\u00e0 ellenistiche, come quelle dell'Asia Minore, anche perch\u00e9 non \u00e8 ancora sviluppato lo studio delle forme artistiche delle citt\u00e0 greche in epoca romana. \nIn scultura si manifestarono due tendenze di maggiore evidenza: l'utilizzo di un chiaroscuro pi\u00f9 sfumato nel bassorilievo e l'uso di collocare le figure in uno spazio infinitamente aperto (rendimento spaziale, circolazione dell'atmosfera attorno alle immagini, ecc.). \nArco di Tito.\nMonumento simbolo dell'epoca flavia \u00e8 l'Arco di Tito (datato tra l'81 e il 90). La sua architettura \u00e8 inconfutabilmente pi\u00f9 compatta e pesante degli archi di epoca augustea (come l'arco di Susa), in netto distacco dalle eleganze di matrice ellenistica. Qui per la prima volta compare a Roma il capitello composito ionico e corinzio, tipico dell'arte romana (forse invenzione augustea) 81-90 d.C.) e legato a un gusto sovrabbondante che potrebbe definirsi \"barocco\". I numerosi rilievi interni del fornice sono straordinariamente significativi e mostrano due momenti del corteo trionfale svoltosi nel 71 dopo la presa di Gerusalemme da parte di Tito. In questi rilievi si trova completamente definito il rilievo storico romano in tutti i suoi aspetti: le figure addensate e, soprattutto, l'altezza del rilievo coerente alla collocazione delle figure nello spazio, vera e propria innovazione rispetto all'ellenismo. In queste opere infatti le singole figure \u00e8 come se si muovessero in uno spazio libero e la diversa altezza dei rilievi (dalle teste dei cavalli a tutto tondo alle teste e le lance sagomate sullo sfondo) crea l'illusione di uno spazio atmosferico reale. Inoltre le figure non si muovono su una linea retta, ma su una linea curva convessa, ben visibile nel rilievo della processione, dove a sinistra le figure sono viste di tre quarti e di faccia, e all'estrema destra di dorso mentre entrano sotto il fornice della \"Porta Triumphalis\". Lo spettatore ha cos\u00ec la sensazione di essere circondato e quasi sfiorato dal corteo, secondo una tendenza che verr\u00e0 ulteriormente sviluppata nel \"barocco\" antoniniano dal III secolo in poi.\nAltre sculture.\nLa presenza di novit\u00e0 durevoli, piuttosto che la perpetrazione di un repertorio come nell'epoca augustea, \u00e8 dimostrato anche dai due grandi rilievi domizianei del palazzo della Cancelleria (90 circa), impregnati ancora di classicismo dell'epoca di Claudio, ma anche con un tenue accenno alla disposizione delle figure lungo una linea convessa (rilievo A), anticipando (sebbene ancora timidamente) i rilievi dell'arco di Tito.\nQui di seguito alcuni ritratti di personaggi dell'epoca:\nArchitettura.\nA Roma il grande incendio del 64 cre\u00f2 una tale distruzione che rese necessaria una riedificazione della citt\u00e0, usando criteri completamente nuovi. Vennero aperte nuove piazze, le strade divennero pi\u00f9 ampie e fiancheggiate da portici, le abitazioni vennero ricostruite di altezza pi\u00f9 limitata. \nDopo l'individuazione di nuovi punti focali nel secolo immediatamente precedente (i Fori Imperiali e il Campo Marzio), durante l'epoca flavia e in particolare sotto Domiziano si intraprese la monumentalizzazione anche del colle Palatino, gi\u00e0 primo nucleo arcaico di Roma, poi area di residenze patrizie repubblicane e destinato, infine, a divenire la zona per le residenze degli imperatori. Sul colle aveva gi\u00e0 abitato Augusto, forse nella cosiddetta casa di Livia, edificio non monumentale ma decorato da pregevoli pitture di secondo stile, poi vi avevano abitato Tiberio, Caligola e Nerone. Ma il palazzo pi\u00f9 grandioso venne costruito da Domiziano, il cui architetto Rabirus edific\u00f2 una costruzione ad almeno tre livelli della quale ci restano grandiose rovine. Un piano era situato sul colle e due sulle pendici, secondo un'articolazione complessiva in quattro parti: la domus Flavia, zona di rappresentanza e per le funzioni ufficiali, la domus Augustana, residenza privata imperiale, lo stadio e le terme.\nLo sviluppo architettonico nell'et\u00e0 flavia ebbe un'importanza fondamentale per la messa in opera di tecniche nuove, capaci di portare a un ulteriore sviluppo delle articolazioni spaziali. Gi\u00e0 al tempo di Nerone vennero sperimentate nuove soluzioni, come la sala ottagona della \"Domus Aurea\", influenzata da modelli siriaci a base poligonale. Ma \u00e8 soprattutto in questo periodo che si diffondono l'uso della cupola emisferica (Domus Transitoria, Domus Aurea e ninfeo di Domiziano a Albano Laziale), lo sviluppo delle volte a crociera (Colosseo), l'uso di materiale leggero per le volte (anfore), l'utilizzo di nervature con archi in laterizio in serie e lo sviluppo delle volte a botte, che arrivano a raggiungere i 33 metri di diametro nel vestibolo domizianeo del Foro Romano."}
{"id": "1922621", "revid": "729019", "url": "https://it.wikipedia.org/wiki?curid=1922621", "title": "Isidoro Quaglio", "text": "Biografia.\nIsidoro Quaglio nacque a Rovigo nel 1942 e inizi\u00f2 a praticare fin da giovanissimo sia il rugby che il canottaggio.\nAll'et\u00e0 di 16 anni esord\u00ec in serie A nel , nel quale gioc\u00f2 fino alla partenza per il servizio militare, che svolse nel corpo dei Corazzieri; durante le armi fu canottiere per il suo gruppo militare con cui si aggiudic\u00f2 il titolo nazionale dell'otto con nel 1963.\nRipresa l'attivit\u00e0 rugbistica, fu ingaggiato dal e, tornato alla vita civile, fu in Francia al , citt\u00e0 nella quale si era trasferito dopo che il club gli aveva trovato un impiego al fine di assicurargli il permesso di soggiorno.\nDopo una stagione oltralpe, tornato in Italia, riprese a giocare nel in cui rimase fino al termine della sua carriera che avvenne nel 1978.\nNel decennio a Rovigo vinse lo scudetto del 1975-76.\nTra il 1970 e il 1976 disput\u00f2 15 incontri in Nazionale (di cui 14 \"test match\"), e prese parte anche al \"tour\" in Africa meridionale del 1973 capitanato da Marco Bollesan, nel quale l' vinse contro la selezione \"coloured\" del , i \"Leopards\"\nNel 1977 fu anche allenatore della Nazionale, a seguito delle dimissioni di Roy Bish, di cui era secondo, sebbene per solo due incontri di Coppa FIRA: vittoria contro la 29-3 e rovescio contro la per 0-69, la peggior sconfitta azzurra fino ad allora.\nIn seguito Quaglio rimase nell'ambiente come tecnico e promotore dell'attivit\u00e0 rugbistica; colpito da un tumore al colon, mor\u00ec a Rovigo il 2 aprile 2008 a 66 anni ancora da compiere.\nI funerali si tennero il 4 aprile successivo sul terreno dello stadio Mario Battaglini, campo di casa della compagine rodigina."}
{"id": "1922622", "revid": "131358", "url": "https://it.wikipedia.org/wiki?curid=1922622", "title": "OFC Champions League 2008", "text": ""}
{"id": "1922623", "revid": "1870933", "url": "https://it.wikipedia.org/wiki?curid=1922623", "title": "Ibrahim Som\u00e9 Salombo", "text": "Carriera.\nCresciuto nelle giovanili nell'Ajax Cape Town, ancora giovanissimo si trasferisce in Belgio al Brussels. Ingaggiato dal Lokeren, nel gennaio del 2008 viene ceduto in prestito alla squadra serba del Be\u017eanija dove si mette in luce.\nNell'estate del 2008 viene ingaggiato dalla Stella Rossa di Belgrado."}
{"id": "1922625", "revid": "101227971", "url": "https://it.wikipedia.org/wiki?curid=1922625", "title": "A310", "text": ""}
{"id": "1922630", "revid": "1086846", "url": "https://it.wikipedia.org/wiki?curid=1922630", "title": "Calcio Monza 2002-2003", "text": "Questa pagina raccoglie le informazioni riguardanti il Calcio Monza nelle competizioni ufficiali della stagione 2002-2003.\nStagione.\nLa prima squadra partecipa per la prima volta nella sua storia al campionato di Serie C2 girone A. Allenatore \u00e8 Simone Boldini, gi\u00e0 alla guida della squadra biancorossa nei campionati di C1 1994-1995 e 1995-1996, nonch\u00e9 la stagione precedente terminata con l'amara retrocessione in quarta serie. Tuttavia, Boldini verr\u00e0 esonerato e sostituito da Oscar Piantoni alla decima giornata. Il Monza conclude il campionato al sesto posto con uno score di 13 vittorie, 11 pareggi e 10 sconfitte."}
{"id": "1922631", "revid": "1892728", "url": "https://it.wikipedia.org/wiki?curid=1922631", "title": "Marge contro la monorotaia", "text": ""}
{"id": "1922633", "revid": "36426", "url": "https://it.wikipedia.org/wiki?curid=1922633", "title": "Arte greca classica", "text": ""}
{"id": "1922635", "revid": "239540", "url": "https://it.wikipedia.org/wiki?curid=1922635", "title": "A 310", "text": ""}
{"id": "1922637", "revid": "712828", "url": "https://it.wikipedia.org/wiki?curid=1922637", "title": "Big Pussy Bonpensiero", "text": "Salvatore \"Big Pussy\" Bonpensiero, interpretato da Vincent Pastore, \u00e8 uno dei personaggi principali della serie televisiva \"I Soprano\", nonostante la sua partecipazione effettiva si limiti alle prime 2 stagioni dello show (1999-2000). In seguito appare in alcune sequenze oniriche.\nIn italiano \u00e8 doppiato da Paolo Marchese.\nBiografia.\nFiglio di Lino Bonpensiero, Salvatore (Sal), detto \"Big Pussy\", \u00e8 stato in principio un soldato della banda di Johnny Boy Soprano, padre di Tony. Dopo gli arresti dell'83, Sal \u00e8 divenuto un affiliato della Famiglia DiMeo poco tempo dopo: nel 1986, dopo la morte del boss, ha appoggiato l'ascesa di Tony come capo e gli \u00e8 rimasto al fianco, divenendone amico e uomo di fiducia. Diviene confidente dell'FBI dal 1998 per evitare l'ergastolo. Dopo essere stato scoperto, viene ucciso in barca da Tony Soprano, Silvio Dante e Paulie Gualtieri.\nApparizioni nella serie dopo la morte.\nBig Pussy \u00e8 stato uno dei personaggi pi\u00f9 importanti per le vicende dei protagonisti della serie. La sua eliminazione \u00e8 stata sofferta per il legame che aveva con Tony, Silvio e Paulie: per questi motivi egli appare anche in seguito, oltre che in alcuni dialoghi, in sogni e apparizioni, come una sorta di \"fantasma\" che si aggira per la serie:"}
{"id": "1922638", "revid": "88740", "url": "https://it.wikipedia.org/wiki?curid=1922638", "title": "Werner", "text": ""}
{"id": "1922639", "revid": "281652", "url": "https://it.wikipedia.org/wiki?curid=1922639", "title": "Misha defonseca", "text": ""}
{"id": "1922645", "revid": "264444", "url": "https://it.wikipedia.org/wiki?curid=1922645", "title": "X-301", "text": ""}
{"id": "1922648", "revid": "767487", "url": "https://it.wikipedia.org/wiki?curid=1922648", "title": "Edgar Bruno da Silva", "text": "Carriera.\nInizia la carriera di professionista nel 2006 nelle file del Joinville, ma ben presto passa in prestito al pi\u00f9 titolato S\u00e3o Paulo.\nSi trasferisce quindi in Portogallo al Beira-Mar dove si mette in luce tanto da attirare l'attenzione del Porto, dove ben presto per\u00f2 viene ceduto all'Acad\u00e9mica de Coimbra dove chiude la stagione.\nNell'estate del 2008 viene ingaggiato dalla Stella Rossa di Belgrado, dove rimane fino al gennaio 2009, quando rientra in Portogallo, e dove viene ceduto al Vasco da Gama. In seguito gioca in prestito\nal Nacional (dove segna 12 reti in 24 partite) e poi nel 2010 passa a titolo definitivo al Vit\u00f3ria Guimar\u00e3es.\nNel luglio 2012 il giocatore si trasferisce negli Emirati Arabi Uniti nel'Al Shabab.\nStatistiche.\nPresenze e reti nei club.\n\"Statistiche aggiornate al 29 aprile 2012\"."}
{"id": "1922649", "revid": "264444", "url": "https://it.wikipedia.org/wiki?curid=1922649", "title": "X-302", "text": ""}
{"id": "1922650", "revid": "10125", "url": "https://it.wikipedia.org/wiki?curid=1922650", "title": "Metacrilato", "text": ""}
{"id": "1922656", "revid": "467420", "url": "https://it.wikipedia.org/wiki?curid=1922656", "title": "Lettonia ai Giochi olimpici", "text": "La rappresentativa olimpica della Lettonia partecip\u00f2 per la prima volta ai Giochi olimpici nel 1924, dopo l'indipendenza dall'Impero russo. Dopo l'annessione all'Unione Sovietica (1940), gli atleti lettoni fecero parte della rappresentativa olimpica sovietica fino al 1988.\nDopo il crollo dell'URSS e la rinnovata indipendenza (1991), la rappresentativa lettone ritorn\u00f2 ai Giochi olimpici nelle edizioni estiva ed invernale del 1992.\nIl Comitato Olimpico Lettone, creato nel 1922, venne riconosciuto dal CIO nel 1991."}
{"id": "1922659", "revid": "264444", "url": "https://it.wikipedia.org/wiki?curid=1922659", "title": "X-303", "text": ""}
{"id": "1922664", "revid": "1272592", "url": "https://it.wikipedia.org/wiki?curid=1922664", "title": "Collegiata di San Bartolomeo Apostolo", "text": "La collegiata di San Bartolomeo Apostolo \u00e8 un luogo di culto cattolico dalle forme gotiche e rococ\u00f2, situato in via Roma 123, sullo spigolo nord-orientale della centralissima piazza Giuseppe Verdi a Busseto, in provincia di Parma e diocesi di Fidenza; fa parte del vicariato della Bassa Parmense. \nStoria.\nSul luogo in cui oggi sorge la collegiata in epoca medievale era presente una piccola chiesa intitolata a san Niccol\u00f2.\nTuttavia, in seguito alla creazione dello stato Pallavicino, Busseto ne divenne capitale e nel 1336 il marchese Oberto III Pallavicino decise di erigervi un tempio degno dell'importanza del luogo, dedicato a san Bartolomeo Apostolo; l'edificio fu completato e solennemente consacrato nel settembre del 1340.\nNel 1432 il marchese Rolando il Magnifico si adoper\u00f2 affinch\u00e9 fosse riconosciuta la dignit\u00e0 prepositurale alla chiesa, che nel 1436 fu elevata con bolla pontificia del papa Eugenio IV a collegiata, con giurisdizione su numerosi luoghi di culto dei dintorni. L'anno seguente iniziarono i lavori per la costruzione del nuovo monumentale edificio gotico di dimensioni doppie del precedente, su iniziativa del Marchese stesso.\nNel 1601, in seguito alla nascita della Diocesi di Fidenza, la collegiata, pur rimanendo sede di vicariato foraneo e mantenendo una posizione di preminenza su alcune chiese dei dintorni, perse molti dei diritti giurisdizionali precedentemente ottenuti.\nGli interni furono completamente ristrutturati in stile rococ\u00f2 intorno alla met\u00e0 del XVIII secolo, mentre nel 1876 fu abbassato il livello del pavimento per allungare i pilastri, ma l'opera fu interrotta per non compromettere la stabilit\u00e0 dell'edificio.\nNel 1955 il campanile fu dotato di un concerto di cinque campane, intonate in scala di Do maggiore, realizzate dalla fonderia fidentina Regolo Capanni.\nDescrizione.\nLa chiesa si sviluppa su una pianta a tre navate e dieci cappelle laterali, con ingresso ad ovest e presbiterio ad est.\nLa facciata a salienti in laterizio \u00e8 suddivisa da contrafforti in tre porzioni; al centro si apre il grande portale d'ingresso principale ad arco ribassato, inquadrato da una doppia cornice, composta da pregevoli formelle in cotto realizzate probabilmente dalla bottega di Jacopo de Stavolis verso la fine del XV secolo; quella pi\u00f9 interna, caratterizzata dagli elaborati motivi in rilievo raffiguranti putti, foglie e tralci di vite, inquadra con un arco a tutto sesto le tracce di un antichissimo affresco raffigurante \"San Bartolomeo\"; quella pi\u00f9 esterna \u00e8 invece costituita da due alte lesene scanalate con piccoli capitelli compositi, a sostegno di una ricca trabeazione. Al di sopra \u00e8 presente un ampio rosone, anch'esso caratterizzato dalla cornice in formelle di terracotta. A coronamento corre una cornice ad archetti intrecciati, che prosegue anche lungo i fianchi e la zona absidale; in sommit\u00e0 si innalzano infine tre alti pinnacoli, ornati con elaborati rilievi in cotto.\nAi lati dell'accesso principale si aprono simmetricamente i due ingressi secondari, sovrastati da finestre. All'interno del contrafforte a destra del portale principale \u00e8 murata una lapide marmorea del 1584, che commemora l'incontro tra l'imperatore del Sacro Romano Impero Carlo V d'Asburgo ed il papa Paolo III avvenuto a Busseto nel 1543.\nSul retro la zona absidale, a forma poligonale con contrafforti, \u00e8 caratterizzata da un piccolo rosone nella porzione centrale e due alte monofore nelle laterali, tutti inquadrati da cornici in formelle di cotto.\nAll'interno le tre navate sono separate da arcate a tutto sesto, ornate da stucchi e sostenute da massicci pilastri polistili, su cui si impostano anche gli ampi archi a sesto acuto che suddividono le volte a vela della navata centrale. Le superfici, caratterizzate dalle tinte molto tenui, sono decorate con numerosi ed elaborati stucchi dai tratti rococ\u00f2, realizzati da Fortunato Rusca e Carlo Bossi fra il 1753 e il 1754. Il primo pilastro a sinistra conserva tuttavia un affresco quattrocentesco, raffigurante una \"Madonna col Bambino\", mentre su quello corrispondente di destra \u00e8 ancora presente un antico dipinto rappresentante il \"Redentore\".\nOgni pilastro \u00e8 inoltre ornato con placche porta cero rococ\u00f2, fuse intorno al 1767, forse ad opera di Antonio Pallavicini. Le navate laterali conservano sei confessionali, realizzati nel 1795 da Giacomo Rossi.\nIl presbiterio e la zona absidale, ancora pressoch\u00e9 intatti nei caratteri gotici quattrocenteschi, sono coperti da volte rispettivamente a crociera e ad ombrello, con costoloni in laterizio; gli affreschi delle pareti e dei soffitti, raffiguranti la \"Passione di Cristo\", furono eseguiti nel 1942 dal pittore Giuseppe Moroni, che realizz\u00f2 anche le vetrate del piccolo rosone e delle due monofore dell'abside. Gli stalli del coro, allargato nel corso del XVII secolo, furono intagliati in stile neoclassico da Francesco Galli verso il 1805.\nL'altare maggiore rococ\u00f2 in legno fu riccamente decorato con figure e intagli in finto bronzo dorato da Giovanni Battista Febbrari nel XVIII secolo.\nCappelle.\nLato destro.\nLa prima cappella a partire dall'ingresso, oggi dedicata a Maria Assunta ma in origine intitolata a sant'Antonio Abate, ospita un altare marmoreo risalente al XIX secolo, con pala, in origine posizionata nella quarta cappella dello stesso lato, raffigurante l\"'Assunta\", dipinta da Giovanni Evangelista Draghi nel 1704; sulle pareti sono inoltre appese due tele rappresentanti rispettivamente la \"Madonna col Bambino e i santi Francesco e Chiara\", realizzata da Camillo Procaccini intorno al 1611, e \"Ges\u00f9 Bambino coi santi Bernardino da Siena, Antonio da Padova e Francesco di Paola\", eseguita da Clemente Ruta fra il 1734 e il 1741.\nLa seconda cappella, oggi dedicata a san Giuseppe ma in origine intitolata ai santi Cosma e Damiano, ospita un altare in stucco rococ\u00f2 con statua raffigurante \"San Giuseppe col Bambino\"; sulle pareti sono inoltre appese due tele rappresentanti rispettivamente la \"Madonna col Bambino e i santi Pietro e Giacinto\", dipinta probabilmente da Ermenegildo Lodi nel 1598, e la \"Madonna col Bambino e i santi Geminiano e Francesco\", realizzata da Francesco Superti nel 1599.\nLa terza cappella, oggi dedicata alla Madonna di Lourdes ma in origine intitolata a san Bernardo, ospita nella zona absidale una riproduzione della grotta di Lourdes, realizzata agli inizi del XX secolo in occasione del rifacimento della pavimentazione in marmo della collegiata; le pareti sono inoltre decorate con stucchi risalenti al 1760 ed affreschi ovali raffiguranti \"San Giacomo minore\" e \"San Bernardo\", dipinti probabilmente dal pittore Pietro Balestra verso la fine del XVIII secolo.\nLa quarta cappella, dedicata alla Beata Vergine del Rosario, \u00e8 coperta da una cupola a base ottagonale interamente affrescata con l\"'Incoronazione della Vergine\", opera del 1704 di Giovanni Evangelista Draghi, che dipinse anche le pareti con immagini di santi, successivamente ricoperte con altri affreschi da Giovanni Motta prima del 1819; l'altare marmoreo \u00e8 sovrastato da un'ampia ancona neoclassica in stucco con statue, realizzata probabilmente da Antonio Rusca verso il 1819; ornata lateralmente con quindici tondi raffiguranti i \"Misteri del Rosario\", eseguiti probabilmente da Vincenzo Campi fra il 1576 e il 1581, la pala ospita al suo interno la statua della \"Madonna del Rosario\", opera di Angelo Gabriello Pi\u00f2 degli inizi del XVIII secolo; su una parete \u00e8 infine appesa una grande tela rappresentante \"San Isidoro Agricola\", dipinta da Giorgio Scherer nel XIX secolo.\nLa quinta cappella, sulla destra del presbiterio, oggi dedicata al Sacro Cuore ma in origine intitolata al Santissimo Sacramento, ospita un altare intagliato risalente al XVIII secolo, ornato con pala, con paliotto in scagliola, realizzato probabilmente dalla bottega di Lodovico Leoni, e, ai lati, con due statue raffiguranti la \"Fede\" e la \"Speranza\"; chiude l'ambiente una balaustra in marmo decorata con ferro battuto e bronzo dorato.\nLato sinistro.\nLa prima cappella a partire dall'ingresso, dedicata al Crocifisso, risale al 1642, ma fu restaurata nel 1846; ospita un altare barocco in legno dorato e scolpito, donato dai marchesi Pallavicino, con paliotto in scagliola realizzato probabilmente da Lodovico Leoni; al di sopra \u00e8 collocato un crocifisso ligneo di origine quattrocentesca; su una parete \u00e8 appesa una tela raffigurante l\"'Immacolata fra i santi Paolo, Pietro, Francesco e Chiara\", dipinta da Andrea Mainardi detto il \"Chiaveghino\" nel 1589.\nLa seconda cappella, oggi dedicata a santa Maria Goretti ma precedentemente intitolata dapprima alla Beata Vergine Assunta e poi a sant'Antonio da Padova, ospita un'antica tela raffigurante la \"Madonna del Pilastro\", ivi collocata nel 1630.\nLa terza cappella, oggi dedicata ai caduti della Grande Guerra ma in origine intitolata ai santi Antonio da Padova e Bernardino da Siena, \u00e8 ricoperta interamente da affreschi neogotici, raffiguranti \"San Giorgio\" e \"San Sebastiano\" sulle pareti laterali e gruppi di angeli e personaggi su quelle poligonali di fondo; i dipinti furono realizzati nel 1926 da Giuseppe Moroni, autore anche delle vetrate delle due monofore laterali, rappresentanti rispettivamente \"San Vigilio\" e \"San Giusto\"; la cappella ospita sull'altare centrale un monumento in marmo di Carrara rappresentante \"Ges\u00f9 presso un soldato accasciato ai suoi piedi\", realizzato da Luigi Secchi intorno al 1920.\nLa quarta cappella, oggi dedicata alla Beata Vergine della Concezione ma in origine intitolata a san Girolamo, \u00e8 decorata sulle pareti con notevoli affreschi raffiguranti sette \"Padri e Dottori della Chiesa\" (\"Sant'Anselmo\", \"San Cirillo\", \"Sant'Ambrogio\", \"San Girolamo\", \"Sant'Agostino\", \"Sant'Ilario\", altro santo ignoto); i dipinti, realizzati da Michelangelo Anselmi fra il 1538 e il 1539, furono tagliati durante la parziale demolizione e ricostruzione della cappella nel XVIII secolo; nel 1865 la parte superiore delle pareti e la cupola su base ottagonale furono ornate con affreschi dal pittore Giovanni Gaibazzi, che rappresent\u00f2, fra cornici dipinte da Giovanni Bavisi, al centro della volta l'allegoria della \"Chiesa\" e sui lati quattro gruppi di \"Virt\u00f9 cristiane\" (\"Fede\", \"Speranza e Carit\u00e0\", \"Giustizia\", \"Temperanza e Fortezza\") ed altrettante \"Eroine bibliche\" (\"Debora\", \"Esther\", \"Giuditta\", \"Joele\"); la cappella ospita infine un altare con grande ancona in scagliola dipinta, al cui centro \u00e8 collocata una statua lignea raffigurante la \"Vergine\", realizzata da Angelo Gabriello Pi\u00f2 agli inizi del XVIII secolo.\nLa quinta cappella, sulla sinistra del presbiterio, originariamente intitolata a san Donnino e successivamente alle sante Reliquie, ospitava anticamente un maestoso reliquiario barocco, oggi custodito nell'adiacente oratorio della Santissima Trinit\u00e0, mentre oggi \u00e8 occupata dal grande organo realizzato dai fratelli Serassi nel 1838.\nSagrestia.\nLa sagrestia \u00e8 coperta da un soffitto decorato con motivi a coppie di mensoloni in stucco in stile barocco, risalenti alla fine del XVII secolo.\nL'ambiente ospita un pregevole altare coevo, sovrastato da ciborio intagliato e pala raffigurante \"San Pietro d'Alcantara che confessa Santa Teresa\", dipinta da Luca Giordano nella stessa epoca. Arricchiscono la sala alcuni credenzoni ed un armadio a muro in stile barocco, oltre alle tele raffiguranti la \"Sacra Famiglia con San Cristoforo\", realizzata da Francesco Lucchi nel 1614, la \"Cena in Emmaus\", copia antica di un'opera di Antonio Campi, la \"Processione di San Rocco\", dipinta da pittore ignoto di scuola cremonese nella prima met\u00e0 del XVII secolo, \"Santa Margherita da Cortona\" e l\"'Annunciazione\", eseguite da Pietro Balestra verso la fine del XVII secolo.\nLa sagrestia ospita la parte principale del ricco Tesoro della Collegiata, che raccoglie pezzi provenienti anche dalle altre chiese di Busseto.\nTesoro della Collegiata.\nIl Tesoro della Collegiata \u00e8 costituito da numerosi paramenti sacri, argenterie, libri miniati ed altri oggetti preziosi, tra cui:\nSono inoltre custoditi in magazzino altri pregevoli pezzi, tra cui alcuni tronetti espositivi della seconda met\u00e0 del XVIII secolo, un paliotto dipinto in stile rococ\u00f2 ed una statua lignea raffigurante \"San Rocco\", realizzata da Giavanbattista Perfetti nella stessa epoca."}
{"id": "1922666", "revid": "131358", "url": "https://it.wikipedia.org/wiki?curid=1922666", "title": "Oceania Club Championship 2000-2001", "text": ""}
{"id": "1922668", "revid": "838137", "url": "https://it.wikipedia.org/wiki?curid=1922668", "title": "X-304", "text": ""}
{"id": "1922669", "revid": "729019", "url": "https://it.wikipedia.org/wiki?curid=1922669", "title": "Volo Spanair 5022", "text": "Il volo Spanair 5022 era un volo di linea tra Madrid e Gran Canaria effettuato con un McDonnell Douglas MD-82 che il 20 agosto 2008 si \u00e8 schiantato al suolo subito dopo il decollo.\nNell'incidente persero la vita complessivamente 154 persone, mentre i superstiti furono solamente 18.\n\u00c8 stato il primo incidente mortale per la Spanair (una sussidiaria della Scandinavian Airlines System) nei vent'anni di esistenza della societ\u00e0, e il 24\u00ba incidente che ha coinvolto un MD-82.\nL'incidente.\nIl velivolo, soprannominato \"Sunbreeze\" e con numero di registrazione EC-HFP, fu consegnato il 18 novembre 1993 a Korean Air che lo cedette a Spanair nel luglio 1999.\nIl 20 agosto, proveniente da Barcellona, era atterrato all'aeroporto di Madrid-Barajas alle ore 10:13 senza aver riportato anomalie. Durante l'attesa per il decollo verso Gran Canaria, l'aereo venne rifornito con 10.130 litri di carburante; il peso dichiarato al decollo era pertanto di 141.863 libbre, inferiore al massimo consentito per questa tipologia di aereo, fissato in 147.000 libbre. Alle ore 13:06:15 il volo fu autorizzato allo start-up dei motori, quindi si spost\u00f2 sulla pista fino alla posizione di decollo, dove fu autorizzato al take-off alle ore 13:24:57; a questo punto i piloti informarono la torre di controllo che, avendo notato un surriscaldamento della sonda di rilevamento della temperatura dell'aria, avrebbero dovuto lasciare la pista per tornare al parcheggio.\nSpenti i motori, l'aereo venne esaminato dai tecnici che decisero di disattivare la sonda in quanto, secondo la \"minimum equipment list\" (lista di equipaggiamenti minimi per l'operativit\u00e0 di un aeroplano) non era ritenuta un elemento indispensabile per il volo. Una volta completato l'intervento, venne effettuato un ulteriore rifornimento di carburante (circa 1.080 litri), e in seguito i piloti ricevettero l'autorizzazione ad accendere i motori e dirigersi verso la pista 36L.\nAlle ore 14:23:14, dopo che i piloti ebbero completato la check-list, l'aereo fu autorizzato al decollo. La visibilit\u00e0 era buona, vento di direzione variabile da 90\u00b0 a 240\u00b0, con intensit\u00e0 7 nodi.\nAlle ore 14:23:19 i piloti rilasciarono i freni e aumentarono la potenza dei motori. Nella cabina si sent\u00ec pronunciare: \"V1\". La velocit\u00e0 registrata dagli strumenti alle ore 14:24:08 era di 154 nodi. Nella cabina di pilotaggio si ud\u00ec per tre volte la voce sintetica dell'avviso di stallo. Alle 14:24:23 avvenne l'impatto con il suolo. Durante tutta la procedura di decollo, il sistema di allarme per le procedure di decollo (TOWS) non entr\u00f2 mai in funzione. I sensori di posizione dei flap rivelano che, dal parcheggio allo schianto, la loro posizione rimase sempre a 0\u00b0 (e non aperti a circa 11\u00b0, come era stato nella preparazione al primo decollo).\nLa corsa per il decollo fu di circa 1.950 metri. Una volta staccatosi dal suolo, l'aereo raggiunse 40 piedi di altezza per poi ricadere impattando con il suolo. Una volta rialzatosi in aria, l'aereo si inclin\u00f2 20\u00b0 a destra, poi pochi gradi a sinistra e di nuovo 32\u00b0 a destra. L'angolo massimo di salita fu di 18\u00b0. Le prime parti a toccare il suolo furono il cono di coda e l'ala destra. Le parti dell'aereo rinvenute non sembrarono mostrare danni se non quelli causati dallo schianto e dal successivo incendio.\nLe vittime e i superstiti.\nI primi a raggiungere la zona del disastro furono alcuni dipendenti dell'aeroporto che si trovavano nelle vicinanze della zona del disastro.\nI soccorritori trovarono 26 persone ancora in vita, ma una di loro mor\u00ec durante il trasporto all'Ospedale Universitario di La Paz e altre sette morirono nelle ore successive a causa delle gravi ustioni riportate. Gli altri passeggeri, tra i quali figurava un italiano, sono morti a seguito dello schianto o del successivo incendio. Le operazioni di salvataggio coinvolsero circa 230 tra medici e infermieri, 170 poliziotti, 70 vigili del fuoco e circa 45 ambulanze; nella zona dell'incidente furono allestiti anche quattro ospedali da campo.\nLe reazioni all'incidente.\nIl sindaco di Madrid Alberto Ruiz-Gallard\u00f3n raggiunse l'aeroporto pochi minuti dopo lo schianto. Il capo del governo Jos\u00e9 Luis Rodr\u00edguez Zapatero interruppe le proprie vacanze appena appresa la notizia della tragedia. Dopo l'incidente l'aeroporto di Madrid-Barajas rimase chiuso, riprendendo regolarmente i voli solo quattro ore pi\u00f9 tardi.\nLa Famiglia Reale comunic\u00f2 in una nota ufficiale di essere costernata per l'incidente e il Re Juan Carlos rimase in costante contatto con le autorit\u00e0 seguendo l'evolversi dei fatti. I Principi delle Asturie, Felipe e Letizia, si recarono negli ospedali per visitare i sopravvissuti.\nDue giorni dopo l'incidente, il codice del volo con partenza da Madrid e destinazione Gran Canaria venne modificato da JK5022 a JK5024.\nLe indagini.\nLe indagini furono condotte dalla Comisi\u00f3n de Investigaci\u00f3n de Accidentes e Incidentes de Aviaci\u00f3n Civil (CIAIAC) con il supporto del National Transportation Safety Board, della Boeing in qualit\u00e0 di costruttore del velivolo (avendo inglobato il costruttore originario McDonnell Douglas) e di Pratt &amp; Whitney in qualit\u00e0 di costruttore dei motori.\nIl 6 ottobre la CIAIAC rilasci\u00f2 un Rapporto Preliminare nel quale veniva evidenziato che l'analisi del Flight Data Recorder mostrava che l'aereo era decollato con i flap a 0\u00b0 e che l'allarme per questa errata configurazione non era suonato. Il rapporto non accennava a nessun'altra possibile causa dell'incidente in quanto sia i motori che i relativi inversori di spinta vennero ritrovati senza nessuna prova evidente di malfunzionamento.\nIl 17 agosto 2009 la CIAIAC pubblic\u00f2 un ulteriore Rapporto Preliminare; in esso venivano confermate le conclusioni del rapporto precedente, ovvero che l'incidente venne causato dal decollo effettuato con flap e slat retratti e che l'allarme di errata configurazione non aveva allertato i piloti di ci\u00f2; ma venne aggiunto che l'ascolto del Cockpit Voice Recorder evidenzi\u00f2 che i piloti omisero la voce \"set and check the flap/slat lever and lights\" della \"After start check-list\"; infatti, mentre eseguiva la \"Takeoff Imminent verification checklist\" il copilota ripet\u00e9 solamente \u00abflap e slat: valori corretti\u00bb senza peraltro aver realmente controllato, come invece dimostr\u00f2 l'evidenza dei fatti.\nNell'agosto 2010 venne pubblicato un ulteriore Rapporto Preliminare.\nIl rapporto finale.\nIl 26 luglio 2011 la CIAIAC pubblic\u00f2 il suo Rapporto Finale, nel capitolo \"conclusioni\" si legge:\nIl volo Spanair 5022 nei media.\nIl volo Spanair 5022 \u00e8 stato analizzato nella puntata \"Ultimo minuto\" della quindicesima stagione del documentario \"Indagini ad alta quota\" trasmesso da National Geographic Channel."}
{"id": "1922670", "revid": "547034", "url": "https://it.wikipedia.org/wiki?curid=1922670", "title": "Canoa/kayak ai Giochi della XXIX Olimpiade - K1 500 metri maschile", "text": "Batterie.\nHanno partecipato alle batterie di qualificazione 29 atleti, suddivisi in 4 batterie di qualificazione: i primi 6 di ogni batteria pi\u00f9 i 3 migliori tempi si sono qualificati per le gare di semifinale.\nSemifinali.\nI primi tre atleti di ogni semifinale si sono qualificati per la finale."}
{"id": "1922675", "revid": "131358", "url": "https://it.wikipedia.org/wiki?curid=1922675", "title": "Oceania Club Championship 2004-2005", "text": ""}
{"id": "1922682", "revid": "1409041", "url": "https://it.wikipedia.org/wiki?curid=1922682", "title": "Bologna Associazione Giuoco del Calcio 1940-1941", "text": "Questa voce raccoglie le informazioni riguardanti il Bologna Associazione Giuoco del Calcio nelle competizioni ufficiali della stagione 1940-1941.\nStagione.\nLa stagione successiva, nonostante la guerra fosse incominciata quattro mesi prima, il Bologna la conclude con la vittoria del sesto scudetto; un'aura di imbattibilit\u00e0 circonda il Bologna, tanto che i tifosi rispolverano un vecchio inno del tempo dei pionieri \"\u00c8 il Bologna lo squadrone che tremare il mondo fa\". La vittoria dello scudetto sar\u00e0 l'ultima gioia del Bologna per i futuri anni: l'anno successivo si piazza al settimo posto e poi, complice la guerra incalzante, il campionato di calcio sospeso. All'indomani della fine del campionato, Felsner torna in patria e non si pu\u00f2 non pensare ad un ciclo che si chiuder\u00e0 definitivamente.\nOrganigramma societario.\nArea direttiva\nArea tecnica"}
{"id": "1922684", "revid": "767487", "url": "https://it.wikipedia.org/wiki?curid=1922684", "title": "Los Rabanes", "text": "Los Rabanes \u00e8 una rock band proveniente da Chitr\u00e9, Herrera, Repubblica di Panama, vincitrice di un Latin Grammy. Nascono nel 1992 dopo la fine dei gruppi \"Rum &amp; Coke\" e \"El Decimo Piso\". Hanno formato la band per divertimento e per suonare in piccoli pub e locali della loro zona. Ma subito il gruppo \u00e8 diventato famoso in tutto il mondo.\nBiografia.\nAll'inizio del 1990 Emilio Regueira, Christian Torres e Javier Saavedra iniziano a suonare durante i weekend in piccoli pub e locali di Chitr\u00e9, Herrera. Nel 1993 Alvaro Acevedo, batterista e attuale manager dei Los Rabanes si \u00e8 unito a loro. Questo ha portato una riorganizzazione della band che includeva demo e presentazioni a Panama City, che hanno avuto un impatto maggiore rispetto alle altre province.\nNel 1994 hanno soltanto un demo e una canzone alla radio. L'anno seguente si sono uniti al primo \"Rock National Tour\" che includeva tutte le maggiori Rock band di Panam\u00e1.\nI Los Rabanes hanno lavorato con artisti di Reggaeton come Don Omar e \u00d1ejo Y Dalmata.\nHanno inoltre lavorato con il produttore di Reggaeton El Chombo, in una canzone presente nell'album \"Los Cuentos De La Cripta\"."}
{"id": "1922685", "revid": "467420", "url": "https://it.wikipedia.org/wiki?curid=1922685", "title": "Estonia ai Giochi olimpici", "text": "L'Estonia partecip\u00f2 ai Giochi olimpici dal 1920 al 1936 e, dopo l'indipendenza dall'URSS, dal 1992 ad oggi.\nGli atleti hanno vinto 34 medaglie ai Giochi olimpici estivi e 7 ai Giochi olimpici invernali.\nIl Comitato Olimpico Estone, creato nel 1923, venne riconosciuto dal CIO nel 1991."}
{"id": "1922689", "revid": "281652", "url": "https://it.wikipedia.org/wiki?curid=1922689", "title": "Los rabanes", "text": ""}
{"id": "1922693", "revid": "1543377", "url": "https://it.wikipedia.org/wiki?curid=1922693", "title": "Ginnastica ai Giochi della XXIX Olimpiade - Volteggio maschile", "text": "La finale del volteggio maschile si \u00e8 svolta al National Indoor Stadium il 18 agosto, con inizio alle ore 19:30."}
{"id": "1922699", "revid": "767487", "url": "https://it.wikipedia.org/wiki?curid=1922699", "title": "Action Jackson", "text": "Action Jackson \u00e8 un film del 1988 diretto da Craig R. Baxley con Carl Weathers, Vanity, Craig T. Nelson e Sharon Stone.\nIl film negli Stati Uniti \u00e8 uscito il 12 febbraio 1988.\nTrama.\nIl sergente della polizia di Detroit, Jericho Jackson, meglio conosciuto come \u201cAction Jackson\u201d, viene degradato a causa del suo coinvolgimento nell'arresto del figlio del businessman Peter Dellaplane. Dopo circa due anni Action Jackson, comincia ad investigare per conto proprio sulla morte di alcuni componenti dei sindacati della compagnia di Dellaplane. Jackson \u00e8 accompagnato dall'amante di Dellaplane, Sydney Ash, cantante dipendente dall'eroina, successivamente \u00e8 incastrato anche nell'omicidio della moglie di Dellaplane, Patrice, uccisa dopo aver scoperto il complotto e chiesto aiuto a Jackson. Jackson, nelle sue indagini, \u00e8 anche aiutato da Dee, che lo aiuta con informazioni finanche a trovargli il modo per incrociare Dellaplane. Nello scontro finale, di poco successivo al tentativo di Dellaplane di uccidere il leader del sindacato, Jackson riesce a uccidere Dellaplane, riguadagnandosi il suo grado di tenente. Inoltre inizia una relazione con Sydney, che nel frattempo ha smesso con l'eroina."}
{"id": "1922705", "revid": "767487", "url": "https://it.wikipedia.org/wiki?curid=1922705", "title": "Fred Lipsius", "text": "Ora insegna al Berklee College of Music di Boston."}
{"id": "1922706", "revid": "290948", "url": "https://it.wikipedia.org/wiki?curid=1922706", "title": "Grandezza (fisica)", "text": ""}
{"id": "1922707", "revid": "110157", "url": "https://it.wikipedia.org/wiki?curid=1922707", "title": "Chiesa del Sacro Cuore di Ges\u00f9 (Roma)", "text": "La chiesa del Sacro Cuore di Ges\u00f9 \u00e8 un luogo di culto cattolico di Roma, situato nel rione Sallustiano, in via Piave.\nStoria e descrizione.\nLa chiesa \u00e8 di recente costruzione, edificata nel 1914-1916 su progetto di Aristide Leonori; il prospetto d\u00e0 su via Piave, ma nel progetto originario essa doveva affacciarsi su via XX Settembre. \u00c8 separata dalla strada da una cancellata in ferro battuto. La facciata \u00e8 preceduta da un avancorpo centrale, alla base del quale vi \u00e8 l'accesso principale all'edificio costituito da un loggiato a cinque arcate al quale si accede tramite due rampe laterali.\nL'interno si presenta a tre navate divise da colonne che sostengono a loro volta un matroneo. La volta \u00e8 a ogiva. Sopra il matroneo si aprono delle finestre decorate con vetri provenienti da Monaco di Baviera raffiguranti diversi santi, i cui nomi corrispondono al nome dei familiari dell'architetto Leonori. Le vetrate del breve transetto rappresentano invece, a destra l\"Istituzione dell'Eucaristia\" e il \"Sacrificio di Melchisedec\"; a sinistra, l\"Adorazione dell'Eucaristia da parte di tutte le razze\". Sulla cantoria in controfacciata, l'organo a canne.\nLe due navate laterali terminano con absidi, che contengono due tele, un \"Sant'Ignazio di Loyola\", ed una copia della \"Madonna della strada\", il cui originale \u00e8 conservato nella Chiesa del Ges\u00f9. Nell'abside centrale, impreziosito da marmi e mosaici, \u00e8 raffigurato un \"Cristo fra santi\". Una cancellata in legno che separava il presbiterio dalle navate \u00e8 oggi sostituita da una in ferro battuto. Tutta la chiesa \u00e8 impreziosita da opere del Gabrini.\nLa chiesa appartiene alle Ancelle del Sacro Cuore di Ges\u00f9, il cui convento \u00e8 annesso alla chiesa."}
{"id": "1922708", "revid": "287204", "url": "https://it.wikipedia.org/wiki?curid=1922708", "title": "Leitz", "text": "Leitz \u00e8 un nome di famiglia tedesco:"}
{"id": "1922710", "revid": "1833487", "url": "https://it.wikipedia.org/wiki?curid=1922710", "title": "Eddie Ponti", "text": "Biografia.\nEddie (o, talvolta, Eddy) Ponti inizia la sua attivit\u00e0 come conduttore radiofonico su Radio Monte Carlo. A questa attivit\u00e0 affianca quella di presentatore e giornalista musicale. Scrive per riviste come \"Best\", \"Super Sound\", \"Nuovo Sound\" e altre. Negli anni sessanta e settanta presenta la maggior parte delle rassegne musicali e dei festival pop italiani ed \u00e8 uno degli intrattenitori abituali del Piper Club di Roma.\nNel maggio del 1968 presenta il concerto della Jimi Hendrix Experience al Teatro Brancaccio di Roma. Nell'ottobre del 1970 \u00e8 il presentatore del Festival pop di Caracalla, primo festival del rock progressive italiano. Parte del concerto di Caracalla sar\u00e0 ripreso e inserito nel film \"Terzo canale - Avventura a Montecarlo\" del regista Giulio Paradisi che vede la partecipazione, tra gli altri, di complessi quali New Trolls, The Trip, gruppi vocali (Four kents , Ricchi e Poveri) e cantanti (Mal, Sheila). L'ultima manifestazione, con cui ha concluso la sua carriera di presentatore, \u00e8 stato il IV Festival di musica d'avanguardia e di nuove tendenze che si svolse a Roma, a Villa Borghese, nel 1974.\nNel 1973 partecipa al primo album di Renato Zero, \"No! Mamma, no!\": sua la voce che apre il disco presentando lo spettacolo, sempre lo stesso anno presenta il Festival Pop di Viterbo dove hanno partecipato artisti come Alan Sorrenti, Mauro Pelosi e molti altri.\nMorte.\nMuore a Faenza, sua citt\u00e0 natale, nel 1992."}
{"id": "1922721", "revid": "1305772", "url": "https://it.wikipedia.org/wiki?curid=1922721", "title": "Rula", "text": ""}
{"id": "1922722", "revid": "124547236", "url": "https://it.wikipedia.org/wiki?curid=1922722", "title": "Francesco Petagna", "text": "Biografia.\nSuo nipote Andrea \u00e8 anch'egli calciatore, di ruolo attaccante.\nCarriera.\nGiocatore.\nInterno nato a Taranto ma triestino d'adozione, inizia a giocare in Serie C in una delle squadre della sua citt\u00e0, la S.S. Pietro Resta, prima dell'ultimo conflitto. Fermo per la pausa bellica, torna in campo nel 1945 (dopo aver disputato sempre con il Resta, nel frattempo rinominato U.S. Arsenale, il Torneo misto pugliese 1944-1945), sempre in Serie C e venendo promosso nel 1946 in Serie B. L'anno successivo l'Arsenale si fonde con il Taranto dando vita all'Arsenaltaranto.\nDopo tre stagioni in Serie B da titolare Petagna, che allora giocava all'attacco, ha la svolta della carriera in quanto di lui si interessa la Triestina, societ\u00e0 con la quale gioca ben dieci campionati scendendo in campo 274 volte in gare di campionato (una in meno di Gino Colaussi), di cui 257 in Serie A, risultando il quinto calciatore alabardato di tutti i tempi per numero di presenze.\nA Trieste ha come allenatori Nereo Rocco, Aldo Olivieri, B\u00e9la Guttman, Mario Perazzolo e Piero Pasinati. Gioca con Cesare Maldini, Guglielmo Trevisan, Gianfranco Petris, Giorgio Bernardin, Antonio Nuciari, Gianfranco Ganzer e molti altri campioni.\nPetagna disputa la sua prima partita con la Triestina l'11 settembre 1949 contro il Novara e l'ultima il 12 ottobre 1958 a Trieste contro la Fiorentina accanto a Massei che sar\u00e0 in futuro il suo pupillo quando inizier\u00e0 ad allenare. In carriera ha disputato complessivamente 256 presenze e 12 reti in Serie A e 103 presenze e 26 reti in Serie B.\nAllenatore.\nFinita la carriera da calciatore Petagna inizia quella di allenatore. Inizia con le giovanili della Triestina per poi trasferirsi in Serie C, prima al dove per\u00f2 viene sostituito da Enrico Radio nel corso del campionato, poi al Barletta dove a sua volta sostituisce Manlio Bacigalupo senza per\u00f2 riuscire ad evitare la retrocessione dei pugliesi. In seguito, nel 1962, allena la in Serie B e nella stagione 1963-1964 il Maglie in Serie D. Nell'autunno del 1964, con la motivazione che Fabbri, allenatore della SPAL, non ha il patentino, gli succede in Serie B alla guida dei ferraresi retrocessi. In realt\u00e0 Paolo Mazza voleva sostituire il poco accomodante allenatore di San Pietro in Casale e questa mossa \u00e8 la svolta per il trainer pugliese. La SPAL sar\u00e0 per Petagna allenatore ci\u00f2 che la Triestina \u00e8 stata per lui da giocatore, ovvero una squadra simbolo.\nResta ad allenare la prima squadra a Ferrara ben cinque campionati consecutivi di cui tre in Serie A. Nessun allenatore, nell'era Mazza, rimarr\u00e0 ininterrottamente per tanto tempo. In quegli anni \u00e8 l'allenatore di Capello, Pasetti, Bigon, Stanzial, Bertuccioli, Innocenti, Cantagallo, De Bernardi, Moretti, Galli, Pezzato, Reja e tanti altri che vedranno la luce da calciatori proprio con lui. Ma Petagna riesce anche a rigenerare calciatori maturi come Bagnoli, Muzzio, Tomasin, Gianfranco Bozzao e Dell'Omodarme. \u00c8 l'allenatore che pi\u00f9 di ogni altro \u00e8 in grado di convivere senza particolari problemi con Mazza, riportando i biancoazzurri, che avevano nel gi\u00e0 menzionato Massei il loro indiscusso capitano, in Serie A.\nResta a Ferrara sino al 1969 quando, dopo altri tre anni di massima serie, i ferraresi precipitano di nuovo in B e veleggiano in acque cattive. Solo a quel punto Mazza esonera, a malincuore, Petagna e si riaffida prima a Serafino Montanari per tornare successivamente a Fabbri. Poi Petagna allena il , la Triestina (che riporta in Serie C nel 1972) e la Sangiovannese sempre in C. Torna fugacemente a Ferrara nel 1975 chiamato da Mazza, che per l'occasione lo dipinge come il suo miglior allenatore assieme ad Antonio Janni nel corso di in un'intervista. In quel campionato di Serie B, per\u00f2, il binomio felice non si ripete e Petagna viene allontanato ed in sua sostituzione arriva Umberto Pinardi. Allena successivamente la Sangiovannese e le giovanili del Taranto e cessa l'attivit\u00e0 negli anni novanta."}
{"id": "1922723", "revid": "282466", "url": "https://it.wikipedia.org/wiki?curid=1922723", "title": "Sly (rapper)", "text": ""}
{"id": "1922724", "revid": "1543377", "url": "https://it.wikipedia.org/wiki?curid=1922724", "title": "Ginnastica ai Giochi della XXIX Olimpiade - Volteggio femminile", "text": "La finale del volteggio femminile si \u00e8 svolta allo Stadio Coperto Nazionale di Pechino il 17 agosto, con inizio alle ore 18:45."}
{"id": "1922725", "revid": "228587", "url": "https://it.wikipedia.org/wiki?curid=1922725", "title": "Produttori di elicotteri", "text": "Lista dei principali produttori di aerogiri (elicotteri, autogiri, elicoplani e convertiplani):"}
{"id": "1922728", "revid": "290948", "url": "https://it.wikipedia.org/wiki?curid=1922728", "title": "Sistema (termodinamica)", "text": ""}
{"id": "1922732", "revid": "123098049", "url": "https://it.wikipedia.org/wiki?curid=1922732", "title": "Basilica del Sacro Cuore di Ges\u00f9 (Roma)", "text": "La basilica del Sacro Cuore di Ges\u00f9 \u00e8 una chiesa di Roma, nel rione Castro Pretorio, in via Marsala, nelle vicinanze della Stazione Termini.\nStoria.\nLa chiesa fu voluta da papa Pio IX, che nel 1870 pose la prima pietra del nuovo edificio; ma a causa dell'annessione di Roma al Regno d'Italia i lavori si interruppero; fu solo grazie alla tenacia di san Giovanni Bosco che la costruzione pot\u00e9 essere ripresa nel 1880 e portata a termine nel 1887; l'architetto fu Francesco Vespignani.\nLa chiesa \u00e8 sede della parrocchia del Sacro Cuore di Ges\u00f9 a Castro Pretorio istituita il 2 febbraio 1879 con il decreto vicariale \"Postremis hisce temporibus\". L'11 febbraio 1921, papa Benedetto XV l'ha elevata alla dignit\u00e0 di basilica minore, con la lettera apostolica \"Pia societas\". Papa Paolo VI ha infine istituito, il 5 febbraio 1965, il titolo cardinalizio del Sacro Cuore di Ges\u00f9 a Castro Pretorio.\nDescrizione.\nLa facciata \u00e8 in stile neorinascimentale; sul campanile spicca la \"statua di Cristo Redentore\", posta in loco nel 1931. L'interno si presenta a tre navate, divise da colonne di granito, con transetto e cupola. Nelle cappelle, dipinti del pittore romano Andrea Cherubini.\nLa chiesa e gli edifici annessi sono di propriet\u00e0 dei salesiani, che ne hanno fatto uno dei loro centri pi\u00f9 importanti di Roma: nell'edificio accanto alla chiesa soggiorn\u00f2 il fondatore, san Giovanni Bosco, dal 1881 al 1884, come ricorda una lapide commemorativa.\nSul retro della basilica viene conservato un ambiente che ricorda il passaggio e la permanenza di don Bosco a Roma.\nFamiliarmente viene chiamato \u201cle Camerette di Don Bosco\u201d. Si tratta di un ampio locale che ha ospitato il santo nel suo viaggio a Roma (il 20\u00ba e ultimo), in occasione della consacrazione della Basilica. Il Santo vi alloggi\u00f2 dal 30 aprile al 18 maggio 1887.\nLo spazio era suddiviso in due stanze separate da una parete, poi abbattuta per consentire l'ampliamento in funzione di una cappella per la preghiera personale o dei gruppi.\nLa prima stanza veniva utilizzata da don Bosco come studio per il ricevimento di quanti desideravano incontrarlo. La stanza attigua era attrezzata come camera da letto, con l'aggiunta di un altare ad armadio per la celebrazione privata della messa da parte del santo, ormai molto affaticato e in condizioni precarie di salute.\nQui don Bosco ha operato due prodigiosi interventi, che contribuirono a confermare la fama di \u201csanto\u201d, ancora vivente: liber\u00f2 totalmente dalla sordit\u00e0 un seminarista, che vedeva compromessa la sua vocazione da questo difetto fisico e guar\u00ec, sull'istante, una signora che da molti anni aveva un braccio paralizzato.\nQuando la chiesa riconobbe la santit\u00e0 di don Bosco, questi ambienti divennero meta di continui pellegrinaggi e di devota permanenza in preghiera. L'afflusso costante di pellegrini convinse i salesiani ad abbattere la parete che divideva le due stanze allo scopo di offrire un unico ambiente, utilizzabile per l'incontro e la preghiera dei gruppi.\nPer avvicinare ancora meglio il visitatore alla presenza viva di don Bosco, che l'ambiente continua a evocare con forza, \u00e8 stata allestita una grande vetrina contenente molteplici oggetti utilizzati dal santo mentre si trovava a Roma. Nella vetrina \u00e8 anche conservata una preziosa reliquia, costituita da un batuffolo di cotone imbevuto del sangue di don Bosco, ormai in fin di vita.\n\u00c8 in fase di studio un progetto di ulteriore intervento strutturale dell'ambiente, allo scopo di migliorare l'accesso dei pellegrini, la possibilit\u00e0 della sosta in preghiera e il contatto con la storia di don Bosco attraverso spazi museali e documentari."}
{"id": "1922733", "revid": "110157", "url": "https://it.wikipedia.org/wiki?curid=1922733", "title": "Ginnastica ai Giochi della XXIX Olimpiade - Cavallo", "text": "La finale del cavallo con maniglie si \u00e8 svolta al National Indoor Stadium il 17 agosto, con inizio alle ore 19:30."}
{"id": "1922734", "revid": "287204", "url": "https://it.wikipedia.org/wiki?curid=1922734", "title": "Canoa/kayak ai Giochi della XXIX Olimpiade - K4 1000 metri maschile", "text": "Batterie.\nHanno partecipato alle batterie di qualificazione 10 equipaggi, suddivisi in 2 batterie di qualificazione: i primi 3 di ogni batteria si sono qualificati direttamente per la finale, gli altri sono passati alla gara di semifinale.\nSemifinale.\nI primi tre equipaggi si sono qualificati per la finale."}
{"id": "1922747", "revid": "110157", "url": "https://it.wikipedia.org/wiki?curid=1922747", "title": "Il Sole 24 ORE Radiocor", "text": "Il Sole 24 ORE Radiocor (o semplicemente Radiocor) \u00e8 l'agenzia di stampa del Gruppo 24 ORE.\nStoria.\nNel 1921 Peter Cobor (Budapest, 1889 - Miazzina, 1954) fond\u00f2 a Milano l\u2019agenzia di stampa \u00abRadio-Cobor\u00bb (poi accorciato in \u00abRadiocor\u00bb), la prima agenzia di stampa economica italiana. Le informazioni venivano ricevute e trasmesse via radio-telegrafo, altra novit\u00e0 assoluta per l\u2019Italia. L\u2019agenzia serviva le borse e le banche italiane. Alla fine degli anni 1930 Cobor si trasfer\u00ec a Parigi con la famiglia. \nDopo la Seconda guerra mondiale torn\u00f2 in Italia e rifond\u00f2 l'Agenzia Radiocor assieme al figlio Gianfranco (1923-2006).\nNel 1958 la concorrente ANSA rilev\u00f2 le quote di maggioranza.\nNel 1972 il 60% della propriet\u00e0 fu acquistato dall'editore Giuliano Salvadori del Prato.\nNel 1986 divent\u00f2 propriet\u00e0 dell'Olivetti.\nDal 1994 l'agenzia fa parte del Gruppo 24 Ore.\nProfilo.\nL'agenzia ha due redazioni in Italia (Milano, Roma) e due all'estero (Bruxelles, New York).\nIl prodotto principale dell'Agenzia Radiocor \u00e8 il Notiziario Economico Finanziario \"RCO\".\nIl direttore responsabile \u00e8, dal settembre 2018, Fabio Tamburini, che \u00e8 subentrato a Guido Gentili."}
{"id": "1922749", "revid": "110157", "url": "https://it.wikipedia.org/wiki?curid=1922749", "title": "Chiesa del Santissimo Rosario di Pompei", "text": "La chiesa di Santa Maria del Rosario di Pompei \u00e8 un luogo di culto cattolico di Roma situato in via Cernaia, nel rione Castro Pretorio.\nStoria e descrizione.\nLa chiesa venne costruita tra il 1889 e il 1898 su progetto dell'architetto Pio Piacentini. Alla chiesa era annessa la Curia provinciale dei Padri Maristi e un convitto internazionale per studenti. Dopo l'acquisto della chiesa e dell'adiacente casa da un gruppo di diocesi australiane, importanti lavori di restauro sono stati effettuati nel 2009-2011 con la trasformazione del complesso nella \"guest house\" \"Domus Australia\", di cui la chiesa (il cui altare \u00e8 stato riconsacrato il 16 ottobre 2011 dal cardinale George Pell) \u00e8 diventata la cappella.\nLa chiesa presenta un insieme di vari elementi architettonici in stile neoclassico con riferimenti all'architettura rinascimentale. L'esterno presenta un paramento murario in laterizi, e nella facciata sono incise le due iscrizioni: \"\u201cAlmae SS. Rosarii Reginae\u201d\" e \"\u201cDivae Virgini Sacra\u201d\". All'interno la struttura \u00e8 costituita da un'unica navata coperta con volta a botte lunettata e terminante con abside semicircolare, lungo la quale si aprono tre cappelle per lato.\nSulla cantoria in controfacciata si trova l'organo a canne, costruito dai Fratelli Schimicci nel 1920 e oggetto di rifacimento e ampliamento da parte di Pinchi nel 1958; a trasmissione elettrica, dispone di 16 registri su due manuali e pedale.\nlo strumento \u00e8 stato recentemente completamente restaurato da parte della stessa Organi Pinchi"}
{"id": "1922750", "revid": "1628923", "url": "https://it.wikipedia.org/wiki?curid=1922750", "title": "Grandezza parziale molare", "text": "In termodinamica si definisce grandezza parziale molare del componente i-esimo di una miscela la variazione infinitesima di una grandezza estensiva al variare del numero di moli del componente i-esimo stesso, mantenendo costanti la pressione, la temperatura, e il numero di moli degli altri componenti.\nIn formule:\nin cui formula_2 \u00e8 la grandezza parziale molare, formula_3 \u00e8 la grandezza estensiva (ad esempio l'entalpia o il volume), formula_4 e formula_5 sono il numero di moli di un componente qualsiasi e del componente i-esimo, formula_6 e formula_7 rappresentano la temperatura e la pressione del sistema.\nAlle suddette condizioni di temperatura e pressione costanti, vale anche l'equazione di Gibbs-Duhem:\nin cui formula_9 \u00e8 la frazione molare del componente i-esimo.\nUna grandezza parziale molare fondamentale in termodinamica \u00e8 il potenziale chimico.\nGrandezze parziali molari e grandezze molari.\nIl valore di una grandezza parziale molare \u00e8 uguale al valore della \"grandezza molare\" corrispondente solo se la miscela \u00e8 \"ideale\", ovvero se le interazioni che intercorrono tra le molecole di natura differente sono della stessa entit\u00e0 di quelle che si hanno tra molecole della stessa specie chimica.\nPer dimostrare quanto detto si pu\u00f2 fare uso di un \"esperimento pensato\": si consideri un recipiente in cui sia presente una miscela gassosa composta da due componenti, indicati con (1) e (2).\nIl recipiente \u00e8 comunicante con due compartimenti, separati dalla camera principale da due membrane selettive rispettivamente verso il componente (1) e il componente (2) della miscela.\nIl sistema viene mantenuto a temperatura e pressione costante.\nNei compartimenti (1) e (2) i gas occupano i volumi formula_10 e formula_11, che sono appunto i \"volumi molari\", mentre nella camera (1+2) la miscela occupa un volume costante, pari a formula_12.\nOra agiamo sul primo pistone, in modo che il componente (1) sia completamente in miscela, e misuriamo l'altezza formula_13 a cui si porta il secondo pistone, quindi abbassiamo completamente il secondo pistone e misuriamo l'altezza formula_14 a cui si \u00e8 portato il primo.\nSe la miscela \u00e8 ideale, i \"volumi parziali\" e i \"volumi parziali molari\" coincidono, e le altezze formula_14 e formula_13 sono uguali. Pi\u00f9 spesso succede invece che la miscela \u00e8 reale, per cui formula_17."}
{"id": "1922751", "revid": "223320", "url": "https://it.wikipedia.org/wiki?curid=1922751", "title": "Calvin Klein Inc.", "text": ""}
{"id": "1922755", "revid": "110157", "url": "https://it.wikipedia.org/wiki?curid=1922755", "title": "Ginnastica ai Giochi della XXIX Olimpiade - Anelli", "text": "La finale degli anelli si \u00e8 svolta al National Indoor Stadium il 18 agosto, con inizio alle ore 18:00."}
{"id": "1922756", "revid": "1305772", "url": "https://it.wikipedia.org/wiki?curid=1922756", "title": "Rocca Pallavicino", "text": "Rocca Pallavicino"}
{"id": "1922761", "revid": "290948", "url": "https://it.wikipedia.org/wiki?curid=1922761", "title": "Grandezza molare parziale", "text": ""}
{"id": "1922762", "revid": "218780", "url": "https://it.wikipedia.org/wiki?curid=1922762", "title": "Takezo Kensei", "text": ""}
{"id": "1922763", "revid": "287204", "url": "https://it.wikipedia.org/wiki?curid=1922763", "title": "Ginnastica ai Giochi della XXIX Olimpiade - Parallele simmetriche", "text": "La finale delle parallele simmetriche si \u00e8 svolta allo Stadio Coperto Nazionale di Pechino il 19 agosto, con inizio alle ore 18:00."}
{"id": "1922764", "revid": "767487", "url": "https://it.wikipedia.org/wiki?curid=1922764", "title": "Olubayo Adefemi", "text": "\u00c8 deceduto nel 2011 all'et\u00e0 di 25 anni a seguito di un incidente stradale avvenuto in Grecia.\nCarriera.\nHa militato nelle massima serie dei campionati israeliano, rumeno, francese e greco, nonch\u00e9 nella propria Nazionale."}
{"id": "1922766", "revid": "1371441", "url": "https://it.wikipedia.org/wiki?curid=1922766", "title": "Ferdinando Baldi", "text": "Biografia.\nLaureatosi in lettere, si diede per qualche tempo all'insegnamento.\nDopo aver conosciuto il produttore Tiziano Longo, inizi\u00f2 a occuparsi di cinema, collaborando ad alcune sceneggiature; dopo aver girato il primo film, abbandon\u00f2 l'insegnamento.\nSpazi\u00f2 dagli spaghetti western ai musicarelli, non tralasciando anche i film mitologici o le commedie. Ebbe modo di dirigere attori quali Orson Welles in \"David e Golia\" (1960) e \"I tartari\" (1961), Alan Ladd in \"Orazi e Curiazi\" (1961), Ben Gazzara in \"Afyon - Oppio\" (1972), l'ex-Beatles Ringo Starr in \"Blindman\" (1971) e Serena Grandi in \"La compagna di viaggio\" (1980).\nCollabor\u00f2 spesso con gli sceneggiatori Franco Rossetti e Vincenzo Cerami."}
{"id": "1922767", "revid": "461628", "url": "https://it.wikipedia.org/wiki?curid=1922767", "title": "Chiesa di San Paolo dentro le Mura", "text": "La chiesa di San Paolo dentro le Mura (in inglese \"St. Paul Within the Walls\") \u00e8 una chiesa anglicana di Roma, nel rione Castro Pretorio, in via Nazionale. \u00c8 una chiesa episcopale d\u2019America, la prima non cattolica costruita a Roma dopo l'Unit\u00e0 d'Italia.\nStoria e descrizione.\nFu il reverendo Robert J. Nevin che, dopo aver comprato il terreno ed ottenute dal Governo italiano le necessarie autorizzazioni, fece costruire l'edificio dall'architetto inglese George Edmond Street come luogo di culto della comunit\u00e0 episcopaliana americana che, fino a quel momento, soleva riunirsi nella sede della Legazione americana presso la corte pontificia.\nLa chiesa fu edificata dal 1873 al 1880 in stile neoromanico-neogotico, caratterizzata esternamente da mattoni rossi di provenienza senese che si alternano al travertino. Nella facciata si trova un rosone con simboli degli Evangelisti. Il campanile ospita un concerto di 23 campane in \"Sol\" calante, fuso nel 1876 dal belga Lovanii Severinus. L'interno si presenta a tre navate; vi spiccano in modo particolare le vetrate con storie della vita del santo, ed i mosaici dell'abside, realizzati su disegni di Edward Burne-Jones, che raffigurano scene tratte dall'Apocalisse dell'evangelista Giovanni; nel catino, vi \u00e8 \"Cristo in trono nella Gerusalemme celeste\": Cristo \u00e8 fiancheggiato da cinque arcangeli, da sinistra a destra: Uriele tiene il sole; Michele \u00e8 una figura gloriosa in armatura; Gabriele porta il giglio dell'Annunciazione; Chemuel, l'angelo del , tiene nella mano sinistra la coppa sacra; e Zophiel, tiene la luna.\nSempre nell'abside sono raffigurati, in mosaico, alcuni Padri della Chiesa; la cosa curiosa \u00e8 che alcuni personaggi dell'Ottocento hanno \"prestato\" il volto per la loro realizzazione: cos\u00ec sant'Andrea ha il volto di Abraham Lincoln, san Giacomo quello di Giuseppe Garibaldi, san Patrizio quello del generale Grant, protagonista della Guerra di Secessione americana.\nNella chiesa si trova l'organo a canne Mascioni \"opus 833\", costruito nel 1962; a trasmissione elettrica, dispone di 41 registri su tre manuali e pedale. Sostituisce uno strumento precedente costruito nel 1878 dalla ditta statunitense Hilborne L. Roosevelt (\"opus 39\") e trasferito nella chiesa cattolica di Ges\u00f9 Bambino a Sacco Pastore, dove si trova tutt'ora, e ivi pi\u00f9 volte modificato e ampliato."}
{"id": "1922769", "revid": "35813", "url": "https://it.wikipedia.org/wiki?curid=1922769", "title": "Federico Carlo di W\u00fcrttemberg", "text": ""}
{"id": "1922774", "revid": "149485", "url": "https://it.wikipedia.org/wiki?curid=1922774", "title": "Sascha Klein", "text": "Carriera.\nHa iniziato la carriera da tuffatore nel 1994 all'et\u00e0 di nove anni. Il suo allenatore \u00e8 Boris Rozenberg.\nAi Campionati mondiali di Montreal si \u00e8 classificato dodicesimo dalla piattaforma 10 metri.\nNel 2007 ha partecipato ai Campionati mondiali australiani di Melbourne classificandosi tredicesimo della piattaforma 10 metri e settimo nel sincro.\nNel 2008 si \u00e8 qualificato per le Olimpiadi di Pechino nella piattaforma 10 metri individuale e nei sincro sia dal trampolino 3 metri che dalla piattaforma 10 metri dopo ottimi risultati nei Gran Prix internazionali.\nAlla rassegna a \"cinque cerchi\" ha conquistato la medaglia d'argento con il diciannovenne compagno di squadra Patrick Hausding dalla piattaforma 10 metri sincronizzati chiudendo alle spalle della coppia cinese Yue Lin - Huo Liang.\nDal trampolino 3 metri sincro si \u00e8 qualificato per la finale e assieme a Pavlo Rozenberg ed ha concluso al sesto posto.\nAi campionati europei di tuffi di Torino 2009 ha vinto la medaglia d'oro nei tuffi sincronizzati dalla piattaforma 10 metri in coppia con Patrick Hausding. I due tedeschi, con 474.06 punti, in finale hanno nettamente preceduto i russi Oleg Aleksandrovi\u010d Vikulov e Aleksej Krav\u010denko (440.52) e gli ucraini Oleksandr Bondar e Oleksandr Hor\u0161kovozov (406.23).\nNel 2011 ha partecipato ai Campionati europei di tuffi svoltisi per la seconda volta consecutiva a Torino. Nella piattaforma ha conquistato la medaglia d'oro individuale precedendo Patrick Hausding, suo compagno di sincro, con il quale nell'ultima giornata della rassegna ha conquistato l'oro.\nAi Campionati mondiali di nuoto di Shanghai 2011 con Patrick Hausding, ha gareggiato nella piattaforma 10 metri maschile vincendo la medaglia d'argento. Come ai Giochi olimpici di Pechino 2008, i due tedeschi, in finale, sono stati preceduti dalla coppia cinese, questa volte comporta da Huo Liang e Qiu Bo.\nIl 19 maggio 2012, in occasione dei campionati europei di Eindhoven, ancora insieme a Patrick Hausding, si laurea campione continentale nella Piattaforma 10 m sincro per la quinta volta consecutiva. Il giorno successivo entrambi rinunciano alla gara individuale per infortunio.\nil 21 luglio del 2013 vince ufficialmente insieme al suo compagno tuffatore Patrick Hausdings l'oro e diventa campione del mondo ai mondiali di nuoto di Barcellona, superando squadre come Cina, Russia, Messico e Cuba, considerate tra le favorite."}
{"id": "1922780", "revid": "110157", "url": "https://it.wikipedia.org/wiki?curid=1922780", "title": "Ginnastica ai Giochi della XXIX Olimpiade - Sbarra", "text": "La finale della sbarra si \u00e8 svolta allo Stadio Coperto Nazionale di Pechino il 19 agosto, con inizio alle ore 19:30; \u00e8 stata l'ultima finale della ginnastica artistica ai Giochi Olimpici del 2008."}
{"id": "1922785", "revid": "108107", "url": "https://it.wikipedia.org/wiki?curid=1922785", "title": "Nazionale femminile italiana di hockey su ghiaccio", "text": ""}
{"id": "1922788", "revid": "287204", "url": "https://it.wikipedia.org/wiki?curid=1922788", "title": "Chiesa di Santa Maria dei Miracoli (Roma)", "text": "La chiesa di Santa Maria dei Miracoli \u00e8 una chiesa di Roma, nel rione Campo Marzio, in piazza del Popolo, tra via del Corso e via di Ripetta, ovvero al vertice del Tridente. Essa \u00e8 popolarmente conosciuta come \"chiesa gemella\" di Santa Maria in Montesanto, sebbene le due strutture si differenzino soprattutto per l'impostazione planimetrica.\nStoria.\nPreesistenze.\nSotto le due chiese gemelle si trovano i resti di due monumenti funerari a piramide, molto simili per forma e dimensioni alla Piramide di Caio Cestio ed alla demolita Piramide Vaticana: anche questi due sepolcri dovevano risalire all'et\u00e0 augustea ed erano posti a mo' di ingresso monumentale al Campo Marzio, proprio la funzione che hanno oggi le due chiese.\nLa cappella lungo il Tevere.\nAll'origine della costruzione della chiesa vi \u00e8 un miracolo, avvenuto, secondo la tradizione, il 20 giugno 1325, quando una donna, in riva al Tevere, invoc\u00f2 un'immagine della Madonna dipinta sulle mura lungo il fiume, per salvare il suo bambino caduto nelle acque. Il salvataggio del bambino impose la costruzione di una cappella dedicata a Maria, lungo il Tevere, vicino all'attuale Ponte Margherita; e nella cappella venne sistemata l'immagine miracolosa, da allora chiamata \"\u201cMadonna dei Miracoli\u201d\". Questa piccola cappella \u00e8 riportata dai cartografi dell'epoca, ed appare nella pianta della citt\u00e0 del Bufalini (del 1551), del Tempesta (del 1593) e del Losi.\nNel settembre 1525, papa Clemente VII affid\u00f2 la cappella al vicino Ospedale di San Giacomo degli Incurabili, cosicch\u00e9 le ingenti offerte lasciate alla \u201cMadonna dei Miracoli\u201d potessero servire a coprire le spese dell'Ospedale. Nel 1529 la cappella pass\u00f2 ai Cappuccini, che per\u00f2 lasciarono la chiesa l'anno successivo, quando, a causa di una piena del Tevere, essa venne completamente sommersa dall'acqua.\nNegli anni seguenti la cappella lungo il fiume fu affidata a diverse congregazioni religiose, e nel 1590 l'immagine della \"Madonna dei Miracoli\" fu trasportata nella Chiesa di San Giacomo in Augusta, di recente costruzione, ove si trova ancora oggi. Al suo posto nella cappella venne collocata una copia.\nLa chiesa in piazza del Popolo.\nPoich\u00e9 il sito lungo il Tevere risultava sempre di pi\u00f9 insalubre e sottoposto a continue esondazioni del fiume, nel 1661 papa Alessandro VII ordin\u00f2 che si costruisse in piazza del Popolo una nuova chiesa ove custodire la copia dell'immagine della \"Madonna dei Miracoli\", e che questo nuovo edificio ne sostituisse uno preesistente dedicato a Sant'Orsola. La nuova chiesa fu iniziata per\u00f2 solo 14 anni dopo l'ordine del papa, nel 1675, e 13 anni dopo la fondazione della cosiddetta \"chiesa gemella\" di Santa Maria di Montesanto. La chiesa fu conclusa nel 1679 e solo due anni dopo consacrata ed aperta al pubblico.\nNel 1793 la chiesa venne concessa alla Confraternita del Santissimo Sacramento e nel 1856 all'Arciconfraternita di San Gregorio Taumaturgo. Dal 1915 la chiesa \u00e8 officiata dai Preti del Sacro Cuore di Ges\u00f9 di B\u00e9tharram, che in precedenza occupavano la Chiesa dei Santi Angeli Custodi al Tritone, ora scomparsa.\nArte.\nL'esterno.\nLa facciata \u00e8 caratterizzata dalla presenza di un profondo pronao rettangolare, coronato da un timpano, sul quale si legge il nome del benefattore della chiesa, il cardinal Gastaldi. Le colonne del pronao in origine erano destinate alle torri campanarie di San Pietro in Vaticano, progettate dal Bernini ma mai realizzate.\nSulla balaustra esterna dell'edificio si ergono 10 statue, che raffigurano santi e sante, e di cui solo alcune sono identificate con certezza, eseguite fra il 1676 e il 1677 da Filippo Carcani, Ercole Ferrata ed altri.\nAlla sommit\u00e0 della chiesa si trova una cupola ottagonale, rivestita con tegole di lavagna, progettata e realizzata da Carlo Fontana.\nIn via del Corso si innalza il campanile, specularmente rispetto a quello della vicina Santa Maria di Montesanto, attribuito a Francesco Navone. I primi lavori documentati di Francesco Antonio Navone, sono quelli eseguiti nel 1758, come coadiutore del padre Giandomenico Navone, per il campanile di Santa Maria dei Miracoli.\nL'interno.\nLa chiesa si presenta con pianta circolare (mentre la cosiddetta \"chiesa gemella\" \u00e8 a pianta ellittica), con quattro cappelle laterali ed un profondo presbiterio. Come per l'esterno, anche l'interno venne progettato da Carlo Rainaldi ed eseguito da Carlo Fontana. Al centro del pavimento \u00e8 collocata una lapide circolare con lo stemma cardinalizio del cardinale Girolamo Gastaldi, committente e mecenate della chiesa; lo stesso stemma si trova anche nella controfacciata, sopra la lapide commemorativa che ricorda l'edificazione della chiesa.\nLe cappelle laterali.\nL'edificio sacro presenta quattro cappelle laterali:\nIl presbiterio e la sagrestia.\nIl profondo presbiterio, realizzato da Carlo Fontana, \u00e8 unito alla navata della chiesa da un arco trionfale sormontato dallo stemma del Cardinal Gastaldi.\nL'altare maggiore venne commissionato il 3 novembre 1677, realizzato dal Fontana, mentre la decorazione in stucchi \u00e8 di Antonio Raggi. Al centro dell'altare maggiore \u00e8 collocata l'immagine della \"Madonna dei Miracoli\", copia di fine Cinquecento dell'originale affresco ora conservato nella chiesa di San Giacomo in Augusta: la Madonna e il Bambino sono coronati con corone d'oro; quella della Madonna risale al 1646 e fu una delle prime applicate ad un'immagine sacra.\nAi lati del presbiterio i due monumenti sepolcrali dei Gastaldi: quello di sinistra \u00e8 il \"monumento sepolcrale del cardinale Girolamo Gastaldi\"; quello di destra \u00e8 il \"monumento sepolcrale del cavalier Benedetto Gastaldi\"; i due monumenti sono coronati da quattro statue, raffiguranti, a sinistra, la Fede e la Speranza, a destra la Prudenza e la Temperanza.\nL'ampia sacrestia venne realizzata contemporaneamente alla chiesa, e le sue decorazioni risalgono al XVII secolo; oltre a due lapidi commemorative che ricordano gli antichi proprietari della chiesa, la sacrestia conserva un busto in marmo di papa Pio VI."}
{"id": "1922793", "revid": "1100311", "url": "https://it.wikipedia.org/wiki?curid=1922793", "title": "Stefan Maierhofer", "text": "Carriera.\nClub.\nEsordisce con la maglia del Tulln il primo giugno 2001 contro l'Ortmann (3-0), entrando in campo a 10' dalla fine. Chiude la sua prima stagione calcistica con 2 presenze. Nell'annata seguente realizza 12 gol: si sblocca il 21 settembre 2001 contro l'Horn, sfida persa 3-2 nella quale sigla entrambe le reti del Tulln. Mette a segno anche una tripletta contro lo Stockerau (4-0) e una doppietta contro l'Himberg (4-0), finendo la stagione con 12 gol in 26 partite di campionato.\nDopo un paio d'esperienze nel calcio minore austriaco, con il Tulln, il First Vienna e il Langenrohr, si \u00e8 trasferito in Germania, nella squadra riserve del Bayern Monaco. Qui, si \u00e8 imposto a suon di reti ed \u00e8 stato chiamato in prima squadra nel 2006, quando ha raccolto due presenze in Bundesliga. Nella squadra riserve, ha siglato 21 reti in 42 partite.\nA gennaio 2007, \u00e8 stato venduto al Coblenza, nella 2. Fu\u00dfball-Bundesliga, dove \u00e8 rimasto fino al termine del campionato, quando ha firmato un biennale per il Greuther F\u00fcrth. Dopo soli sei mesi, per\u00f2, \u00e8 stato mandato in prestito al Rapid Vienna.\nAl ritorno in Austria, ha aiutato il Rapid a vincere il campionato, segnando 7 reti in 11 gare tra cui una doppietta nella vittoria per 7 a 0 sul Red Bull Salisburgo.\nAl termine della stagione, il Rapid Vienna ha deciso di acquistarlo a titolo definitivo e Maierhofer ha firmato un contratto triennale. Nella stagione successiva ha segnato 23 reti in 35 partite. A inizio stagione 2009-2010 ha collezionato 3 presenze ed 1 gol contro l'.\nIl 31 agosto 2009 \u00e8 stato acquistato dal Wolverhampton Wanderers per 2 milioni di euro.\nNella stagione 2011-2012 milita nel Red Bull Salisburgo.\nNazionale.\nIl debutto nella Nazionale austriaca \u00e8 arrivato in una sfida contro l', terminata 2 a 2, il 20 agosto 2008.\nEra stato inserito nella lista dei preconvocati per , ma poi il suo nome \u00e8 stato escluso.\nIl primo gol internazionale \u00e8 datato 5 settembre 2009 contro le ."}
{"id": "1922796", "revid": "76963", "url": "https://it.wikipedia.org/wiki?curid=1922796", "title": "Albert Barill\u00e9", "text": "Biografia.\n. Il suo primo lavoro nell'audiovisivo fu la produzione e la distribuzione negli anni cinquanta di lungometraggi in America latina. Fonda la societ\u00e0 di produzione Procidis, che esiste ancora oggi, e che negli anni sessanta egli orient\u00f2 verso la produzione televisiva. L'idea di base era far divertire i pi\u00f9 giovani infondendo loro, nello stesso tempo, delle conoscenze.\nEgli \u00e8 il creatore della serie animata \"Colargol\", e delle serie \"C'era una volta...\", prodotte dalla Procidis e divenute famose in tutto il mondo. Nel 1988 la serie televisiva \"C'era una volta la vita: la favolosa storia del corpo umano\" ottenne il premio, il \"7 d'or\" come miglior programma per bambini. Barill\u00e9 \u00e8 stato anche un autore di documentari medici, sceneggiature teatrali, e filosofia divulgativa.\nBarill\u00e9 muore nel 2009 e viene sepolto nel vecchio cimitero di Neuilly-sur-Seine."}
{"id": "1922804", "revid": "204012", "url": "https://it.wikipedia.org/wiki?curid=1922804", "title": "Morbo di Wilson", "text": ""}
{"id": "1922822", "revid": "298229", "url": "https://it.wikipedia.org/wiki?curid=1922822", "title": "Dayron Robles", "text": "Ha detenuto, dal 12 giugno 2008 al 7 settembre 2012, il record mondiale dei 110 m ostacoli con il tempo di 12\"87, realizzato in occasione del meeting di Ostrava. A livello indoor detiene la terza prestazione mondiale nei 60 metri ostacoli con 7\"33, dietro al britannico Colin Jackson e allo statunitense Grant Holloway.\nBiografia.\nNato a Guant\u00e1namo, si mette in luce ai Mondiali juniores nel 2004, tenutisi a Grosseto, vincendo la medaglia d'argento nella sua specialit\u00e0, i 110 metri ostacoli. La sua medaglia \u00e8 anche l'unica della rassegna per Cuba.\nDopo un argento conquistato nel 2005 ai Campionati centroamericani e caraibici, ottiene un'altra medaglia d'argento, dietro allo statunitense Terrence Trammell, nei 60 metri ostacoli durante i Mondiali indoor di Mosca dell'anno successivo. Il tempo con cui si classifica al secondo posto \u00e8 anche il suo nuovo primato personale.\nL'anno si conclude con due piazzamenti di rilievo: un terzo posto alla World Athletics Final e una seconda posizione in Coppa del mondo ad Atene.\nNel 2007 vince la medaglia d'oro ai Giochi panamericani di Rio de Janeiro mentre ai Mondiali di Osaka rimane gi\u00f9 dal podio, classificandosi quarto. Il 23 settembre 2007, a Stoccarda durante la World Athletics Final, stabilisce il suo nuovo record personale, nonch\u00e9 miglior prestazione mondiale dell'anno, con il tempo di 12\"92. Con questo riscontro cronometrico Robles diventa il quarto atleta pi\u00f9 veloce di sempre sui 110 metri ostacoli.\nNell'edizione 2008 dei Mondiali indoor di Valencia non riesce a superare le batterie, essendo rimasto sui blocchi di partenza dopo aver creduto ad una partenza falsa del rivale Liu Xiang. Il disappunto per l'atleta cubano, autore di 9 degli 11 tempi pi\u00f9 veloci durante la stagione indoor, \u00e8 davvero grande.\nTuttavia la stagione 2008 gli riserva non poche soddisfazioni. Il 12 giugno durante il meeting di Ostrava stabilisce il nuovo record mondiale dei 110 m ostacoli con il tempo di 12\"87, migliorando di 1 centesimo il vecchio primato detenuto dal cinese Liu Xiang. Qualche giorno dopo a Saint-Denis sfiora il suo primato con il tempo di 12\"88, seconda miglior prestazione di sempre.\nAi Giochi olimpici di Pechino l'attenzione mediatica \u00e8 tutta per il possibile scontro tra il neo-primatista del mondo Robles e l'ex-primatista, nonch\u00e9 idolo di casa, Liu Xiang, che per\u00f2 non va oltre le batterie a causa di un problema fisico che ne aveva condizionato l'attivit\u00e0 agonistica negli ultimi mesi, mentre Robles avanza agevolmente. In finale il cubano conquista la medaglia d'oro fermando il cronometro a 12\"93.\nLa stagione 2009 di Robles \u00e8 segnata da un infortunio muscolare che ne pregiudica la stagione e non gli permette di avanzare oltre le semifinali dei Mondiali di Berlino, poi vinti a sorpresa dal barbadiano Ryan Brathwaite.\nDopo essersi ristabilito completamente dall'infortunio, Robles si presenta in ottima forma per la stagione agonistica del 2010. Ai Mondiali indoor, tenutisi a Doha, Robles vince la medaglia d'oro precedendo di poco lo statunitense Terence Trammell e facendo segnare il mondiale stagionale con 7\"34, ad un solo centesimo dal suo primato personale.\nL'anno successivo, ai Mondiali di Taegu, dopo l'iniziale vittoria, viene squalificato per un contatto irregolare ai danni di Liu Xiang.\nAi Giochi olimpici di riesce a qualificarsi per la finale dei 110 m ostacoli, che tuttavia non porta a termine. Dopo aver lasciato la nazionale cubana, nel 2016 viene fermato da un nuovo infortunio muscolare che ne mette in dubbio la partecipazione ai Giochi olimpici di ."}
{"id": "1922824", "revid": "204012", "url": "https://it.wikipedia.org/wiki?curid=1922824", "title": "Degenerazione epatolenticolare", "text": ""}
{"id": "1922829", "revid": "986213", "url": "https://it.wikipedia.org/wiki?curid=1922829", "title": "Paolo Federico di W\u00fcrttemberg", "text": "Biografia.\nPaolo Federico era il secondo figlio maschio di Federico I del W\u00fcrttemberg, re di W\u00fcrttemberg dal 1805 al 1816, e della sua prima moglie Augusta di Brunswick-Wolfenb\u00fcttel. Sua madre si separ\u00f2 dal marito durante la sua permanenza in Russia alla corte di Caterina II. Augusta mor\u00ec poi in esilio a Reval (attuale Tallinn, capitale dell'Estonia) nel 1788. Nel 1797 Federico si spos\u00f2 con Carlotta di Hannover, figlia di Giorgio III d'Inghilterra, e fu lei a supervisionare l'educazione del giovane Paolo e degli altri suoi fratelli, Guglielmo e Caterina, anche se personalmente tendeva a snobbare la personalit\u00e0 di Paolo Federico.\nPaolo Federico si spos\u00f2 con Carlotta di Sassonia-Hildburghausen, ma nel 1815 si trasfer\u00ec da Stoccarda a Parigi, lasciando la moglie e due figli, ma prendendo la figlia con s\u00e9. In Francia egli condusse una vita sommariamente modesta, ma frequent\u00f2 assiduamente gruppi di intellettuali, tra i quali Georges Cuvier. La famiglia di Paolo Federico, ovviamente, non poteva tollerare questo comportamento da parte sua ed immediatamente gli intim\u00f2 di fare ritorno entro i confini del W\u00fcrttemberg, ma egli si rifiut\u00f2. Fu a Parigi che egli concep\u00ec due figlie illegittime (una delle quali, Karolina von Rothenburg, fu un'antenata di Boris Johnson, attuale primo ministro britannico).\nPoco dopo la morte della prima moglie nel 1847, Paolo Federico si rec\u00f2 in Inghilterra con la sua amante favorita, Magdalena Fausta Angela de Creus (o Creux) y Ximenes, vedova di Sir Sandford Whittingham (1772-1841), e la spos\u00f2 nella chiesa di San Nicola di Brighton, nel Sussex, il 26 aprile 1848. Ella mor\u00ec poi a Parigi il 27 dicembre 1852. La loro figlia, Madeleine Ximenes, venne creata contessa di Hohenfelsen e spos\u00f2 poi il conte di Mentessuy.\nPaolo Federico mor\u00ec a Parigi, all'et\u00e0 di 67 anni, il 16 aprile 1852.\nMatrimoni e figli.\nPaolo Federico spos\u00f2 a Ludwigsburg il 28 settembre 1805 la principessa Carlotta di Sassonia-Hildburghausen, che gli diede cinque figli:\nPaolo Federico ebbe inoltre due figli illegittimi da Madeleine Creux, che spos\u00f2 successivamente a Brighton il 26 aprile 1848:\nSuo nipote Guglielmo, figlio di Federico Carlo Augusto, sarebbe divenuto nel 1891 re di W\u00fcrttemberg col nome di Guglielmo II di W\u00fcrttemberg."}
{"id": "1922830", "revid": "1543377", "url": "https://it.wikipedia.org/wiki?curid=1922830", "title": "Publio Licinio Crasso Divite", "text": "Biografia.\nNel 212 a.C. divent\u00f2 \"pontifex maximus\", superando competitori molto pi\u00f9 conosciuti di lui come Quinto Fulvio Flacco e Tito Manlio Torquato, e si rivel\u00f2 all'altezza della carica, malgrado la sua giovane et\u00e0.\nNel 210 a.C. venne nominato \"Magister Equitum\" (maestro della cavalleria) dal dittatore Quinto Fulvio Flacco. L'anno seguente venne eletto censore e, com'era consuetudine, alla morte del collega Lucio Veturio Filone, avvenuta poco dopo, rinunci\u00f2 alla carica. Tito Livio aggiunge che \u00abLicinio Crasso non era mai stato prima di essere eletto censore, n\u00e9 console, n\u00e9 pretore; accedette a questa carica di censore dall'edilit\u00e0 curule\u00bb.\nNel 209 a.C. costrinse Gaio Valerio Flacco ad essere ordinato \"flamen dialis\", contro la sua volont\u00e0. Nel 208 a.C. divenne Pretore Peregrino (il Pretore che si occupava di giudicare le controversie tra i cittadini romani e gli stranieri, oppure tra stranieri). La sua carriera politica culmin\u00f2 nel consolato del 205 a.C., eletto con Publio Cornelio Scipione Africano.\nDopo il suo consolato propose di nominare Quinto Cecilio Metello dittatore per bandire le elezioni consolari.\nIl Senato decise di prorogargli l'incarico, visto il suo coraggio, e, unito alle legioni del console Publio Sempronio Tuditano, finalmente sconfisse il grande nemico di Roma, Annibale.\nRimase Pontefice Massimo per pi\u00f9 di un trentennio, morendo nel 183 a.C.\nFu un uomo profondamente legato alle tradizioni (costrinse Caio Valerio Flacco a diventare Flamen Dialis contro la sua volont\u00e0) ed estremamente severo (fece battere a morte una vestale, rea di aver provocato lo spegnimento del fuoco sacro)."}
{"id": "1922831", "revid": "3535", "url": "https://it.wikipedia.org/wiki?curid=1922831", "title": "Free Solo", "text": ""}
{"id": "1922840", "revid": "122944791", "url": "https://it.wikipedia.org/wiki?curid=1922840", "title": "Catalogo Troiano", "text": "Il Catalogo Troiano o Ordine di guerra troiano \u00e8 una sezione del secondo libro dell\"Iliade\", che elenca tutti i contingenti alleati che combatterono per Troia nella guerra di Troia. Il catalogo \u00e8 noto per la mancanza di dettagli rispetto al precedente Catalogo delle navi, che elenca i contingenti Greci.\nIl catalogo nel dettaglio.\nIl catalogo elenca sedici contingenti dei dodici diversi popoli alleati dei Troiani (Luce 1975). Essi vivevano in 33 posti diversi, identificati dai toponimi.\nNel libro XI del poema verr\u00e0 citato come condottiero anche Timbreo, un re di cui non si conosce la provenienza."}
{"id": "1922841", "revid": "1318658", "url": "https://it.wikipedia.org/wiki?curid=1922841", "title": "Monoica", "text": "In biologia il termine monoico si riferisce alla riproduzione sessuale delle piante. Indica che gli organi riproduttivi maschili (stami) e femminili (pistillo) sono portati sulla stessa pianta, ma in fiori separati (al contrario di dioico, che ha i fiori su due individui diversi o ermafrodita, che ha entrambi gli organi riproduttivi nello stesso fiore).\nPiante monoiche.\nAlcuni esempi di monoiche appartenenti alle Gimnosperme:\nEd altri appartenenti alle Angiosperme:"}
{"id": "1922846", "revid": "125285793", "url": "https://it.wikipedia.org/wiki?curid=1922846", "title": "Stanislao Eula", "text": "Biografia.\nStanislao Eula nacque a Mondov\u00ec il 10 giugno 1818.\nDal 1859 al 1876 ricopr\u00ec l'incarico di canonico e arciprete della cattedrale di Torino, che mantenne fino a quando venne nominato vescovo di Novara, il 28 gennaio 1876. Durante il suo episcopato port\u00f2 a termine una visita pastorale.\nA lui si deve la riforma dei percorsi di studio nei seminari diocesani.\nMor\u00ec a Novara il 10 aprile 1886, due mesi esatti prima del suo sessantottesimo genetliaco.\nGenealogia episcopale.\nLa genealogia episcopale \u00e8:"}
{"id": "1922847", "revid": "1566286", "url": "https://it.wikipedia.org/wiki?curid=1922847", "title": "Carlo Savina", "text": "Biografia.\nNasce a Torino, il padre primo clarinetto dell'orchestra della Radio EIAR del capoluogo piemontese, lo avvia allo studio del violino quando era ancora bambino, dopo essersi diplomato al Conservatorio Giuseppe Verdi di Torino, inizia la sua attivit\u00e0 di solista e direttore di piccole orchestre, presso le sale da ballo.\nNel 1944 ottiene dal Ministero dell'Educazione Nazionale il diploma di composizione musicale, tra le sue opere del periodo la \"Sonata per clarinetto\", \"Sonatina per violino\", \"Recitativo e allegro per viola\", \"Quartetto per fiati\".\nSuccessivamente compone la musica per l'opera \"Il vecchio geloso\" da un intermezzo di Cervantes, con il libretto scritto da Mario Verdone storico del cinema, l'opera rappresentata il 17 agosto 1948, al Teatro dei Rozzi di Siena per la regia di Ines Alfani Tellini, vince, nello stesso anno, il premio dell'Accademia Chigiana, per un'opera lirica, trasmessa poco dopo dalla radio, si classifica in seguito primo al Concorso Nazionale per giovani compositori.\nSuccessivamente arriva alla direzione di orchestre pi\u00f9 impegnative sia nella musica sinfonica che leggera.\nL'orchestra della radio.\nNei primi anni 50 sar\u00e0 la RAI, prima per la sede di Torino, poi per quella di Roma, ad affidargli la direzione di una grande orchestra d'archi, composta da dodici violini, quattro viole, due violoncelli, due bassi, chitarra, arpa, batteria e pianoforte, con la quale si avviciner\u00e0 allo stile delle grandi orchestre americane di quel periodo, i cantanti che collaborano con l'orchestra sono Katina Ranieri, Nella Colombo, Almarella, Bruno Rosettani, Vittorio Tognarelli, Gianni Ravera, Dana Ghia, Antonio Basurto, Achille Togliani.\nLa televisione.\nDal 1953, partecipa, con l'orchestra, alle prime trasmissioni sperimentali, della Televisione Italiana Rai, dirigendo in presa diretta, come si faceva in quel tempo non esistendo la registrazione magnetica, in programmi di variet\u00e0, spesso di origine radiofonica, come Rosso e nero, e Nati per la musica.\nLe colonne sonore.\nDai primi anni cinquanta inizia a comporre musica per il cinema, ma anche ad arrangiare colonne di altri autori.\nDiventer\u00e0 uno dei maggiori adattatori di musiche in sede di sincronizzazione postcinematografica dirigendo, in sala di registrazione, musiche di Ennio Morricone, Armando Trovajoli, Nino Rota ed altri. Diriger\u00e0 l'orchestra nelle sincronizzazioni audio dei film di Federico Fellini \"Prova d'orchestra\" e \"I clowns\", musiche composte da Nino Rota, nonch\u00e9 della celeberrima partitura del compositore ungherese Mikl\u00f3s R\u00f3zsa per il film \"Ben-Hur\" (1959).\nNello spazio di un trentennio saranno circa 200 i film di cui realizzer\u00e0 la musica, passando alla storia come uno dei pi\u00f9 prolifici e sottovalutati compositori italiani per lo schermo, per la televisione e per la radio.\nInizia a comporre per il cinema nel 1950, su richiesta del suo concittadino, il regista Carlo Borghesio, realizzando le musiche per il film \"Il monello della strada\", con Macario.\nPremio Carlo Savina.\nAlla memoria del grande compositore \u00e8 stato istituito il Premio Carlo Savina, riconoscimento che annualmente premia un compositore di musiche da film che si sia particolarmente distinto nella stagione precedente. \nIdeato dalla \u201cCineteca Nazionale\u201d - \u201cCentro Sperimentale di Cinematografia\u201d di Roma, con la supervisione di Federico Savina, fratello del compositore e docente presso il \u201cCentro Sperimentale di Cinematografia\u201d di Roma, la cerimonia di consegna del Premio si tiene, sin dalla sua prima edizione, durante la serata conclusiva del \u201cFestival del Cinema di Spello e dei Borghi Umbri\u201d che si svolge nella citt\u00e0 di Spello in Umbria.\nNell'edizione 2016, il riconoscimento \u00e8 stato assegnato al maestro Nicola Piovani.\nNell'edizione 2017, il riconoscimento \u00e8 stato conferito al maestro Davide Cavuti, compositore per i registi Michele Placido, Pasquale Squitieri, Giorgio Albertazzi, per le musiche del film \"Un'avventura romantica\" e per i suoi studi sui compositori del cinema del neorealismo.\nNell'edizione 2018, il riconoscimento \u00e8 stato conferito al maestro Ennio Morricone. Il riconoscimento \u00e8 stato consegnato dal regista e sceneggiatore Giuliano Montaldo presso la Casa del Cinema di Roma il 21 febbraio 2018.\nNell'edizione 2019, il riconoscimento \u00e8 stato conferito al maestro Franco Piersanti. per le sue opere nel campo del cinema per registi quali Nanni Moretti, Gianni Amelio, Bernardo Bertolucci, e per le musiche della serie Il commissario Montalbano.\nNell'edizione 2020, il riconoscimento \u00e8 stato conferito al maestro Carlo Crivelli. per le musiche composte per film diretti da Marco Bellocchio, Marco Tullio Giordana, Michele Placido.\nNell'edizione 2021, il premio \u00e8 stato conferito a Lorenzo Tomio."}
{"id": "1922848", "revid": "287204", "url": "https://it.wikipedia.org/wiki?curid=1922848", "title": "Tito Quinzio Peno Capitolino Crispino (console 208 a.C.)", "text": "Biografia.\nNel 213 a.C., Marco Claudio Marcello venne verso Siracusa per assediarla. Concesse, quindi, ad Appio Claudio il permesso di recarsi a Roma per ottenere il consolato, ed al suo posto, a capo della flotta, pose Tito Quinzio Crispino. Nel 212 a.C., venne sfidato a duello da Badio Campano davanti a Capua e ai due eserciti schierati. In passato Badio era stato suo ospite a Roma, quando era malato. Alla fine Crispino, avutane licenza da parte dei consoli, afferrate le armi, scese da cavallo e provoc\u00f2 Badio a battaglia. Il campano venne prima trafitto con l'asta, poi finito mentre cercava rifugio tra i suoi. Per questo successo fu condotto dai consoli, Q.Fulvio Flacco e Appio Claudio Pulcro, che lo lodarono e gli fecero magnifici doni.\nIn qualit\u00e0 di legato di Marco Claudio Marcello respinse l'attacco del siracusano Ippocrate - genero di Gerone di Siracusa - verso la citt\u00e0 medesima (212 a.C.). Nel 209 a.C. venne nominato pretore con il compito di difendere Capua, accompagnato dell'esercito che in precedenza aveva avuto Fulvio Flacco, vale a dire una legione ed un\"'ala\" di \"socii\".\nNel 208 a.C. venne eletto console insieme a Marco Claudio Marcello, che ricopriva allora la carica di console per la quinta volta; durante una ricognizione nei pressi di Venusia con un contingente ridotto di 200 cavalieri insieme all'altro console, cadde in un'imboscata dai cavalieri cartaginesi e numidi agli ordini di Annibale. Claudio Marcello venne ucciso, mentre Crispino rimase gravemente ferito; riusc\u00ec tuttavia a riparare nei pressi di \"Salapia\" ed impedirne la conquista da parte di Annibale. Mor\u00ec per le ferite riportate, dopo aver nominato dittatore Manlio Torquato."}
{"id": "1922849", "revid": "20768", "url": "https://it.wikipedia.org/wiki?curid=1922849", "title": "Cortigiana", "text": ""}
{"id": "1922851", "revid": "84184", "url": "https://it.wikipedia.org/wiki?curid=1922851", "title": "Kamandi", "text": "\"Kamandi (The Last Boy on Earth)\" \u00e8 un fumetto originariamente pubblicato negli USA dalla DC Comics dall'ottobre-novembre 1972 al settembre-ottobre 1978 (59 numeri), con periodicit\u00e0 inizialmente bimestrale, poi mensile ed infine ancora bimestrale.\nLa serie fu ideata da Jack Kirby e scritta da Kirby medesimo (fino al numero 37 edizione americana e poi disegnando soltanto i numeri dal 38 al 40), G. Conway, M. Pasko e G. Conway, D. O'Neil, E. S. Maggin, S. Englehart.\nIl fumetto racconta di una terra distrutta dalle radiazioni, dove pochi uomini sopravvissuti vivono in bunker sotterranei. Kamandi, dopo la morte del nonno, abbandona il proprio bunker e affronta il mondo di superficie, dominato dagli animali oramai divenuti umanoidi ed intelligenti.\nIl fumetto, con il titolo \"Kamandi, nuova era anno zero\", \u00e8 stato edito in Italia dalla Editoriale Corno tra il 30 marzo 1977 e il 28 agosto 1978 (38 numeri bisettimanali, al cui interno sono stati pubblicati i primi 52 numeri della serie originale). L'albo, nel classico formato a 48 pagine della Corno, conteneva - oltre a Kamandi - fumetti della serie Jimmy Olsen (tratti dall'albo americano \"Superman's Pal Jimmy Olsen\" dal 133 al 148, anni 1970-1972), Orion (dall'albo americano \"New Gods\", numeri 1-11 del 1971 e 1972), Uomo di Sabbia (\"Sandman\", 1-5 del 1974 e 1975). I numeri realizzati da Kirby (fino al n. 40) sono stati ripubblicati in versione completa in bianco e nero stile showcase americani, nel 2009 dalla Planeta De Agostini in un unico volume.\nNel 2017 la casa editrice Lion Comics (Rw Edizioni) pubblica tutti i 40 numeri scritti e disegnati da Jack Kirby in due volumi cartonati.\nStoria editoriale.\nCreazione.\nIl caporedattore Carmine Infantino della DC Comics aveva cercato di acquisire i diritti per la pubblicazione del fumetto tratto dal film di successo \"Il pianeta delle scimmie\". Non essendo riuscito nell'impresa, chiese a Jack Kirby di ideare una serie di ambientazione simile. Kirby non aveva visto il film ma conosceva a grandi linee la trama, ed inoltre aveva gi\u00e0 creato una storia simile, \"The Last Enemy!\", pubblicata nel 1957 dalla Harvey Comics in \"Alarming Tales\" n. 1, addirittura precedente al romanzo originale \"La Plan\u00e8te des singes\" di Pierre Boulle. Egli aveva anche disegnato una striscia risalente al 1956 che era rimasta inutilizzata, intitolata \"Kamandi of the Caves\". Kirby mise insieme tutti questi elementi per creare \"Kamandi\". Sebbene i suoi piani iniziali fossero di non disegnare egli stesso la serie, la cancellazione di \"Forever People\" gli diede il tempo di dedicarvisi.\nLa serie.\nLa serie di \"Kamandi\" debutt\u00f2 nelle edicole negli Stati Uniti nell'ottobre 1972 con cadenza bimestrale. Fu scritta e disegnata da Jack Kirby fino al numero 37 del gennaio 1976. Kirby si occup\u00f2 di disegnare anche i numeri 38, 39 e 40, sebbene i testi fossero di Gerry Conway. Successivamente Kirby abbandon\u00f2 la DC Comics, ma la serie prosegu\u00ec ugualmente, inizialmente scritta da Conway e disegnata da Chic Stone. In seguito si alternarono alla serie Paul Levitz, Dennis O'Neil, David Anthony Kraft, Elliot S. Maggin, e Jack C. Harris ai testi, con disegni di Pablo Marcos, Keith Giffen, e Dick Ayers. Il fumetto venne cancellato nel 1978, nonostante il buon riscontro commerciale. L'ultimo numero pubblicato ufficialmente fu il 59 (settembre-ottobre 1978). Due ulteriori numeri, il 60 e il 61, completati ma mai pubblicati, furono successivamente inclusi in \"Cancelled Comic Cavalcade\" n. 2.\nRevival: \"The Kamandi Challenge\".\nCome parte della \"Rinascita DC\" e per commemorare il 100\u00ba anniversario della nascita di Jack Kirby, nel gennaio 2017 la DC pubblic\u00f2 il primo numero di \"The Kamandi Challenge\", una miniserie in 12 parti in edizione limitata.\nTra gli sceneggiatori che lavorarono alla miniserie ci furono Dan Abnett, Peter Tomasi, Jimmy Palmiotti, James Tynion IV, Bill Willingham, Steve Orlando, Marguerite Bennett, Keith Giffen, Tom King, Greg Pak, Rob Williams e Gail Simone; mentre i disegni furono affidati a Dale Eaglesham, Neal Adams, Amanda Conner, Carlos D'Anda, Ivan Reis, Philip Tan, Dan Jurgens, Steve Rude, Kevin Eastman, Joe Prado, Walter Simonson e Ryan Sook.\nBiografia del personaggio.\nNel fumetto, Kamandi \u00e8 un ragazzo adolescente che vive sulla Terra in un futuro post-apocalittico. Il pianeta Terra \u00e8 stato sconvolto da una misteriosa calamit\u00e0 chiamata il \"Grande Disastro\". La natura precisa di questo disastro immane non viene mai esplicitamente rivelata nella serie originale, sebbene \"abbia qualcosa a che fare con le radiazioni\" (nella pagina della posta della serie, Jack Kirby e il suo assistente dell'epoca Steve Sherman affermarono ripetutamente che il \"Grande Disastro\" non era stato una guerra nucleare, fatto poi confermato nel numero 35 del fumetto). Il disastro aveva spazzato via gran parte della popolazione umana e della sua civilt\u00e0. Eccezion fatta per poche sacche isolate di esseri umani sopravvissuti in bunker sotterranei, la terra \u00e8 sprofondata velocemente in una brutale era pre-tecnologica.\nPoco tempo prima del \"Grande Disastro\", uno scienziato del Walter Reed Army Medical Center, il Dott. Michael Grant, svilupp\u00f2 una droga chiamata Cortexin, in grado di stimolare l'intelletto animale. Durante la catastrofe, Grant liber\u00f2 dal laboratorio alcuni animali sui quali aveva sperimentato la droga, e scaric\u00f2 il Cortexin stesso nell'acquedotto della citt\u00e0 da una conduttura dell'acqua rotta. Nei giorni seguenti, gli animali scappati dal parco zoologico nazionale, si abbeverarono all'acquedotto e furono contagiati dalla sostanza.\nAll'epoca di Kamandi, un periodo non specificato dopo la catastrofe, gli effetti del Cortexin e delle radiazioni rilasciate dal \"Grande Disastro\" hanno reso evoluti una grande variet\u00e0 di specie animali (molti dei quali discendenti degli animali fuggiti dallo zoo a seguito del disastro) inclusi barracuda, pipistrelli, ghepardi, coyote, coccodrilli, cani, roditori, gorilla, canguri, leopardi, leoni, lucertole, puma, bradipi, tigri, e lupi; sono diventati bipedi, umanoidi, ed intelligenti, in grado di parlare e ragionare. Altri animali come delfini, orche, e serpenti sebbene siano diventati senzienti, hanno mantenuto pi\u00f9 o meno il loro aspetto originario. Le nuove specie di animali intelligenti, equipaggiati con armi e tecnologia recuperata dalle rovine della civilt\u00e0 umana, sono ora i nuovi padroni del mondo. L'unico animale che apparentemente non sembra aver subito alcuna mutazione, \u00e8 il cavallo, che funge da mezzo di locomozione principale nella Terra post-apocalittica del dopo disastro.\nGran parte degli essere umani superstiti, sono regrediti a creature primitive e bestiali, con capacit\u00e0 cognitive molto limitate. Alcuni sanno parlare in modo molto primitivo, sebbene possano essere istruiti. La ragione precisa di questo regresso della razza umana resta ambigua nella serie originale. Gli animali evoluti trattano gli umani come bestie, utilizzandoli come schiavi per i lavori pesanti o come animali da compagnia.\nKamandi \u00e8 l'ultimo superstite del bunker \"Command D\" situato vicino alla citt\u00e0 di New York City. Il nome \"Kamandi\" \u00e8 una contrazione errata di \"Command D\"; non \u00e8 ben chiaro se Kamandi abbia mai avuto un altro nome. Cresciuto dall'anziano nonno, Kamandi possiede una buona conoscenza del mondo pre-disastro, grazie alla biblioteca di microfilm e a vecchi filmati presenti nel rifugio, ma ha passato la maggior parte della sua vita rinchiuso nel bunker, ed \u00e8 all'oscuro dello stato attuale delle cose nel mondo esterno. Quando il nonno viene ucciso da un lupo, Kamandi lascia il bunker in cerca di altri esseri umani.\nPresto scopre che gli unici altri esseri umani intelligenti rimasti sulla Terra sono Ben Boxer e i suoi amici Steve e Renzi, un trio di mutanti geneticamente modificati per sopravvivere nel mondo post-apocalittico. Il ragazzo stringe amicizia anche con alcuni animali evoluti ma benevoli, come il Dott. Canus, uno scienziato canino del \"Grande Cesare\" (leader dell'Impero delle tigri), e il figlio adolescente di Cesare, Tuftan. Successive aggiunte alla compagnia includeranno l'aliena Pyra, la ragazza Spirit e il detective Mylock Bloodstalker con il suo socio Doile. Anche gli animali amici, comunque, restano perplessi, stupiti ed infastiditi dal fatto che Kamandi e Ben siano in grado di parlare e di esprimersi correttamente.\nKamandi e i suoi amici decidono di esplorare il mondo del dopo-disastro, nella speranza un giorno di restaurare il predominio e la civilt\u00e0 della razza umana sulla Terra.\nAltre versioni.\nElseworlds.\nLa miniserie \"Kamandi: At Earth's End\" della linea \"Elseworlds\" venne pubblicata nel 1993, ma eccezion fatta per il nome, era solo limitatamente collegata al fumetto di Kirby. Questa serie fu poi seguita da \"\". Entrambe le serie furono scritte da Tom Veitch.\nSuperman/Batman.\nNel terzo arco di storie della serie \"Superman/Batman\", dove i due eroi viaggiavano nel tempo, incontrarono o combatterono vari personaggi, tra i quali Sgt. Rock, Jonah Hex, Darkseid, e Kamandi.\nSuperman &amp; Batman: Generations.\nIn \" III\" n. 3 (maggio 2003), una delle storie \u00e8 ambientata durante il secolo immediatamente successivo al \"Grande Disastro\" causato dal cervello robotizzato di Lex Luthor. Esso si scontra con Superman II, Batman, ed altri sopravvissuti dell'era tecnologica in accordo con animali intelligenti come quelli del mondo di Kamandi.\nWednesday Comics.\nNel 2009 Dave Gibbons e Ryan Sook produssero una striscia settimanale di Kamandi per \"Wednesday Comics\". Le storie apparse su \"Wednesday Comics\" hanno una loro continuity separata.\nMultiverso DC.\nIl sesto numero della linea \"The Multiversity\", intitolato \"Multiversity Guidebook\", include Kamandi e il suo mondo come una delle 52 Terre del Multiverso. Kamandi viene mostrato in cerca di un'antica rovina in questo numero del fumetto."}
{"id": "1922860", "revid": "1318658", "url": "https://it.wikipedia.org/wiki?curid=1922860", "title": "Edoardo Pulciano", "text": "Biografia.\nNacque a Torino il 18 novembre 1852, figlio del nobile Pietro Pulciano, ufficiale del Regio Archivio di Corte di Torino, e della nobile Emilia dei baroni Mangiardi.\nIl 14 marzo 1887, papa Leone XIII lo nomin\u00f2 vescovo di Casale Monferrato; ricevette la consacrazione il 15 maggio dello stesso anno, per imposizione delle mani del cardinale Gaetano Alimonda. Dopo cinque anni di guida pastorale, l'11 luglio 1892, fu trasferito alla sede episcopale di Novara.\nIl 16 dicembre 1901 fu elevato arcivescovo metropolita di Genova, ancora una volta da papa Leone XIII.\nNel 1909 fu destinatario dell'epistola Grate accepimus di papa Pio X\nMor\u00ec a Genova il 25 dicembre 1911.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1922863", "revid": "6923", "url": "https://it.wikipedia.org/wiki?curid=1922863", "title": "Problema di Giuseppe", "text": "Il problema di Giuseppe o la permutazione di Giuseppe \u00e8 un problema di matematica collegato ad un episodio autobiografico raccontato dallo storico ebreo Flavio Giuseppe nella sua opera \"Guerra giudaica\" (composta tra il 93 e il 94 d.C.).\nIl problema presenta formula_1 persone disposte in circolo in attesa di una esecuzione. Scelta una persona iniziale e un senso di rotazione, si saltano formula_2 persone, raggiungendo cos\u00ec la formula_3-esima persona, che viene giustiziata ed eliminata dal cerchio; di nuovo si saltano formula_2 persone e si giustizia la formula_3-esima persona. Le esecuzioni proseguono e il cerchio si restringe sempre pi\u00f9, finch\u00e9 non rimane che una sola persona, la quale viene graziata. Dati formula_1 e formula_3, si chiede di determinare la posizione del sopravvissuto all'interno del cerchio iniziale.\nIl problema prende il nome da Flavio Giuseppe, uno storico ebreo vissuto nel primo secolo. Secondo il resoconto di Giuseppe dell'assedio di Iotapata, lui e i suoi 40 soldati furono intrappolati in una grotta dai soldati romani. Essi decisero di suicidarsi piuttosto che venire catturati, e impostarono un metodo seriale per commettere un omicidio-suicidio per estrazione a sorte."}
{"id": "1922864", "revid": "767487", "url": "https://it.wikipedia.org/wiki?curid=1922864", "title": "Una vita da sballo", "text": "Una vita da sballo (\"A Great Life\") \u00e8 un film erotico italiano del 1993 diretto da Nin\u00ec Grassia e Gianni Cozzolino (non accreditato). Il film \u00e8 stato girato a Rimini.\nRientra a tutti gli effetti nella filmografia di Nin\u00ec Grassia, oltre nelle vesti di regista \u00e8 anche produttore, e poi ha curato sceneggiatura, soggetto e colonna sonora della pellicola\n\u00c8 il remake del film Il cantante e il campione del 1985 diretto dallo stesso Grassia.\nTrama.\nMassimo, giovanissimo ballerino napoletano, va a Rimini in cerca di fortuna e avventure. Trover\u00e0 l'una e le altre, ma sconvolgendo diverse vite, fino al suo arrivo piatte e tranquille.\nFa amicizia con il dj Franco, che lo fa assumere come cameriere e gli fa conoscere la sorella Rosaria. Franco trascura la fidanzata Laura e si esibisce nella discoteca \"Pasci\u00e0\". Diventa l'amante della proprietaria, mentre la sorella di lei avvia un rapporto con Massimo.\nMassimo in coppia con Laura partecipa alla gara di danza moderna. Ma proprio Laura e Rosaria scoprono di esser entrambe tradite dai due amici e si vendicano, con l'aiuto del \"professore\" loro amico, e alla fine Massimo e Franco tornano con le loro rispettive compagne.\nCast.\nIl film \u00e8 una commedia del genere \"Flashdance\", vietato ai minori di 18 anni ed \u00e8 interpretato, tra gli altri, dal cantante Alex Damiani e da Saverio Vallone al suo sesto film con il regista.\n\u00c8 il terzo di cinque film interpretati da Cristina Barsacchi tra quelli curati a vario titolo da Nin\u00ec Grassia (tra regia e produzione).\nPoco apprezzato e poco pubblicizzato all'epoca, il film \u00e8 oggi relegato alle notturne delle TV private italiane."}
{"id": "1922866", "revid": "767487", "url": "https://it.wikipedia.org/wiki?curid=1922866", "title": "Scappo dalla citt\u00e0 2", "text": "Scappo dalla citt\u00e0 2 (\"City Slickers II: The Legend of Curly's Gold\") \u00e8 un film del 1994 di Paul Weiland.\nTrama.\nMitch trova nel cappello di Curly una vecchia mappa del tesoro. Sinceratosi con Phil della sua autenticit\u00e0, decide di mettersi in viaggio con lui ed il fratello Glen per un'altra vacanza alternativa, facendo credere alla moglie di essere in viaggio di lavoro.\nLungo il cammino incontrer\u00e0 il fratello gemello di Curly, Duke, uguale nell'aspetto ma di tutt'altre ambizioni: con lui alla guida riuscir\u00e0 a raggiungere il luogo dove si trova il tesoro, in lingotti, lasciato in eredit\u00e0 ai due gemelli dal loro padre."}
{"id": "1922868", "revid": "3115", "url": "https://it.wikipedia.org/wiki?curid=1922868", "title": "Danilo Abbruciati", "text": "Biografia.\nGli inizi.\nFiglio del pugile Otello Abbruciati (detto \"il Moro\", per via della sua carnagione scura), campione italiano dei Pesi piuma e dei leggeri, Danilo nasce al Trionfale, quartiere della zona nord di Roma, per poi trasferirsi successivamente con l'intera famiglia nella zona di Primavalle, cimentandosi lui stesso nell'arte del pugilato per poi abbandonare la disciplina per mancanza di rigore e perfezione nella pratica, richiestagli da suo padre e suo allenatore.\nLa sua carriera da criminale inizia quando, appena compiuta la maggiore et\u00e0, comincia a frequentare un gruppo di ragazzi della buona societ\u00e0 romana che ben presto si trasforma in una vera e propria \"batteria\" di rapinatori, denominata dalla stampa la \"Gang dei Camaleonti\" (da cui il suo nomignolo) che, nel biennio 1964-1965, si specializza in furti nelle abitazioni dei ricchi quartieri capitolini e che gli procura la sua prima condanna (a 4 anni) detentiva. Nel 1967, intanto convive con Claudia e nel 1970, nasce la loro unica figlia mentre l'anno seguente la donna lo denuncia per lesioni, maltrattamenti e sequestro di persona.\nAbbandonate le rapine e con una \"fama\" di criminale sempre crescente, Abbruciati, che nel periodo passato in carcere, a Milano ha modo di fare la conoscenza del boss della malavita meneghina Francis Turatello e di stringere con lui anche un forte legame di amicizia, riesce a spendere questa sua conoscenza per entrare in contatto con la Banda dei Marsigliesi di Maffeo Bellicini, Albert Bergamelli e Jacques Berenguer. La banda, operante tra Francia e Roma, \u00e8 dedita a rapine, sequestri di persona, traffico di droga, sfruttamento della prostituzione, gestione delle bische clandestine e a quel tempo controlla, tra le altre cose, gran parte dei locali della \"Dolce Vita\" di via Veneto. Con loro Abbruciati realizza numerosi reati per i quali torna ancora una volta dietro le sbarre, alla fine del 1978.\nLa Banda della Magliana.\nTornato di nuovo libero nei primi mesi del 1979, Abbruciati trova una situazione del tutto nuova tra le strade della capitale, una nuova banda di criminali, infatti, sta mano a mano prendendo il controllo dei traffici illeciti della citt\u00e0: la Banda della Magliana. Grazie all'incontro con i vecchi amici del Testaccio, Abbruciati entra in contatto con i boss di quel nascente clan, Enrico De Pedis e Franco Giuseppucci, con i quali riallaccia vecchi rapporti di collaborazione assieme alla sua nuova amante, Fabiola Moretti nello smercio della droga nel quartiere. In quel periodo Giuseppucci e Abbruciati, frequentando i locali del bar Fermi o quelli del bar di via Avicenna (entrambi nella zona di Ponte Marconi), dove spesso si ritrovano anche molti dei componenti della stessa Banda, entrano in contatto con Massimo Carminati, membro dei Nuclei Armati Rivoluzionari e, ben presto, lo prendono sotto la loro ala protettiva. A loro Carminati inizia ad affidare i proventi delle rapine di autofinanziamento effettuate con i NAR, in modo da poterli riciclare in altre attivit\u00e0 illecite quali l'usura o lo spaccio di droga. In regime di reciproco scambio di \"favori\", la Banda, di tanto in tanto commissiona ai giovani fascisti anche di eliminare alcune persone poco gradite. &lt;br&gt;\nIl 20 marzo di quell'anno il giornalista Mino Pecorelli viene assassinato a Roma in circostanze non del tutto chiarite e Maurizio Abbatino, un altro dei capi della Banda che poi si sarebbe pentito, racconter\u00e0 che:\nVittorio Carnovale invece racconter\u00e0 di aver saputo da Edoardo Toscano che ad aver organizzato l'omicidio sarebbero stati Enrico De Pedis e Abbruciati con esecutori materiali Carminati e Michelangelo La Barbera il quale avrebbe poi riconsegnato l'arma a De Pedis. Invece Fabiola Moretti, prima di \"pentirsi di essersi pentita\", dichiarer\u00e0 di aver saputo dal suo compagno Abbruciati che la pistola gli veniva riconsegnata da La Barbera e che la avrebbe riportata al deposito. &lt;br&gt;\nIl processo vedr\u00e0 coinvolti Giulio Andreotti, Gaetano Badalamenti, Claudio Vitalone, Pippo Cal\u00f2, Michelangelo La Barbera e Massimo Carminati e si concluder\u00e0 con l'assoluzione di tutti gli imputati \"per non aver commesso il fatto\".\nCome poi riferir\u00e0 anni dopo Abbatino, interrogato dagli inquirenti nell'istruttoria del processo che vedr\u00e0 alla sbarra tutta quell'organizzazione malavitosa romana, nel 1992: \nCircostanza confermata anche dalla Moretti, compagna di Abbruciati, che sempre nella medesima istruttoria ha modo di dichiarare: \nAll'interno della Banda, per\u00f2, nonostante le strette regole auto-imposte dagli stessi componenti, il \"Camaleonte\" manterr\u00e0 sempre una certa indipendenza che rispecchia il suo \"spirito imprenditoriale\" e che lo porter\u00e0 a stringere rapporti di collaborazione con politici corrotti, estremisti di destra, mafiosi del calibro di Pippo Cal\u00f2, boss palermitano della famiglia di Porta Nuova e punto di riferimento di Cosa Nostra a Roma e, indirettamente, anche con faccendieri come Flavio Carboni con i quali Abbruciati investe i proventi dello spaccio della droga in operazioni immobiliari in Sardegna. Grazie al buon rapporto con Cal\u00f2 e con l'altro boss palermitano Stefano Bontade, Abbruciati porta inoltre in dote alla Banda, un prezioso canale di rifornimento di stupefacenti direttamente connesso a Cosa Nostra.\nOltre al fiuto per gli affari, il \"Camaleonte\" \u00e8 anche un killer senza scrupoli ed agisce sia per regolare interessi personali (o della Banda) sia su commissione, pagato da terzi. Il 3 febbraio del 1981, ad esempio, nel periodo in cui la resa dei conti all'interno della Banda inizia a prendere la forma di una vera e propria mattanza, partecipa alla esecuzione di Antonio Leccese, cognato dell'altro boss della Magliana Nicolino Selis, ucciso da Abbatino ed Edoardo Toscano, che viene giustiziato da Abbruciati e Antonio Mancini per strada, mentre a bordo della sua A112 faceva ritorno a casa dopo aver firmato la presenza al commissariato di zona. E della faida interna che, da l\u00ec a poco, divider\u00e0 per sempre gli ex sodali della Banda ne sar\u00e0 vittima anche Domenico Balducci, detto \"Memmo er Cravattaro\" che, nello stesso anno, compie il fatale errore di trattenere per s\u00e9 una parte del denaro (150 milioni) destinato a Pippo Cal\u00f2, firmando cos\u00ec la sua condanna a morte che avviene, sempre per mano di Abbruciati (accompagnato questa volta da De Pedis e Raffaele Pernasetti), la sera del 16 ottobre 1981 quando, rincasando in motorino nella sua lussuosa villa all'Aventino, viene ucciso dai testaccini. Ne seguir\u00e0 un litigio acceso tra Abbruciati e Abbatino, il quale rinfaccia al testaccino di perseguire propri scopi personali al di fuori dell'interesse comune del gruppo. In pratica, ai testaccini viene rivolta l'accusa di essere dei traditori che mettono in pericolo i compagni unicamente per proteggere gli affari dei Corleonesi.\nIl 25 novembre la polizia scopre l'arsenale della Banda nello scantinato del Ministero della Sanit\u00e0 all'EUR e il custode chiama in causa Abbatino e Abbruciati salvo poi ritrattare.\nUn profilo criminale a tutto tondo quindi, quello di Abbruciati, che pu\u00f2 godere del rispetto da parte degli altri malavitosi che lo temono e che pagherebbero a duro prezzo qualsiasi affronto nei suoi riguardi. Come, ad esempio avviene a due esponenti della criminalit\u00e0 romana, Roberto Belardinelli detto \"Bebo\" e Massimo Barbieri. Con il primo il motivo del contendere \u00e8 una banale rissa in un locale notturno capitolino, nel corso della quale Abbruciati esplode alcuni colpi di pistola all'indirizzo del Belardinelli che si d\u00e0 alla fuga e che, come spiega Fabiola Moretti interrogata dal giudice istruttore, inizia una guerra personale contro Abbruciati che trova la fine con un morto ammazzato e innocente. La Moretti spiega che:\nLo scontro con Massimo Barbieri \u00e8 causato, invece, da un festino organizzato da quest'ultimo con la madre di sua figlia e con la sorella. Il Camaleonte non accetta questa mancanza di rispetto e cerca di vendicarsi ma, tradito dalla pistola, inceppatasi all'ultimo momento, lo pesta a sangue con il calcio dell'arma stessa. Dal canto suo, Barbieri cerca di vendicarsi attentando alla vita di Abbruciati con un colpo di pistola alla tempia. Il proiettile, che il Camaleonte decide di far rimuovere solo a vendetta eseguita, per\u00f2 non lo uccide e non lascia conseguenze gravi, segnando tuttavia la condanna a morte dell'attentatore. Come se non bastasse, Barbieri si rende responsabile del rapimento e delle sevizie a danno di Fabiola Moretti. La tanto attesa occasione per la vendetta viene offerta ai Testaccini da un compare di Barbieri, Angelo Angelotti, il quale sfrutta il dissidio dell'ex amico con gli esponenti della Banda per sbarazzarsi di lui, in quanto segretamente innamorato della moglie. Attirato con una scusa a un festino presso un'abitazione di Ladispoli, Barbieri viene narcotizzato e legato per poi essere torturato per ore con un coltello da Abbruciati e De Pedis. Una volta ucciso, il suo corpo viene carbonizzato e abbandonato nella campagna romana. Il 18 gennaio 1982 il suo cadavere viene ritrovato in una discarica vicino a Ladispoli e le condizioni sono raccapriccianti: bruciato, un occhio perforato da una lama, dei tagli sul viso, il naso spaccato e un proiettile nel cranio e uno al centro della fronte.\nLa morte.\nLa forte personalit\u00e0, il carisma e l'intelligenza di questo bandito lo spinge a stringere rapporti anche con neofascisti ed esponenti dei servizi segreti, che in pi\u00f9 di una occasione, in cambio dei suoi servizi, gli offriono protezione ed impunit\u00e0. Proprio un intreccio di interessi criminali tra componenti della Banda, ambienti della criminalit\u00e0 economica e politica, e Cosa Nostra sono alla base del tentato omicidio di Roberto Rosone, vice presidente del Banco Ambrosiano quando Abbruciati perde la vita, il 27 aprile del 1982.\nSu richiesta di Ernesto Diotallevi, altro esponente di spicco della Banda e tramite tra i mandanti (Flavio Carboni e Pippo Cal\u00f2) e gli esecutori, Abbruciati giunge a Milano in treno insieme a Bruno Nieddu per attentare alla vita del funzionario, ma non riesce nell'impresa di ucciderlo a causa di un guasto alla sua pistola e, dopo essere riuscito solo a gambizzarlo, viene ferito a morte da una guardia giurata con un colpo alle spalle, mentre scappa a bordo di una motocicletta guidata dal suo complice. Nella giacca del suo cadavere, i poliziotti trovano una scatoletta di fiammiferi con appuntato un numero intestato a Mirella Fiorani, cognata di Diotallevi.\nLa notizia della sua morte a Milano coglie di sorpresa sia i suoi amici della Magliana, sia gli stessi investigatori che si chiedono, per molto tempo, le ragioni che abbiano portato Abbruciati a Milano, cos\u00ec lontano dai suoi interessi romani, da mero sicario. Una stranezza, quella che sia andato personalmente a eseguire un \"lavoro\" cos\u00ec rischioso quanto ben remunerato, che non verr\u00e0 mai spiegata fino in fondo dalle inchieste che seguiranno negli anni a venire. Come mandanti dell'agguato verranno prima condannati e poi assolti nel 1999 Diotallevi e Carboni mentre il suo complice Nieddu verr\u00e0 condannato a 10 anni e 6 mesi per tentato omicidio.\nAbbruciati nella cultura di massa.\nLa figura di Abbruciati ha ispirato il personaggio di \"Nembo Kid\" nel libro \"Romanzo criminale\", scritto nel 2002 da Giancarlo De Cataldo e riferito alle vicende realmente avvenute della Banda della Magliana. Nell'omonima serie televisiva, diretta da Stefano Sollima, i panni di \"Nembo Kid\" furono vestiti dall'attore Edoardo Leo.\nIl personaggio di Danilo Abbruciati, interpretato dall'attore romano Bruno Bilotta, compare anche nel film \"I banchieri di Dio - Il caso Calvi\", diretto da Giuseppe Ferrara nel 2002 e tratto dall'omonimo libro curato da Mario Almerighi, il giudice che all'epoca si occup\u00f2 del caso Calvi."}
{"id": "1922872", "revid": "838137", "url": "https://it.wikipedia.org/wiki?curid=1922872", "title": "Gneo Servilio Cepione (console 253 a.C.)", "text": "Biografia.\nGneo Servilio ebbe un padre ed un nonno omonimi. Si possono comprendere soltanto i dettagli delle operazioni militari svolte durante il suo consolato, che egli condusse insieme al suo collega Gaio Sempronio Bleso contro i Cartaginesi durante la prima guerra punica. Dopo una fallita manovra di approdo presso la citt\u00e0 punica di Lilibeo, sulla costa occidentale della Sicilia, i due consoli diressero le loro 260 navi a una spedizione di saccheggio sulle coste del Nord Africa. Dovettero tuttavia, dopo essersi arenati su una secca, buttare a mare gran parte del bottino per liberare la nave e ridurre il loro peso, si girarono nuovamente e tornarono subito indietro in Sicilia. Nel viaggio di ritorno verso Roma colarono a picco 150 navi attraversando una violenta tempesta.\nUn figlio o nipote di Cepione divenne console con lo stesso nome nel 203 a.C."}
{"id": "1922876", "revid": "131358", "url": "https://it.wikipedia.org/wiki?curid=1922876", "title": "Rio Antonio Mavuba", "text": ""}
{"id": "1922896", "revid": "838137", "url": "https://it.wikipedia.org/wiki?curid=1922896", "title": "Mattia Vicario", "text": "Biografia.\nMattia Vicario nacque a Fontanetto Po l'11 aprile 1849.\nUna volta ricevuta l'ordinazione, svolse il ministero sacerdotale nella cattedrale di Vercelli e successivamente venne nominato vescovo di Saluzzo il 18 marzo 1895; ricevette la consacrazione episcopale il 28 aprile dello stesso anno. Dopo sei anni di guida pastorale venne trasferito, il 16 dicembre 1901, alla diocesi di Novara, che guid\u00f2 fino al decesso.\nMor\u00ec a Novara il 5 marzo 1906, un mese prima del suo cinquantasettesimo compleanno.\nGenealogia episcopale.\nLa genealogia episcopale \u00e8:"}
{"id": "1922897", "revid": "307923", "url": "https://it.wikipedia.org/wiki?curid=1922897", "title": "Baitone", "text": ""}
{"id": "1922922", "revid": "155634", "url": "https://it.wikipedia.org/wiki?curid=1922922", "title": "Taekwondo ai Giochi della XXIX Olimpiade - 49 kg femminile", "text": "Il torneo di Taekwondo per la categoria 49\u00a0kg femminile delle Olimpiadi di Pechino 2008 si \u00e8 svolto il 21 agosto 2008 al Ginnasio dell'Universit\u00e0 di Scienze e Tecnologie di Pechino. Hanno partecipato 16 atlete.\nGli ottavi di finale si son svolti alle 9:00 (), i quarti alle 15:00, le semifinali alle 17:00, le gare di ripescaggio alle 18.00, le finali per il bronzo alle 19.00 e la finale per l'oro alle 20:00.\nIl tabellone principale consiste in un torneo ad eliminazione diretta che culmina nel match per l'oro. Per l'assegnazione delle due medaglie di bronzo si ricorre al ripescaggio a cui partecipano le due perdenti delle semimfinali e le atlete che hanno perso nei turni eliminatori contro le due finaliste. Si svolge un primo incontro di ripescaggio in cui si affrontano le due atlete che hanno perso contro le finaliste, e la vincente andr\u00e0 ad affrontare la perdente della semifinale dalla parte opposta del tabellone per vincere la medaglia di bronzo."}
{"id": "1922932", "revid": "594559", "url": "https://it.wikipedia.org/wiki?curid=1922932", "title": "Gallifrey", "text": "Gallifrey \u00e8 un pianeta nell'universo fantascientifico della serie \"Doctor Who\" ed \u00e8 il pianeta natale dei Signori del Tempo, specie della quale fa parte anche il Dottore, protagonista della serie. Si immagina sia collocato nella costellazione di Kasterborous (come ha affermato il Decimo Dottore nel Cinquantenario della serie), alle \"coordinate galattiche dieci-zero-undici-zero-zero per zero-due dal punto origine della galassia\" pi\u00f9 o meno a 250 milioni di anni luce dalla Terra (film per la TV del 1996). Questo pone Gallifrey al di fuori della Via Lattea, che ha un diametro di soli 80-100.000 anni luce. .\nGallifrey in \"Doctor Who\".\nDurante i primi dieci anni di produzione della serie, il nome del pianeta natale del Dottore non viene mai pronunciato, sebbene il pianeta stesso venga mostrato per la prima volta in \"The War Games\" (1969), durante il processo al Dottore. \u00c8 in \"The Time Warrior\" (1973), mentre il Dottore viene interrogato dal comandante Linx dei Sontaran, che il nome del pianeta viene infine rivelato. Il Terzo Dottore, sotto tiro, informa Linx di essere a conoscenza della specie dei Sontaran. Linx, sapendo che il Dottore non poteva essere un umano se era a conoscenza della sua specie, chiede allora il pianeta di provenienza del Dottore, il quale risponde \"Gallifrey. Sono un Signore del Tempo\"\".\nCi\u00f2 che nel corso della serie non viene mai chiaramente detto \u00e8 \"quando\" avvengono le apparizioni di Gallifrey. Poich\u00e9 il pianeta viene spesso raggiunto nel corso di viaggi nel tempo, il suo presente relativo potrebbe esistere in qualunque momento del tempo terrestre passato o futuro. Numerosi episodi lasciano intuire che Gallifrey sia posto nel futuro, ma altri e alcuni libri sembrerebbero propendere per il passato. Dopo la fine della guerra del tempo Gallifrey diviene \"bloccato nel tempo\", quindi impossibile da raggiungere attraverso il viaggio nel tempo.\nDopo il rilancio della serie nel 2005, la figura di Gallifrey viene reintrodotta a poco a poco nei primi tre anni:\nIn \"La fine del mondo\", il Nono Dottore afferma che il suo pianeta \u00e8 stato distrutto in una guerra e che lui \u00e8 l'ultimo dei Signori del Tempo. Lo stesso episodio fa capire che i Signori del Tempo saranno ancora ricordati nel remoto futuro.\nSuccessivamente, in \"Dalek\", viene svelato che \u00e8 stata combattuta una Guerra Temporale tra i Signori del Tempo e i Dalek, e si \u00e8 conclusa con l'annientamento di ambo le parti con due soli apparenti sopravvissuti: il Dottore e un Dalek solitario precipitato in qualche modo sulla Terra dai meandri dello spazio-tempo. Nonostante il presunto ultimo Dalek si auto-distrugga alla fine dell'episodio, la sua specie trover\u00e0 poi il modo di ritornare in episodi successivi, ma fino ad allora il Dottore creder\u00e0 di essere l'unico sopravvissuto della Guerra del Tempo.\nNon si fa riferimento al nome del pianeta fino allo speciale natalizio 2006 \"La sposa perfetta\".\nViene fatto capire che altri Signori del Tempo possano essere sopravvissuti alla guerra quando la Faccia di Boe mormora le sue ultime parole al dottore: \"Signore del Tempo, non sei solo\" (\"L'ingorgo\"). 'You Are Not Alone' si riveler\u00e0 un acronimo per \"Yana\", un vecchio scienziato che vive alla fine dell'eternit\u00e0 (e che \u00e8 in realt\u00e0 il Maestro, in sembianze umane).\nNella puntata \"il suono dei tamburi\", si viene a sapere che i bambini dei Signori del Tempo dovevano guardare nello \"scisma infinito\", uno squarcio nella realt\u00e0, che dava sul \"vortice del tempo\". Questo port\u00f2 alla pazzia del Maestro che - riferendosi a questo episodio - disse che quando vide il vortice del tempo incominci\u00f2 a sentire i tamburi.\nSuccessivamente (ne \"La fine del Tempo\" ), Rassilon trover\u00e0 il modo di sfruttare il suono dei tamburi nella testa del Maestro (da lui stesso impiantato) per tirare fuori Gallifrey dal blocco temporale in cui si trova, ma verr\u00e0 respinto dal Dottore e dal Maestro stesso, che gli impediranno di portare a termine l'Ultima Sanzione. Apprendiamo inoltre che \u00e8 stato il Dottore a distruggere Gallifrey per impedire ai Signori del Tempo di attivare l'Ultima Sanzione per porre fine (oltre che alla guerra) al tempo stesso.\nNell'episodio del Cinquantenario della serie \"Il giorno del Dottore\", i dodici Dottori, insieme al War Doctor che distrusse apparentemente il pianeta con l'arma nota con il nome di \"Momento\", usano i loro TARDIS per sigillare Gallifrey in un luogo sconosciuto durante l'ultimo giorno dell'Ultima Grande Guerra del Tempo, in attesa di liberarlo.\nNell'episodio \"Piegato dall'Inferno\" si scopre che i Signori del Tempo sono riusciti a liberare Gallifrey dall'universo tasca e a posizionarlo alla fine dell'universo. Il pianeta sembra essersi ripreso dalla Guerra e la Cittadella \u00e8 stata ricostruita. Con l'aiuto dell'esercito il Dottore esilia Rassillon e l'Alto Consiglio per i crimini commessi durante la Guerra del Tempo.\nNell'episodio \"\" il Maestro rivela al Tredicesimo Dottore di aver raso al suolo Gallifrey a causa delle menzogne raccontate dal loro popolo riguardo all'origine dei Signori del Tempo, interamente basata su un misterioso personaggio chiamato \"Bambino senza tempo\" le cui informazioni sono sepolte nella memoria di ogni Signore del Tempo.\nNell'episodio \"The Timeless Children\" il Maestro e il Tredicesimo Dottore ritornano su Gallifrey. Qui, tramite la Matrice, viene rivelata la vera origine dei Signori del Tempo: essi ottennero la rigenerazione grazie agli esperimenti che la scienziata Tecteun esegu\u00ec sul \"Timeless Child.\" Il Maestro chiama quindi i Cyberman su Gallifrey per stringere un'alleanza. Alla fine per\u00f2 li tradisce prendendo il controllo delle loro forze e rivelando di aver cyber-convertito tutti i Signori del Tempo morti, creando un esercito di \"Cyber Lords\" che possono rigenerarsi. Per impedire al Maestro di fuggire con il suo esercito, il Dottore e i suo compagni decidono di usare la Death Particle, la cui esplosione uccider\u00e0 tutta la vita su Gallifrey. Il Dottore decide di restare indietro per detonarla e permettere ai suoi amici di fuggire. Alla fine, per\u00f2, Il Dottore non riesce a farlo e sar\u00e0 Ko Sharmus a sacrificarsi. Il Dottore fugge in un nuovo Tardis mentre Il Maestro e i suoi soldati vengono spazzati via.\nGeografia.\nDallo spazio, Gallifrey appare come un pianeta giallo-arancio ed \u00e8 abbastanza vicino alle vie spaziali centrali da far s\u00ec che le astronavi debbano richiedere l'autorizzazioni ai controllori di volo di Gallifrey ogni qualvolta attraversino il sistema. Il pianeta \u00e8 circondato da un campo di forza quantico e da una barriera detta di transduzione. Queste misure evitano che gli intrusi, ostili o no, possano avvicinarsi al pianeta e consentono ai Signori del Tempo di mantenere il loro stato di assoluta neutralit\u00e0, osservando gli eventi che si svolgono nel resto dell'universo senza prenderne parte attivamente. La barriera \u00e8 stata oltrepassata in un'occasione dai Sontaran a seguito di un sabotaggio interno.\nSusan Foreman, la nipote del Dottore, una volta ha descritto il suo pianeta come un posto pieno di alberi dalle foglie argentee e con un cielo notturno arancio scuro, caratteristiche che il decimo Dottore ribadir\u00e0 nell'episodio \"L'ingorgo\", del 2007. Da questo risulta che gli esterni sul pianeta appaiano sempre di tono ambrato, come si vede in \"Invasion of Time\". Il cielo di Gallifrey \u00e8 apparso invece simile a quello blu della Terra in \"The Five Doctors\" (1983) all'interno della desolata \"zona della morte\", ma probabilmente per una disattenzione della produzione.\nNe \"L'ingorgo\", il Dottore fa anche cenno a vaste aree montuose situate sul pianeta, \"\"con prati rosso intenso, coperti di neve\". Continua poi a raccontare di come il secondo sole di Gallifrey \"sorgeva a sud facendo risplendere i monti\"\", facendo apparire gli alberi argentei come \"una foresta in fiamme\". Ne \"Il suono dei tamburi\", il Dottore afferma che Gallifrey era detto il \"mondo splendente dei sette sistemi\".\nLa Cittadella dei Signori del Tempo risiede nel continente dell'Impegno Selvaggio, sui Monti del Sollievo e della Solitudine, ove si trova anche il palazzo del governo. Al suo interno \u00e8 conservato e sorvegliato dai Signori del Tempo l'Occhio dell'Armonia; esso fornisce l'energia necessaria ai viaggi nel tempo cui tutti i TARDIS attingono. Sempre nel palazzo del governo \u00e8 situata la Matrice, l'immenso computer extra-dimensionale che funge da deposito della memoria e della conoscenza di tutti i Signori del Tempo.\nUna delle citt\u00e0 pi\u00f9 importanti del pianeta \u00e8 Arcadia, che era protetta da 400 \"trincee del cielo\" e per questo era considerata il \"luogo pi\u00f9 sicuro di Gallifrey\". Arcadia si trova nel Deserto Arcadiano. Le dimensioni di Gallifrey sono pi\u00f9 grandi in confronto a quelle della Terra."}
{"id": "1922934", "revid": "599013", "url": "https://it.wikipedia.org/wiki?curid=1922934", "title": "L\u00e9o (calciatore 1983)", "text": "Carriera.\nAttaccante brasiliano di origini trevigiane, gioca in diversi club brasiliani tra cui l'Internacional accanto al giovane Pato. Nell'estate del 2008 si trasferisce in prestito al Lecce, per poi fare ritorno alla societ\u00e0 di appartenenza nella successiva finestra invernale di calciomercato, senza aver giocato un solo minuto in Serie A. Di seguito fa ritorno al Paulista, cui era gi\u00e0 approdato nel 2005.\nNell'estate del 2009 firma per i portoghesi del Leix\u00f5es. Nel 2011 si accasa nel Comercial Futebol Clube di Ribeir\u00e3o Preto, poi nel 2012 passa al Mar\u00edlia Atl\u00e9tico Clube prima di approdare al Clube Esportivo de Bento Gon\u00e7alves."}
{"id": "1922939", "revid": "106908", "url": "https://it.wikipedia.org/wiki?curid=1922939", "title": "Tito Veturio Gemino Cicurino (console 494 a.C.)", "text": "Biografia.\nTito Veturio apparteneva alla gens Veturia, probabilmente fratello gemello di Gaio Veturio Gemino Cicurino, console nel 499 a.C., e padre di Tito Veturio Gemino Cicurino, console nel 462 a.C.\nDivenne console nel 494 a.C. con Aulo Verginio Tricosto Celiomontano.\nDai contrasti tra plebei e patrizi alla dittatura.\nI due consoli secondo quanto riferisce Tito Livio dovettero fronteggiare una situazione difficile; infatti mentre alle frontiere i Sabini, gli Equi ed i Volsci, effettuavano scorrerie in territorio romano e degli alleati latini, segno di imminenti scontri campali, a Roma i plebei, ancora scontenti delle promesse non mantenute presenti negli editti di Publio Servilio Prisco Strutto, decisero di riunirsi sull'Esquilino e sull'Aventino per prendere le decisioni, rifiutandosi di andare in guerra se non fossero state accolte le richieste e le promesse gi\u00e0 fatte in precedenza, soprattutto quelle riguardanti la riduzione in schiavit\u00f9 dei debitori.\nDi fronte a questa situazione i due consoli chiesero consiglio al Senato; questi, criticandoli aspramente, dapprima rispose che erano decisioni che dovevano prendere i consoli ma in seguito gli ordin\u00f2 di imporre la leva militare anche con la forza.\nCi fu cos\u00ec una rissa tra i plebei e i senatori presenti e questo avvenimento port\u00f2 alla nomina di un dittatore. Venne scelto Manio Valerio Massimo, e non Appio Claudio, per la sua personalit\u00e0 meno aggressiva e pi\u00f9 duttile rispetto a quella di Appio, nonch\u00e9 per la sua appartenenza alla gens Valeria, popolare tra la plebe. Alla fine Manio riusc\u00ec a convincere i plebei a fare la leva, pi\u00f9 che con la minaccia derivante dalla sua carica, con la conferma delle promesse fatte da Publio Servilio.\nLe campagne militari.\nIl popolo rispose con entusiasmo alla chiamata alle armi, tanto che il dittatore pot\u00e9 organizzare 10 legioni, affidandone a ciascuno dei due consoli 3, mantenendone cos\u00ec 4 sotto il proprio diretto controllo. Decise poi, che Aulo Verginio avrebbe condotto le proprie legioni contro i Volsci, Tito Veturio contro gli Equi, mentre lui si sarebbe opposto ai Sabini.\nTito, inviato in soccorso dei Latini ai quali il Senato non aveva concesso il permesso di riprendere le armi per difendersi dalle continue scorrerie degli Equi, ebbe facilmente ragione degli Equi, che furono ricacciati nella loro zona d'origine sulle montagne del bacino del Garigliano; per questo ottenne il trionfo.\nAnche gli eserciti guidati da Manio Valerio e Aulo Verginio ebbero ragione dei propri nemici, e gli eserciti poterono tornare a Roma, con la speranza che le promesse fossero mantenute.\nDalla secessione della plebe al tribunato.\nInfatti Manio Valerio, che non aveva dimenticato le questioni interne relative ai problemi dei debitori, port\u00f2 il tema nuovamente all'attenzione del senato, chiedendo un pronunciamento definitivo sulla insolvenza per debiti. Visto che la richiesta non fu approvata, Manio Valerio si dimise da dittatore e Tito Veturio e Aulo Verginio rientrarono nella pienezza dei loro poteri consolari fino alla fine dell'anno.\nIn questo contesto si realizz\u00f2 la secessione dei plebei, che per protesta si ritirano sul Monte Sacro, tre miglia fuori Roma sulla destra dell'Aniene dove fortificarono un campo.; la secessione rientr\u00f2 a seguito dell'intervento di Menenio Agrippa che rivolse ai fuoriusciti il famoso apologo delle membra e dello stomaco.\nSul piano pratico venne istituita una carica magistrale a difesa della plebe: il tribuno della plebe. Questa carica era interdetta ai patrizi e venne sancito con una legge (la \"Lex Sacrata\") il carattere di assoluta inviolabilit\u00e0 e sacralit\u00e0 (\"sacrosancti\") della carica stessa. Vennero quindi eletti i primi due tribuni della plebe, che furono Gaio Licinio e Lucio Albinio."}
{"id": "1922943", "revid": "1543377", "url": "https://it.wikipedia.org/wiki?curid=1922943", "title": "Ginnastica ai Giochi della XXIX Olimpiade - Parallele asimmetriche", "text": "La finale delle parallele asimmetriche si \u00e8 svolta allo Stadio Coperto Nazionale di Pechino il 18 agosto, con inizio alle ore 18:45."}
{"id": "1922947", "revid": "279183", "url": "https://it.wikipedia.org/wiki?curid=1922947", "title": "John Michael Talbot", "text": "Biografia.\nNato in una famiglia metodista, il giovane John impara a suonare la chitarra a 10 anni, lascer\u00e0 in seguito a 15 anni le lezioni sotto il tutore Mason Proffit (cantate folk-rock) assieme al fratello Terry.\nIn quegli anni si avvicina a varie culture religiose, ma leggendo una biografia sulla vita di San Francesco d'Assisi, si converte al Cattolicesimo prendendo i voti monastici assieme al fratello Terry. Entrando nell'Ordine Francescano nel 1978, inizia la composizione di musica rock cristiana. Oltre a questo alcuni anni dopo fonda una comunit\u00e0 monastica di frati e suore, ma anche di laici celibi e famiglie, cosicch\u00e9 conosce anche quella che diverr\u00e0 sua moglie, Viola Patrka, che sposer\u00e0 sotto un'apposita dispensa dalla Chiesa. La Comunit\u00e0 Monastica da lui fondata prende il nome di \"The Brothers and Sisters of Charity\" (Fratelli e Sorelle della Beneficenza), ed \u00e8 sita a Eureka Springs, Arkansas."}
{"id": "1922953", "revid": "1543377", "url": "https://it.wikipedia.org/wiki?curid=1922953", "title": "Ginnastica ai Giochi della XXIX Olimpiade - Trave", "text": "La finale della trave di equilibrio si \u00e8 svolta allo Stadio Coperto Nazionale di Pechino il 19 agosto, con inizio alle ore 18:45."}
{"id": "1922963", "revid": "33689", "url": "https://it.wikipedia.org/wiki?curid=1922963", "title": "Gaio Veturio Crasso Cicurino", "text": "Primo tribunato consolare.\nNel 377 a.C. fu eletto tribuno consolare con Lucio Emilio Mamercino, Lucio Quinzio Cincinnato Capitolino, Publio Valerio Potito Publicola, Servio Sulpicio Pretestato e Gaio Quinzio Cincinnato.\nDurante il tribunato Roma dovette far fronte alla solita minaccia dei Volsci, cui questa volta si erano uniti i Latini.\nOrganizzata la leva, l'esercito fu diviso in tre parti, uno a difesa della citt\u00e0, una a difesa della campagna romana, e il grosso fu inviato a combattere i nemici, agli ordini di Lucio Emilio e Publio Valerio.\nLo scontro campale si svolse nei pressi di Satricum e fu favorevole ai Romani, nonostante la forte resistenza dei Latini, che dai romani avevano adottato le tecniche di battaglia. Mentre i Volsci si ritirarono ad Anzio, dove trattarono la resa, consegnando la citt\u00e0 e le sue campagne ai Romani, i Latini diedero fuoco a Satrico, e attaccarono Tusculum, secondo loro doppiamente colpevole, perch\u00e9 citt\u00e0 latina che aveva ottenuto la cittadinanza romana.\nMentre i Latini occupavano la citt\u00e0, i Tuscolani si ritirarono nella rocca, e inviarono una richiesta d'aiuto ai romani. Questi inviarono immediati rinforzi agli ordini di Lucio Quinzio e Servio Sulpicio, riuscendo a sconfiggere i Latini, e a liberare la citt\u00e0 alleata.\nSecondo tribunato consolare.\nNel 369 a.C. fu eletto tribuno consolare con Quinto Servilio Fidenate, Quinto Quinzio Cincinnato, Marco Cornelio Maluginense, Marco Fabio Ambusto, Aulo Cornelio Cosso.\nAnche quest'anno i romani cercarono di portare l'assedio a Velletri ma, come nell'anno precedente, i nemici di Roma riuscirono a resistere.\nIntanto in citt\u00e0 i tribuni della plebe, Gaio Licinio Calvo Stolone e Lucio Sestio Laterano, continuavano nel portare avanti le loro proposte a favore della plebe, e i patrizi iniziavano a perdere il controllo degli altri tribuni, tramite il quale erano riusciti a bloccare le iniziative di Licinio e Sestio."}
{"id": "1922967", "revid": "767487", "url": "https://it.wikipedia.org/wiki?curid=1922967", "title": "De Heideroosjes", "text": "De Heideroosjes sono stati un gruppo musicale di genere punk rock dei Paesi Bassi.\nFormatosi nel 1989, era composto da Marco Roelofs (Canto e chitarra), Frank Kleuskens (chitarra), Fred Houben (basso) e Igor Hobus (batteria)."}
{"id": "1922968", "revid": "56620", "url": "https://it.wikipedia.org/wiki?curid=1922968", "title": "Colonnella (compagnia militare)", "text": ""}
{"id": "1922969", "revid": "287204", "url": "https://it.wikipedia.org/wiki?curid=1922969", "title": "Sakura taisen - Kanzaki Sumire - Intai kinen - Su-mi-re", "text": ", \u00e8 un OAV giapponese legato al franchise \"Sakura Wars\". Questo speciale episodio della serie si colloca come sequel del videogioco \"Sakura taisen 4 - Koi seyo, otome\". Rappresenta l'ultima apparizione del personaggio di Sumire Kanzaki.\nTrama.\nDurante una sessione di addestramento, Sumire Kanzaki si rende conto che il proprio spirito combattivo (\"rei-ryoku\") si \u00e8 notevolmente indebolito, molto al di sotto dei requisiti minimi per poter pilotare il \"k\u014dbu-nishiki\". Per tale ragione Sumire decide di lasciare la propria posizione nella \"flower division\", nel momento in cui \u00e8 ancora nella posizione della pi\u00f9 forte fra le compagne."}
{"id": "1922970", "revid": "838137", "url": "https://it.wikipedia.org/wiki?curid=1922970", "title": "Giuseppe Castelli", "text": "Biografia.\nNacque a San Gillio, in provincia e arcidiocesi di Torino, il 15 novembre 1871.\nDopo aver compiuto gli studi, l'8 giugno 1895 fu ordinato presbitero.\nIl 23 agosto 1911 papa Pio X lo nomin\u00f2 vescovo di Susa; succedette a Carlo Marozio, deceduto il 30 agosto 1910. Il 28 ottobre successivo ricevette la consacrazione episcopale dal cardinale Agostino Richelmy, coconsacranti i vescovi Costanzo Castrale e Angelo Bartolomasi (poi arcivescovo). Il 14 gennaio 1912 prese possesso della diocesi.\nIl 22 dicembre 1920 fu trasferito alla diocesi di Cuneo, dove succedette a Natale Gabriele Moriondo, precedentemente nominato visitatore apostolico nel Caucaso. Il 6 maggio 1921 prese possesso della diocesi.\nIl 21 ottobre 1924 fu nominato vescovo di Novara; succedette a Giuseppe Gamba, precedentemente nominato arcivescovo metropolita di Torino. Il 15 febbraio 1925 prese possesso della diocesi.\nDurante il suo episcopato nella diocesi gaudenziana, comp\u00ec tre distinte visite pastorali e nel 1936 celebr\u00f2 il sinodo diocesano. Inoltre increment\u00f2 e diffuse le organizzazioni dell'Azione Cattolica, celebr\u00f2 due solenni congressi eucaristici e ampli\u00f2 la sede della curia vescovile.\nMor\u00ec a Novara il 12 settembre 1943 e fu sepolto nella cattedrale di Santa Maria Assunta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1922981", "revid": "287204", "url": "https://it.wikipedia.org/wiki?curid=1922981", "title": "Buxar", "text": "Buxar (o Buxer) \u00e8 una suddivisione dell'India, classificata come \"municipality\", di 82.975 abitanti, capoluogo del distretto di Buxar, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 34' 60 N e 83\u00b0 58' 60 E e ha un'altitudine di 55 .\nSociet\u00e0.\nEvoluzione demografica.\nAl censimento del 2001 la popolazione di Buxar assommava a 82.975 persone, delle quali 44.415 maschi e 38.560 femmine. I bambini di et\u00e0 inferiore o uguale ai sei anni assommavano a 13.200, dei quali 6.560 maschi e 6.640 femmine. Infine, coloro che erano in grado di saper almeno leggere e scrivere erano 56.131, dei quali 33.411 maschi e 22.720 femmine."}
{"id": "1922985", "revid": "896083", "url": "https://it.wikipedia.org/wiki?curid=1922985", "title": "Battistero di Padova", "text": "Il battistero della Cattedrale, dedicato a san Giovanni Battista, \u00e8 un edificio di culto ubicato accanto al Duomo, a Padova. Conserva al suo interno uno dei pi\u00f9 importanti cicli ad affresco del XIV secolo, capolavoro di Giusto de Menabuoi. Dal 2021 \u00e8 incluso dall'UNESCO tra i patrimoni dell'umanit\u00e0 nel sito dei cicli di affreschi del XIV secolo di Padova.\nStoria.\nLa costruzione dell'edificio principi\u00f2 nel XII secolo su probabili preesistenze; sub\u00ec vari rimaneggiamenti nel secolo successivo, e venne consacrato dal Guido, patriarca di Grado (1281). \nNegli anni '70 del XIV secolo fu restaurato e adattato a mausoleo del Principe della citt\u00e0 Francesco il Vecchio da Carrara e della moglie Fina Buzzaccarini che ne commission\u00f2 la decorazione, affidando il lavoro a Giusto de' Menabuoi (che trov\u00f2 in seguito sepoltura all'esterno dell'edificio). La figura della committente appare con le figlie nell'episodio della nascita di Giovanni Battista e nella lunetta dove Giovanni Battista affida Fina Buzzaccarini alla Vergine, dipinto entro un arco gotico che un tempo sovrastava il sepolcro della nobile coppia. \nCon la caduta della signoria carrarese, nel 1405, i soldati veneziani demolirono le monumentali sepolture e coprirono con pittura verde i numerosi emblemi di Francesco il Vecchio.\nRestaurato a pi\u00f9 riprese nel Novecento, attende ora un importante restauro complessivo.\nDescrizione.\nGli affreschi con cui \u00e8 decorato (1375-1376) sono considerati il capolavoro di Giusto de' Menabuoi. Rispetto alle esperienze precedenti, a Padova dovette essere colpito dalle ordinate fissit\u00e0 romaniche e bizantine, come testimonia il grande \"Paradiso\" nella cupola del Battistero: la scena \u00e8 organizzata attorno a un Cristo Pantocratore, dove ruota un'ipnotica raggiera a pi\u00f9 strati con angeli e santi, le cui aureole in file ordinate ricordano, guardate dal basso, le punzonature di una magnifica oreficeria. Al centro del Paradiso c'\u00e8 anche la \"Madre di Dio\" orante, a guida della schiera degli eletti e tramite da Cristo e l'umanit\u00e0, con un manto azzurro, affrescata in perfetto asse simmetrico con il Cristo Pantocratore. I dipinti che coprono le pareti raffigurano episodi della vita di san Giovanni Battista (a sinistra dell'ingresso), di \"Maria\" e di \"Ges\u00f9\". Per attualizzare le vicende della Storia Sacra, tra le vicende neotestamentarie sono posti personaggi noti alla corte carrarese trecentesca. \nNella parete adiacente all'altare \u00e8 rappresentata la \"Crocifissione\", quindi la discesa dello \"Spirito Santo\" (affrescata sulla cupola dell'altare). Sull'altare \u00e8 posto un polittico di Giusto dei Menabuoi. Sulle pareti attorno all'altare, nell'abside, sono affrescate figure mostruose e immagini tratte dall'Apocalisse di Giovanni.\nNel tamburo dipinse invece \"Storie della Genesi\", sui pennacchi i \"Profeti ed Evangelisti\", dove gi\u00e0 dimostr\u00f2 un estro meno bizantino, come le figure inserite entro veridiche stanze illusionisticamente dipinte. Anche nelle \"Storie di Cristo e del Battista\", sulle pareti, compaiono delle architetture finemente calcolate, dove il pittore inser\u00ec le sue solenni e statiche immagini. Pi\u00f9 libera appare invece la raffigurazione negli episodi di contorno, come nelle \"Nozze di Cana\", dove una schiera di servitori si muove con naturalezza nella stanza, a differenza degli statici commensali. Dall'analisi di queste scelte stilistiche si evince come l'uso o meno di effetti \"r\u00e9tro\" fosse per Giusto una precisa componente volutamente cercata per fini espressivi e simbolici: \u00e8 forse l'unico pittore del Trecento che ha la consapevolezza per scegliere via via quale linguaggio adoperare.\nNella scena della creazione del mondo lo Zodiaco esprime la funzione di Cristo come signore del tempo cosmico. Dio Padre pu\u00f2 interrompere il corso degli eventi naturali per manifestare all'uomo il proprio volere: ci\u00f2 avvenne, per esempio, durante le tre ore di eclissi solare che accompagnarono l'agonia e la morte di Ges\u00f9. Attraverso gli angeli, qui rappresentati, Dio domina e neutralizza l'influsso degli antichi demoni planetari sul mondo sublunare."}
{"id": "1922986", "revid": "322321", "url": "https://it.wikipedia.org/wiki?curid=1922986", "title": "Leone Giacomo Ossola", "text": "Biografia.\nLeone Ossola nacque a Vallo, frazione di Caluso il 12 maggio 1887. A dieci anni entr\u00f2 nell'Ordine dei frati minori cappuccini, dove nel 1903, dopo aver pronunciato i voti, assunse il nome di Leone. Comp\u00ec il noviziato a Racconigi e prosegu\u00ec i suoi studi a Busca e Revello. A Roma si diplom\u00f2 all'Istituto Leoniano di Alta Letteratura e consegu\u00ec il baccellierato in Diritto Canonico. Venne ordinato sacerdote il 28 ottobre 1909 a Torino.\nIn seguito fu mandato nuovamente a Busca come direttore e professore dello studentato dei Frati Cappuccini del Piemonte. Si laure\u00f2 in Lettere e Filosofia e insegn\u00f2 in diverse scuole in provincia di Cuneo. Nel 1919 divenne vicesegretario generale dell'Ordine dei frati minori cappuccini. Nel 1922 divenne parroco a San Lorenzo al Verano a Roma, basilica affidata alla cura dei Cappuccini del Piemonte. Vista l'estensione della parrocchia, p.\u00a0Leone da Caluso si adoper\u00f2 per la costruzione di una nuova chiesa e di una nuova parrocchia. Nel dicembre 1934 furono completati i lavori per la Chiesa di Sant'Ippolito di cui divenne il primo parroco.\nFu nominato Camerlengo di Roma e papa Pio XI gli affid\u00f2 l'incarico di predicare gli esercizi spirituali in Vaticano nel 1933. Il 22 settembre 1937 venne nominato vicario apostolico di Harar, in Etiopia, e vescovo titolare di Salona. Il 17 ottobre 1937 fu consacrato vescovo nella Basilica di San Lorenzo fuori le mura dal cardinale Pietro Fumasoni Biondi. In Etiopia fece costruire il seminario, la cattedrale, numerose chiese, orfanotrofi, lebbrosari e fond\u00f2 anche un monastero di suore.\nA causa del conflitto, non potendo pi\u00f9 stare in Africa, il 19 ottobre 1943 papa Pio XII lo nomin\u00f2 amministratore apostolico di Novara; in questo modo non fu tenuto a prestare giuramento alla RSI. Nei convulsi giorni della Liberazione si adoper\u00f2 per alleviare i patimenti di coloro che, presi prigionieri dai partigiani, subivano dure rappresaglie. Assumendo la protezione delle donne del Servizio Ausiliario Femminile intervenendo pi\u00f9 volte in loro difesa come ricordato da Monsignor Carlo Brugo:\nIl 9 settembre 1945 fu nominato vescovo di Novara. Il suo impegno per la citt\u00e0 di Novara e per l'intera diocesi durante gli anni della Seconda Guerra Mondiale e in particolare nei giorni della liberazione gli fecero assumere il titolo di \"Defensor Civitatis\". Dimessosi dalla diocesi gaudenziana il 12 giugno 1951, fu nominato arcivescovo titolare di Gerpiniana. Mor\u00ec a Brescia il 17 ottobre 1951 ed \u00e8 sepolto nella cripta della Cattedrale di Novara.\nGenealogia episcopale.\nLa genealogia episcopale \u00e8:"}
{"id": "1922988", "revid": "287204", "url": "https://it.wikipedia.org/wiki?curid=1922988", "title": "Bhabua", "text": "Bhabua (o Bhabhua) \u00e8 una suddivisione dell'India, classificata come \"municipality\", di 41.507 abitanti, capoluogo del distretto di Kaimur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 3' 0 N e 83\u00b0 37' 0 E e ha un'altitudine di 75 .\nSociet\u00e0.\nEvoluzione demografica.\nAl censimento del 2001 la popolazione di Bhabua assommava a 41.507 persone, delle quali 22.583 maschi e 18.924 femmine. I bambini di et\u00e0 inferiore o uguale ai sei anni assommavano a 6.521, dei quali 3.422 maschi e 3.099 femmine. Infine, coloro che erano in grado di saper almeno leggere e scrivere erano 27.198, dei quali 16.522 maschi e 10.676 femmine."}
{"id": "1922989", "revid": "121837", "url": "https://it.wikipedia.org/wiki?curid=1922989", "title": "Cydonia (regione marziana)", "text": ""}
{"id": "1922990", "revid": "1522738", "url": "https://it.wikipedia.org/wiki?curid=1922990", "title": "Torre Bruciata", "text": ""}
{"id": "1922993", "revid": "287204", "url": "https://it.wikipedia.org/wiki?curid=1922993", "title": "Bettiah", "text": "Bettiah \u00e8 una suddivisione dell'India, classificata come \"municipality\", di 116.692 abitanti, capoluogo del distretto del Champaran Occidentale, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 48' 0 N e 84\u00b0 30' 0 E e ha un'altitudine di 64 .\nSociet\u00e0.\nEvoluzione demografica.\nAl censimento del 2001 la popolazione di Bettiah assommava a 116.692 persone, delle quali 61.803 maschi e 54.889 femmine. I bambini di et\u00e0 inferiore o uguale ai sei anni assommavano a 19.265, dei quali 10.033 maschi e 9.232 femmine. Infine, coloro che erano in grado di saper almeno leggere e scrivere erano 75.281, dei quali 43.719 maschi e 31.562 femmine."}
{"id": "1922997", "revid": "36426", "url": "https://it.wikipedia.org/wiki?curid=1922997", "title": "Seviro augustale", "text": ""}
{"id": "1922999", "revid": "36426", "url": "https://it.wikipedia.org/wiki?curid=1922999", "title": "Seviro", "text": ""}
{"id": "1923001", "revid": "36426", "url": "https://it.wikipedia.org/wiki?curid=1923001", "title": "Seviri augustali", "text": ""}
{"id": "1923002", "revid": "36426", "url": "https://it.wikipedia.org/wiki?curid=1923002", "title": "Seviri", "text": ""}
{"id": "1923003", "revid": "36426", "url": "https://it.wikipedia.org/wiki?curid=1923003", "title": "Palazzo Contini-Dessilani (Fara Novarese)", "text": ""}
{"id": "1923005", "revid": "125285521", "url": "https://it.wikipedia.org/wiki?curid=1923005", "title": "Gilla Vincenzo Gremigni", "text": "Biografia.\nGilla Vincenzo Gremigni nacque a Castagneto Carducci il 22 gennaio 1891. La sua famiglia si trasfer\u00ec quando lui era ancora giovane a Omegna, dove lui inizi\u00f2 a frequentare i Missionari del Sacro Cuore di Ges\u00f9 che si occupavano dell'oratorio, ordine religioso del quale entr\u00f2 a far parte. nel 1903 si trasfer\u00ec a Roma per iniziare gli studi. Nel 1910 consegu\u00ec la maturit\u00e0 classica al collegio Nazzareno a Roma e poi venne inviato dai suoi superiori a Friburgo.\nNel 1914 prese i voti perpetui e il 27 giugno 1915 fu ordinato sacerdote dal vescovo Adolfo Turchi, in quegli anni segretario della Congregazione per i religiosi. Dopo essere andato in guerra, nel [1918] venne chiamato dallo stesso monsignor Turchi, divenuto vescovo dell'Aquila quale suo segretario.\nDal 1921 fu parroco della chiesa del Sacro Cuore del Suffragio nel rione romano Prati.\nIl 18 gennaio 1945 fu nominato vescovo di Teramo e, il 1\u00ba luglio 1949, vescovo di Teramo e Atri. Il 29 giugno 1951 venne trasferito alla diocesi di Novara e il 17 aprile 1958 gli fu concesso il titolo personale di arcivescovo.\nNel 1955 comp\u00ec la visita pastorale e tenne un sinodo; eresse nuove parrocchie ed il nuovo seminario urbano.\nIl 5 agosto 1958 ha consacrato, alla presenza della popolazione del clero novarese e delle autorit\u00e0 civili, il Santuario della Madonna del Sangue a Re.\nMorto a Ghiffa il 7 gennaio 1963, la sua salma \u00e8 stata inumata presso il santuario della Madonna del Sangue di Re, in Ossola.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1923008", "revid": "36426", "url": "https://it.wikipedia.org/wiki?curid=1923008", "title": "Scurolo di San Damiano (Fara Novarese)", "text": ""}
{"id": "1923009", "revid": "36426", "url": "https://it.wikipedia.org/wiki?curid=1923009", "title": "Oratorio di San Giulio (Fara Novarese)", "text": ""}
{"id": "1923013", "revid": "463686", "url": "https://it.wikipedia.org/wiki?curid=1923013", "title": "Ex Tempio Evangelico (Fara Novarese)", "text": ""}
{"id": "1923016", "revid": "287204", "url": "https://it.wikipedia.org/wiki?curid=1923016", "title": "Begusarai", "text": "Begusarai \u00e8 una suddivisione dell'India, classificata come \"municipality\", di 93.378 abitanti, capoluogo del distretto di Begusarai, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 25' 0 N e 86\u00b0 7' 60 E e ha un'altitudine di 40 .\nSociet\u00e0.\nEvoluzione demografica.\nAl censimento del 2001 la popolazione di Begusarai assommava a 93.378 persone, delle quali 49.812 maschi e 43.566 femmine. I bambini di et\u00e0 inferiore o uguale ai sei anni assommavano a 14.295, dei quali 7.443 maschi e 6.852 femmine. Infine, coloro che erano in grado di saper almeno leggere e scrivere erano 61.136, dei quali 35.824 maschi e 25.312 femmine."}
{"id": "1923025", "revid": "124123", "url": "https://it.wikipedia.org/wiki?curid=1923025", "title": "Tito Antonio Merenda", "text": "Decemvirato.\nNel 450 a.C. fu eletto tra i decemviri per il secondo decemvirato, che sebbene arriv\u00f2 a produrre quello per cui era stato istituito, ovvero la riforma dell'ordinamento romano attraverso la stesura delle Leggi delle XII tavole, si caratterizz\u00f2 per una forte impronta anti-popolare ed autoritaria, tanto che i dieci magistrati andarono oltre il mandato conferitogli.\nAllo scoppio delle ostilit\u00e0 contro Sabini ed Equi, Tito Antonio, con i colleghi decemviri Lucio Minucio Esquilino Augurino, Marco Cornelio Maluginense, Cesone Duilio Longo e Marco Sergio Esquilino, fu mandato a condurre le operazioni contro gli Equi, che, come al solito, si svolsero sul monte Algido. Tra i propri soldati militava Lucio Verginio, padre ed assassino di Verginia, futuro tribuno della plebe.\nNel 449 a.C., ristabilite le prerogative dei Tribuni della plebe dai consoli Lucio Valerio Potito e Marco Orazio Barbato, fu accusato dai tribuni per le azioni illegali adottate durante il decemvirato, e per questo fu inviato all'esilio, dopo che gli furono confiscati i propri beni.."}
{"id": "1923026", "revid": "287204", "url": "https://it.wikipedia.org/wiki?curid=1923026", "title": "Banka", "text": "Banka \u00e8 una suddivisione dell'India, classificata come \"municipality\", di 35.416 abitanti, capoluogo del distretto di Banka, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 52' 60 N e 86\u00b0 55' 0 E e ha un'altitudine di 78 .\nSociet\u00e0.\nEvoluzione demografica.\nAl censimento del 2001 la popolazione di Banka assommava a 35.416 persone, delle quali 19.210 maschi e 16.206 femmine. I bambini di et\u00e0 inferiore o uguale ai sei anni assommavano a 5.597, dei quali 2.890 maschi e 2.707 femmine. Infine, coloro che erano in grado di saper almeno leggere e scrivere erano 19.618, dei quali 11.937 maschi e 7.681 femmine."}
{"id": "1923036", "revid": "287204", "url": "https://it.wikipedia.org/wiki?curid=1923036", "title": "Aurangabad (Bihar)", "text": "Aurangabad \u00e8 una suddivisione dell'India, classificata come \"municipality\", di 79.351 abitanti, capoluogo del distretto di Aurangabad, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 45' 0 N e 84\u00b0 22' 0 E e ha un'altitudine di 107 .\nSociet\u00e0.\nEvoluzione demografica.\nAl censimento del 2001 la popolazione di Aurangabad assommava a 79.351 persone, delle quali 42.290 maschi e 37.061 femmine. I bambini di et\u00e0 inferiore o uguale ai sei anni assommavano a 12.220, dei quali 6.319 maschi e 5.901 femmine. Infine, coloro che erano in grado di saper almeno leggere e scrivere erano 55.435, dei quali 32.152 maschi e 23.283 femmine."}
{"id": "1923037", "revid": "287204", "url": "https://it.wikipedia.org/wiki?curid=1923037", "title": "Graduale Triplex", "text": "Il Graduale Triplex \u00e8 un graduale, un libro liturgico che contiene i canti della messa del repertorio gregoriano.\n\u00c8 stato pubblicato nel 1979 ed \u00e8 stato continuamente ristampato dall'Abbazia di Solesmes su mandato ufficiale della Chiesa cattolica. \nNel 1974 si era riproposta l'edizione del \"Graduale romanum\" del 1908, adattandola naturalmente all'ordine delle norme della liturgia postconciliare, ma mantenendo la notazione quadrata intatta. Il \"Graduale triplex\" ripropone i medesimi canti del \"Graduale romanum\", aggiungendo per\u00f2 al di sopra ed al di sotto del tetragramma i neumi della notazione metense e della notazione sangallese. Precursore era stata l'edizione del \"Graduel neum\u00e9\", riproduzione della copia personale del graduale del 1908 di dom Eug\u00e9ne Cardine, caposcuola dello studio scientifico semiologico degli antichi codici, che contiene innumerevoli richiami annotati a margine di particolare interesse per uno studio approfondito, nonch\u00e9 la trascrizione dei neumi di diversi manoscritti.\nQuesta triplice notazione \u00e8 l'originalit\u00e0 e la preziosit\u00e0 dell'opera. Infatti attraverso la comparazione delle notazione pi\u00f9 antiche, si evita di considerare ogni singola notazione come fonte esclusiva e a s\u00e9 stante di dati, secondo la prassi dello studio semiologico.\nIndicazioni.\nLa notazione metense, scritta con inchiostro nero al di sopra del tetragramma, \u00e8 tratta dal codice 239 di Laon (L) conservato nella biblioteca municipale di Laon e datato al X secolo.\nLa notazione sangallese, scritta con inchiostro rosso, \u00e8 tratta dai codici di san Gallo 359 (C) del IX secolo, Einsiedeln 121 (E) di inizio XI secolo. In casi particolari sono stati utilizzati anche i codici di san Gallo 339 (G) dell'XI secolo, san Gallo 376 (SG) dell'XI secolo, san Gallo 390-391 (H) dell'XI secolo e Bamberg (B) del X secolo.\nL'indicazione del codice di riferimento \u00e8 riportata all'inizio di ogni brano all'interno di una cornice. Nell'esempio sopra riportato, la notazione metense \u00e8 tratta dal codice L folio 111, la notazione sangallese dal codice C folio 111.\nAll'inizio di ogni brano viene inoltre riportato:\nContenuto.\nEssendo un graduale, il libro \u00e8 una raccolta di canti della messa. \nI canti sono raggruppati in messe composte da Introitus, Graduale, Alleluia, Tractus, Sequentia, Offertorium e Communio. \nOltre a questi canti del \"proprium missae\", in talune celebrazioni, qualora il rito lo richieda, come ad esempio in occasione della settimana santa o del triduo pasquale, sono presentati altri canti come Antiphon\u00e6, Hymni, Cantica, eccetera.\nA loro volta le messe sono suddivise in:"}
{"id": "1923040", "revid": "33921", "url": "https://it.wikipedia.org/wiki?curid=1923040", "title": "Rugby a 15 nel 2008", "text": "Il 2008 vede l'inizio delle qualificazioni per la in Nuova Zelanda. Le qualificazioni, che riguardano le zone europea, asiatica, americana, africana e oceanica, si svolgono fino al 2010 e devono esprimere 8 squadre, in quanto 12 sono gi\u00e0 qualificate (le 8 quartifinaliste della pi\u00f9 le terze classificate delle fasi a gironi).\nDa segnalare il Grande Slam del nel Sei Nazioni.\nAttivit\u00e0 internazionale.\nTest di met\u00e0 anno.\nNel 2008, solo due squadre europee riescono a vincere all'emisfero sud. Sono la Scozia e l'Italia che superano l'Argentina in grande fase di rinnovamento.\nTest di fine anno.\n\"Autumn International\" \u00e8 il modo con cui nell'emisfero nord si indica l'insieme delle tourn\u00e9e delle nazionali di rugby a 15 dell'emisfero nord in Europa nel mese di novembre.\nLa serie di incontri si \u00e8 conclusa con il tradizionale 'final challenge' in cui i Barbarians hanno questa volta affrontato l'Australia nello stadio di Wembley (primo test match nel nuovo stadio).\nIn anticipo alla serie di incontri in Europa, un match aggiuntivo per la Bledisloe Cup si \u00e8 disputato tra Nuova Zelanda ed Australia. Per la prima volta l'incontro si \u00e8 svolto in campo neutro ad Hong Kong.\nI test hanno avuto un ulteriore significato: in quanto l'International Rugby Board ha deciso per la prima volta di utilizzare il ranking mondiale al 1\u00ba dicembre 2008 per determinare i gironi della fase finale della \nAltri test.\nAl di fuori dei periodi canonici, si sono disputati molti test. Su tutti spiccano le sfide in agosto-settembre tra Sud Africa e Argentina e tra Nuova Zalnda e Samoa\nI Barbarians.\nLa selezione dei Barbarians ha disputato i seguenti incontri:"}
{"id": "1923041", "revid": "287204", "url": "https://it.wikipedia.org/wiki?curid=1923041", "title": "Araria", "text": "Araria \u00e8 una suddivisione dell'India, classificata come \"municipality\", di 60.594 abitanti, capoluogo del distretto di Araria, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 8' 60 N e 87\u00b0 31' 0 E e ha un'altitudine di 46 .\nSociet\u00e0.\nEvoluzione demografica.\nAl censimento del 2001 la popolazione di Araria assommava a 60.594 persone, delle quali 32.629 maschi e 27.965 femmine. I bambini di et\u00e0 inferiore o uguale ai sei anni assommavano a 10.988, dei quali 5.629 maschi e 5.359 femmine. Infine, coloro che erano in grado di saper almeno leggere e scrivere erano 30.496, dei quali 18.773 maschi e 11.723 femmine."}
{"id": "1923043", "revid": "122617414", "url": "https://it.wikipedia.org/wiki?curid=1923043", "title": "Juny peperina inventatutto", "text": " \u00e8 un manga \"sh\u014djo\" scritto e disegnato da Yasuichi \u014cshima, pubblicato in Giappone sulla rivista \"Magazine SPECIAL\" di K\u014ddansha nel 1985. Nello stesso anno \u00e8 stato pubblicato un unico volume ad opera di Yutaka Abe sulla rivista \"Nakayoshi Deluxe\".\nDal manga \u00e8 stato tratto un anime di 45 episodi, prodotto da Toei Animation e andato in onda in Giappone su TV Asahi tra il marzo 1985 e il gennaio 1986; in Italia \u00e8 stato trasmesso, con il titolo Juny peperina inventatutto, su Italia 1 dal marzo al maggio 1987.\nTrama.\nJuny (Jun Nonomiya) \u00e8 una ragazzina estremamente sveglia, che passa la maggior parte del proprio tempo a costruire nuove invenzioni: i due suoi migliori amici, Floppy (Kichinosuke) e Flappy (Yukinojo), sono proprio due robot creati da lei. Grazie alla sua intelligenza, Juny riesce a essere ammessa alle scuole medie molto prima del previsto, e qui si innamora di un suo compagno di classe che si fa chiamare Niko (Zero Kano). Il ragazzo \u00e8 appassionato di motociclette, e spesso salta le lezioni: per questo Niko \u00e8 stato bocciato diverse volte; essendo quindi pi\u00f9 grande dei suoi compagni, rimane spesso isolato. D'altro canto anche Juny \u00e8 troppo piccola rispetto agli altri, quindi anche lei \u00e8 isolata. Per via di ci\u00f2, e per la loro passione comune per la meccanica, i due diventano amici. Anzi, Juny si innamora a tutti gli effetti di Niko, che per\u00f2 non pu\u00f2 ricambiare, essendo lei ancora una bambina. Inoltre Juny pu\u00f2 contare sull'amicizia di Ania (Toko) e Clelia (Mako), ma ha una rivale in amore di nome Kitta (Yoko).\nManga.\nIl manga \u00e8 stato pubblicato sulla rivista \"Magazine SPECIAL\" nel 1985 e successivamente serializzato in 2 tank\u014dbon tra l'ottobre dello stesso anno e il marzo del 1986. Dal maggio al novembre 1985, Yutaka Abe ha scritto e disegnato alcuni capitoli sull'opera, pubblicati sulla rivista \"Nakayoshi Deluxe\" e poi raccolti in un unico volume.\nIn Italia non \u00e8 mai arrivato, ma sul \"Corriere dei Piccoli\" sono stati pubblicati dei riassunti degli episodi della serie.\nAnime.\nL'anime, prodotto da Toei Animation, \u00e8 composto da 45 episodi, andati in onda su TV Asahi dal 10 marzo 1985 al 12 gennaio 1986. Tra il 30 maggio e il 27 giugno 2014 la serie \u00e8 stata raccolta in due DVD-BOX con gli episodi rimasterizzati.\nIn Italia \u00e8 stato acquistato da Mediaset ed \u00e8 stato trasmesso su Retequattro tra il marzo e il maggio 1987. La versione italiana non presenta gravi censure, se non il cambio dei nomi dei personaggi.\nSigle.\nLa sigla italiana, scritta da Alessandra Valeri Manera con la musica di Enzo Draghi ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso nell'album della cantante \"Fivelandia 5\".\nTrasmissioni e adattamenti nel mondo.\n\"Juny peperina inventatutto\" \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Francia e in Spagna \u00e8 stata trasmessa la stessa edizione mandata in onda in Italia, poich\u00e9 le reti televisive La Cinq e Telecinco sono di propriet\u00e0 di Mediaset. La sigla utilizzata in Francia \u00e8 quella utilizzata in Italia per la serie \"Denny\", ma con il testo tradotto e cantata da Claude Lombard; in Spagna \u00e8 cantata da Soledad Pilar Santos. La sigla utilizzata in Grecia \u00e8 la versione strumentale di quella originale."}
{"id": "1923047", "revid": "709565", "url": "https://it.wikipedia.org/wiki?curid=1923047", "title": "Il Soldato Fantasma", "text": " Il Soldato Fantasma (\"The Unknown Soldier\") \u00e8 un personaggio ideato da Joe Kubert e pubblicato negli USA dalla DC Comics, nella collana \"Star Spangled War Stories\" dal numero 151 al numero 204, tra il 1970 e il 1977.\nDal numero successivo la collana \u00e8 stata ridenominata \"The Unknown Soldier\" e si \u00e8 conclusa con il numero 268.\nLa serie \u00e8 ambientata durante la seconda guerra mondiale e narra le avventure di un agente dei servizi segreti degli USA, con nome in codice \"Il Soldato Fantasma\", il cui viso \u00e8 completamente deturpato e ricoperto da bendaggi. Questa caratteristica viene sfruttata a proprio vantaggio poich\u00e9 pu\u00f2 assumere le fattezze di chiunque altro grazie a delle maschere in latex e al trucco.\nIl fumetto \u00e8 stato pubblicato in italiano nella collana omonima (anche se la traduzione letterale sarebbe dovuta essere \"Il milite ignoto\") della Editoriale Corno tra il 17 marzo 1978 e il 13 ottobre 1977, per 16 numeri bisettimanali.\nL'albo, nel classico formato a 48 pagine della Corno, conteneva - oltre a \"Il Soldato Fantasma\" - fumetti della serie \"Spirito del Carro\" (G.I. Combat) e \"I Perdenti\" (Our Fighting Forces)."}
{"id": "1923049", "revid": "729019", "url": "https://it.wikipedia.org/wiki?curid=1923049", "title": "Zuffa tra pompeiani e nocerini", "text": "La zuffa tra pompeiani e nocerini fu un tumulto occorso a Pompei nell'anno 59 e documentato anche da una pittura su una casa plebea negli scavi di Pompei, conservata oggi al Museo Archeologico Nazionale di Napoli.\nStoria.\nTacito ricorda come in quell'anno, durante uno spettacolo di gladiatori nell'anfiteatro di Pompei, iniziarono alcuni screzi tra gli abitanti di Pompei e quelli di Nuceria Constantia. I primi erano infatti ancora risentiti per la deduzione a colonia di Nuceria Alfaterna (57), a svantaggio della vicina Pompei, che perse cos\u00ec parte del suo territorio agricolo.\nDurante i giochi, dalle ingiurie si pass\u00f2 alle sassate e poi alle armi. Alla fine dei tumulti prevalsero i pompeiani, mentre furono soprattutto i nocerini i pi\u00f9 danneggiati, e molti di essi rimasero uccisi o tornarono a casa feriti.\nL'imperatore Nerone port\u00f2 la vicenda al Senato romano e venne deliberata la chiusura dell'anfiteatro pompeiano per dieci anni e lo scioglimento dei \"collegia\"; il senatore Livineio Regolo, organizzatore dei giochi, e gli altri incitatori della rissa vennero esiliati.\nTestimonianze archeologiche.\nDa Pompei provengono diverse testimonianze archeologiche relative all'avvenimento.\nLa pi\u00f9 famosa riguarda l'affresco scoperto nell'abitazione di Actius Anicetus, meglio nota come \"Casa della pittura dell'anfiteatro\" o \"Casa della rissa nell'anfiteatro\", uno dei pochi che mostra un'ambientazione realistica ed un episodio storicamente accertato: \u00e8 ritratto fedelmente l'anfiteatro di Pompei, con le mura della citt\u00e0 alle sue spalle e le due torri, da cui viene calato il \"velum\" per proteggere gli spettatori dai raggi solari; alla destra \u00e8 raffigurata la grande palestra con piscina centrale.\nDalla Casa dei Dioscuri proviene un graffito che fa riferimento all'accaduto:"}
{"id": "1923050", "revid": "1442080", "url": "https://it.wikipedia.org/wiki?curid=1923050", "title": "Marco Livio Denter", "text": "Biografia.\nFu eletto console nel 302 a.C., con il collega Marco Emilio Paolo. Durante il consolato, Gaio Giunio Bubulco Bruto fu nominato dittatore, per far fronte ad una sollevazione degli Equi.\nNel 300 a.C. fu uno dei primi quattro plebei ad accedere alla carica di pontefice, fino ad allora, accessibile solo ai Patrizi."}
{"id": "1923055", "revid": "363629", "url": "https://it.wikipedia.org/wiki?curid=1923055", "title": "Legge fondamentale della Repubblica Federale di Germania", "text": "Legge fondamentale della Repubblica Federale di Germania (Grundgesetz f\u00fcr die Bundesrepublik Deutschland, o \"deutsches Grundgesetz\" o \"GG\") \u00e8 la denominazione ufficiale della costituzione della Repubblica Federale di Germania.\nRedatta dal Parlamentarischer Rat, pone le basi per uno Stato basato sulla democrazia e sul federalismo, impresa tentata ai tempi della Repubblica di Weimar, ma poi interrotta dai dodici anni di nazismo.\nStoria.\nQuesta costituzione trae la sua origine dalla sconfitta tedesca nella seconda guerra mondiale con la conseguente caduta del nazionalsocialismo. Nel 1945 la Conferenza di Jalta aveva infatti posto le basi materiali per la divisione della Germania in due Stati. Nel momento in cui fu promulgata, 23 maggio 1949, la costituzione entr\u00f2 in vigore solo nella Germania Ovest; venne considerata provvisoria in attesa della riunificazione tedesca. \u00c8 questa la ragione per cui non venne chiamata \"Costituzione\" (\"Verfassung\"), ma venne scelto il nome attuale. La capitale provvisoria della Germania Ovest, ora Repubblica Federale di Germania, era Bonn.\nAl momento della riunificazione della Germania, si decise di mantenere la costituzione occidentale: infatti, la Germania Ovest si proponeva come unico erede del Reich tedesco, mentre i risultati delle elezioni della DDR, oramai al collasso, furono interpretati come espressione del desiderio di ricongiungersi al pi\u00f9 presto con la Repubblica Federale Tedesca, quindi con la Germania Ovest. L'unificazione venne raggiunta estendendo la lista dei \"L\u00e4nder\" previsti nel testo costituzionale, dunque aggiungendovi semplicemente i cinque della Germania orientale e abolendo l'articolo 23, il quale lasciava in sospeso la validit\u00e0 della Legge Fondamentale per un futuro in cui le due Germanie si sarebbero unite; ci\u00f2 equivalse a operare la riunificazione tedesca sotto forma di entrata o adesione della Germania dell'Est nella Repubblica Federale Tedesca.\nDifferenze con la Costituzione di Weimar.\nSi distingue per molti versi dalla Costituzione di Weimar, che aveva guidato la Germania tra la prima guerra mondiale e l'avvento della dittatura nel 1933. Tra le differenze, si ricordano le seguenti:"}
{"id": "1923063", "revid": "298055", "url": "https://it.wikipedia.org/wiki?curid=1923063", "title": "Galactica (astronave)", "text": ""}
{"id": "1923070", "revid": "600229", "url": "https://it.wikipedia.org/wiki?curid=1923070", "title": "Notazione metense", "text": "La notazione metense o lorenese o di Laon \u00e8 una maniera di annotare il canto gregoriano.\nSi \u00e8 sviluppata nella Francia settentrionale e ha preso il nome dalla citt\u00e0 di Metz, anche se l'aggettivo \"metense\" risulta inappropriato : infatti a Metz non \u00e8 mai esistita una scuola scrittoria. La regione in cui \u00e8 nata nel IX secolo e si diffuse \u00e8 la Lorena meridionale ed il codice pi\u00f9 importante pervenutoci, il manoscritto 239 (L) conservato nella \"Biblioth\u00e8que Municipale\" di Laon e risalente all'anno 930 circa, proviene da Laon, per questo la notazione \u00e8 detta anche \"di Laon\".\nLa notazione metense si diffuse anche in territori lontano dalla Lorena: in Italia la troviamo a Como e a Vercelli.\nLa caratteristica principale di questa notazione, sta nell'ondulazione del tratto. Significativo rappresentante \u00e8 il neuma monosonico detto \"uncinus\" (), la cui dimensione \u00e8 variabile a seconda del valore della nota cui corrisponde. Riducendo le dimensioni si ottiene la semplice forma del punctum, il cui valore sar\u00e0 estremamente ridotto.\nQuesta notazione \u00e8 \"adiastematica\", cio\u00e8 non d\u00e0 informazioni sull'altezza melodica dei suoni, ma nella grafia \u00e8 presente una certa diastemazia, seppur relativa e solo accennata, che non potr\u00e0 essere considerata determinante nell'interpretazione, ma che comunque pu\u00f2 aiutare a risolvere problemi interpretativi.\nUn'altra caratteristica \u00e8 l'assenza di episema, contrariamente alla notazione sangallese, ma abbondante \u00e8 l'uso delle litterae significativae.\nIl \"Graduale Triplex\" riporta in inchiostro nero, sempre sopra la notazione quadrata e sotto la notazione sangallese in rosso, indicato con la lettera L, i neumi del codice 239, permettendo la lettura sinottica.\nI neumi monosonici in questa notazione hanno una tipica forma all'uncino, detti appunto \"uncinus\", spesso con grandezza proporzionale all'intensit\u00e0 sonora con cui vanno intonati.\nLettere significative.\n\"t\", \"a\", \"c\"."}
{"id": "1923071", "revid": "599013", "url": "https://it.wikipedia.org/wiki?curid=1923071", "title": "Stefano Bettella", "text": "Carriera.\nGiocatore.\nDopo aver militato in varie squadre professionistiche, \u00e8 arrivato ai suoi livelli pi\u00f9 alti giocando nell'Empoli nella serie A 1997-1998, in cui disput\u00f2 21 incontri segnando una rete (contro il ); ha giocato anche nella Fermana sia in serie C2 (dal 1994/95 al 1995/96, tra l'altro mettendo a segno a Ferrara il 22 giugno 96 l'ultimo rigore con cui la Fermana batt\u00e9 il Livorno 4-2 nella finale play off, approdando in C1) che l'anno dopo in serie C1 prima di andare all'Empoli, poi in serie B nel .\nAllenatore.\nDopo il ritiro ha avviato la carriera di tecnico nel settore giovanile del Genoa arrivando a guidare la formazione Primavera in qualit\u00e0 di allenatore in seconda. Nel Gennaio 2022 diventa di Vice di Marco Alessandrini alla Pistoiese, in Serie C."}
{"id": "1923075", "revid": "1625010", "url": "https://it.wikipedia.org/wiki?curid=1923075", "title": "Oakland-Alameda County Coliseum", "text": "Il RingCentral Coliseum, conosciuto semplicemente come Coliseum, \u00e8 uno stadio di baseball, calcio e football situato a Oakland, nella stato della California.\nStoria.\nGli Oakland Raiders disputarono la loro prima partita nello stadio il 18 settembre 1966, mentre gli Oakland Athletics giocarono la loro prima partita nello stadio il 17 aprile 1968. Proprio il 17 aprile del 1968, Boog Powell batt\u00e9 il primo fuoricampo della storia del Coliseum. L'8 maggio dello stesso anno, Catfish Hunter concluse il nono perfect game della storia della Major League.\nNella sua storia lo stadio ha conosciuto vari nomi in base agli sponsor ufficiali che ha avuto: Oakland-Alameda County Coliseum (dal 1966 al 1998) poi come Network Associates Coliseum (dal 1998 al 2004), come McAfee Coliseum (dal 2004 al 2008) e poi di nuovo Oakland-Alameda County Coliseum (dal 2008 al maggio 2011), Overstock.com Coliseum (maggio 2011), O.co Coliseum (dal 2011 al 2016), nuovamente Oakland-Alameda County Coliseum (dal 2016 al 2019) e RingCentral Coliseum (dal 2019).\nOspita le partite degli Oakland Athletics della Major League Baseball e ha ospitato quelle degli Oakland Raiders della National Football League fino al trasferimento della squadra a Las Vegas. I San Jose Earthquakes della Major League Soccer utilizzano occasionalmente lo stadio per partite con grande affluenza.\nLo stadio ha ospitato l'MLB All-Star Game nel 1987 e le World Series nel 1972, 1973, 1974, 1988, 1989 e 1990.\nCultura di massa.\nIl Coliseum venne usato per girare alcune scene del film \"Moneyball - L'arte di vincere\", film sugli Oakland Athletics."}
{"id": "1923079", "revid": "767487", "url": "https://it.wikipedia.org/wiki?curid=1923079", "title": "Trick (film 1999)", "text": "Trick \u00e8 un film del 1999 diretto da Jim Fall. Il film \u00e8 una commedia romantica indipendente a tematica gay interpretata da Christian Campbell, John Paul Pitoc e Tori Spelling.\nTrama.\nGabriel \u00e8 un ragazzo timido ed impacciato, aspirante compositore di musical, aiutato dall'amica del cuore, l'aspirante attrice Katherine. Lontano dagli ambienti gay, Gabriel vive una vita con poche emozioni, costretto a condividere l'appartamento con l'amico eterosessuale Rich, che spesso lo sbatte gentilmente fuori di casa per stare da solo con la sua fidanzata. Una sera, Gabriel decide di andare in un locale gay dove incrocia lo sguardo con un aitante go-go boy, di rientro dalla serata lo incontra in metropolitana, e dopo una serie di scambi di sguardi i due fanno conoscenza.\nMark, cos\u00ec si chiama il ragazzo, vorrebbe trovare un posto tranquillo dove fare del sesso occasionale. Una serie di imprevisti mettono i bastoni tra le ruote ai progetti di Gabriel e Mark, la presenza invadente di Katherine, l'appartamento perennemente occupato dal coinquilino e dalla fidanzata. A Gabriel viene in mente che potrebbero usare l'appartamento dell'amico Perry, ma rimangono coinvolti nelle sue beghe sentimentali, per i due ragazzi non sembra esserci pace, cos\u00ec decidono di andare a ballare in una discoteca gay. Nei bagni del locale, Gabriel viene avvicinato da una maligna drag queen che lo mette in guardia da Mark, descrivendolo come un ragazzo superficiale e collezionista di conquiste, che quando si erano frequentati gli aveva dato il numero di telefono sbagliato per non farsi rintracciare, uscito dal bagno vede Mark tra le braccia di un altro, e se ne va.\nMark, allora lo raggiunge al suo appartamento e discutono, Mark rimprovera Gabriel di non aver capito che il loro rapporto stava andando al di l\u00e0 del semplice sesso occasionale e che si \u00e8 fidato delle dicerie di quella drag queen. Mark se ne va sconsolato, ma Gabriel gli corre incontro per fermarlo. Ormai \u00e8 l'alba, e dopo una lunga notte i due possono scambiarsi finalmente il primo bacio, dopo di che Mark scrive sulla mano di Gabriel il suo numero di telefono e se ne va, Gabriel allora gli telefona subito e quando si rende conto che il numero \u00e8 esatto, capisce che \u00e8 l'inizio di qualcosa di nuovo e bello.\nDistribuzione.\nIl film \u00e8 stato presentato in anteprima 27 gennaio 1999 al Sundance Film Festival per poi essere distribuito nelle sale statunitensi il 23 luglio 1999. \u00c8 stato inoltre presentato ad altri festival cinematografici internazionali, tra cui Torino Film Festival e Festival di Berlino."}
{"id": "1923084", "revid": "172", "url": "https://it.wikipedia.org/wiki?curid=1923084", "title": "Bulicame", "text": ""}
{"id": "1923085", "revid": "287204", "url": "https://it.wikipedia.org/wiki?curid=1923085", "title": "Motihari", "text": "Motihari \u00e8 una suddivisione dell'India, classificata come \"municipality\", di 101.506 abitanti, capoluogo del distretto del Champaran Orientale, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 38' 60 N e 84\u00b0 55' 0 E e ha un'altitudine di 61 .\nSociet\u00e0.\nEvoluzione demografica.\nAl censimento del 2001 la popolazione di Motihari assommava a 101.506 persone, delle quali 54.629 maschi e 46.877 femmine. I bambini di et\u00e0 inferiore o uguale ai sei anni assommavano a 14.910, dei quali 7.811 maschi e 7.099 femmine. Infine, coloro che erano in grado di saper almeno leggere e scrivere erano 69.576, dei quali 40.265 maschi e 29.311 femmine.\nLetteratura.\n\u00c8 la citt\u00e0 natale dello scrittore George Orwell."}
{"id": "1923086", "revid": "62004", "url": "https://it.wikipedia.org/wiki?curid=1923086", "title": "Introitus (canto gregoriano)", "text": ""}
{"id": "1923088", "revid": "287204", "url": "https://it.wikipedia.org/wiki?curid=1923088", "title": "Philodromidae", "text": "Philodromidae , 1870 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"ph\u00eclos\" cio\u00e8 \"in modo amichevole, filiale\" e ', \"dr\u00f2mos\", cio\u00e8 \"corsa\" probabilmente per l'andatura tranquilla e ingannevole che questi ragni assumono nell'avvicinarsi alla preda, molto simile a quella dei granchi, ed il suffisso \"-idae\", che designa l'appartenenza ad una famiglia.\nCaratteristiche.\nSono simili per vari aspetti ai \"ragni-granchio\" della famiglia Thomisidae, pur differendone per avere meno filiere e una conformazione diversa del capo. Il secondo paio di zampe \u00e8 pi\u00f9 lungo degli altri tre, fino a giungere al genere \"Ebo\" in cui questo paio di zampe \u00e8 il doppio del primo paio. La colorazione \u00e8 principalmente sul marrone, poi grigio e giallognolo, spesso chiazzato. La lunghezza del corpo non supera i dieci millimetri. Sull'addome quasi tutti i generi posseggono un disegno simile ad una foglia.\nComportamento.\nNon usano filare ragnatele ma ricoprono di seta accuratamente il sacco ovigero.\nDistribuzione.\nPressoch\u00e9 cosmopoliti, tranne l'Indonesia e parte dell'Arabia Saudita.\nTassonomia.\nAttualmente, a novembre 2020, si compone di 31 generi e 536 specie;\nLa suddivisione in sottofamiglie segue quella dell'entomologo Joel Hallan:"}
{"id": "1923089", "revid": "767487", "url": "https://it.wikipedia.org/wiki?curid=1923089", "title": "Abbattuta (fortificazione)", "text": "Abbattuta, abatis, abattis o abbattis (termine francese che indica del materiale accatastato) \u00e8 il modo in cui viene definito nelle fortificazioni da campo un ostacolo formato da rami d'albero disposti in fila, con le cime affilate dirette verso l'esterno, verso il nemico. Gli alberi sono solitamente legati con del filo.\nDescrizione.\nEsistono prove del fatto che venissero usati anche dalla Roma imperiale, e pi\u00f9 recentemente nella Guerra di secessione americana. \u00c8 raro vedere oggi le abbattute, essendo stati ampiamente sostituiti da ostacoli di filo. In ogni caso possono venire utilizzati come sostituto quando si \u00e8 a corto di filo spinato. Un tipo di abbattuta gigante, con l'uso di interi tronchi piuttosto che di rami, potrebbe essere usato come ostacolo anticarro improvvisato.\nUn classico uso delle abbattute fu quello della battaglia di Chateauguay del 26 ottobre 1813, dove circa 300 volteggiatori canadesi guidati da Charles-Michel de Salaberry sconfissero un'armata statunitense di circa 2300 uomini.\nUn'importante debolezza delle abbattute, rispetto al filo spinato, \u00e8 che pu\u00f2 essere facilmente distrutto dal fuoco. Inoltre, se i rami vengono legati tra loro con corde invece che con filo, queste possono essere bruciate prima di spostare le abbattute con ganci lanciati da una distanza di sicurezza.\nIl principale vantaggio \u00e8 la facilit\u00e0 di costruzione in zone boscose. Si possono formare semplicemente tagliando una fila di alberi e facendoli cadere verso il nemico. Un'alternativa \u00e8 quella di piazzare esplosivi per farli crollare.\nAddestramento statunitense.\nNonostante siano raramente usati dalle unit\u00e0 militari convenzionali moderne, l'uso delle abbattute \u00e8 tuttora insegnato durante l'addestramento dei Marine Corps dello United States Army. Per la precisione viene insegnato ai genieri come far cadere gli alberi, lasciando un moncone di 1 o 2 metri, ed intrecciandoli a 45 gradi in direzione del nemico. Viene inoltre raccomandato di lasciare legati gli alberi ai monconi, e di coprire almeno 75 metri di terreno. Le mappe militari statunitensi segnalano le abbattute tramite una \"V\" rovesciata con una breve linea unita all'estremit\u00e0 destra."}
{"id": "1923095", "revid": "287204", "url": "https://it.wikipedia.org/wiki?curid=1923095", "title": "Gopalganj", "text": "Gopalganj \u00e8 una suddivisione dell'India, classificata come \"municipality\", di 54.418 abitanti, capoluogo del distretto di Gopalganj, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 28' 0 N e 84\u00b0 25' 60 E e ha un'altitudine di 65 .\nSociet\u00e0.\nEvoluzione demografica.\nAl censimento del 2001 la popolazione di Gopalganj assommava a 54.418 persone, delle quali 29.016 maschi e 25.402 femmine. I bambini di et\u00e0 inferiore o uguale ai sei anni assommavano a 8.187, dei quali 4.207 maschi e 3.980 femmine. Infine, coloro che erano in grado di saper almeno leggere e scrivere erano 34.322, dei quali 20.355 maschi e 13.967 femmine."}
{"id": "1923097", "revid": "202144", "url": "https://it.wikipedia.org/wiki?curid=1923097", "title": "Ortobene", "text": ""}
{"id": "1923099", "revid": "533647", "url": "https://it.wikipedia.org/wiki?curid=1923099", "title": "Wikipedia in ungherese", "text": "La Wikipedia in ungherese (lingua ungherese: \"magyar Wikip\u00e9dia\") \u00e8 la versione in lingua ungherese di Wikipedia inaugurata l'8 luglio 2003.\nStoria.\nLa Wikipedia in ungherese nasce il 5 settembre 2001 dall'inventiva di uno dei coordinatori della Wikipedia in lingua inglese; all'inizio aveva solo poche voci ed era afflitta da vandalismi vari (era raggiungibile all'indirizzo http://hu.wikipedia.com); dopo il trasferimento di tutte le versioni linguistiche di Wikipedia, \u00e8 diventata raggiungibile all'indirizzo http://hu.wikipedia.org.\nStatistiche.\nLa Wikipedia in ungherese ha voci, pagine, utenti registrati di cui attivi, amministratori e una di (al ).\n\u00c8 la 26\u00aa Wikipedia per numero di voci e, come \"profondit\u00e0\", \u00e8 la 29\u00aa fra quelle con pi\u00f9 di 100.000 voci (al 29 settembre 2021)."}
{"id": "1923103", "revid": "1522738", "url": "https://it.wikipedia.org/wiki?curid=1923103", "title": "Ghealdan", "text": ""}
{"id": "1923104", "revid": "1522738", "url": "https://it.wikipedia.org/wiki?curid=1923104", "title": "Alanna Mosvani", "text": ""}
{"id": "1923111", "revid": "1522738", "url": "https://it.wikipedia.org/wiki?curid=1923111", "title": "Faolain Orande", "text": ""}
{"id": "1923112", "revid": "1442080", "url": "https://it.wikipedia.org/wiki?curid=1923112", "title": "Specie di Philodromidae", "text": "Di seguito vengono descritte tutte le 542 specie della famiglia di ragni Philodromidae note a giugno 2014.\nApollophanes.\n\"Apollophanes\" \nBacillocnemis.\n\"Bacillocnemis\" \nBerlandiella.\n\"Berlandiella\" \nCleocnemis.\n\"Cleocnemis\" \nEbo.\n\"Ebo\" \nEminella.\n\"Eminella\" \nFageia.\n\"Fageia\" \nGephyrellula.\n\"Gephyrellula\" \nGephyrina.\n\"Gephyrina\" \nGephyrota.\n\"Gephyrota\" \nHalodromus.\n\"Halodromus\" \nHirriusa.\n\"Hirriusa\" \nMetacleocnemis.\n\"Metacleocnemis\" \nPagiopalus.\n\"Pagiopalus\" \nParacleocnemis.\n\"Paracleocnemis\" \nPedinopistha.\n\"Pedinopistha\" \nPetrichus.\n\"Petrichus\" \nPhilodromops.\n\"Philodromops\" \nPhilodromus.\n\"Philodromus\" \nProcleocnemis.\n\"Procleocnemis\" \nPsellonus.\n\"Psellonus\" \nPseudopsellonus.\n\"Pseudopsellonus\" \nSenoculifer.\n\"Senoculifer\" \nSuemus.\n\"Suemus\" \nThanatus.\n\"Thanatus\" \nTibellus.\n\"Tibellus\" \nTibitanus.\n\"Tibitanus\" \nTitanebo.\n\"Titanebo\" \nVacchellia.\n\"Vacchellia\" "}
{"id": "1923113", "revid": "1522738", "url": "https://it.wikipedia.org/wiki?curid=1923113", "title": "Theodrin Dabei", "text": ""}
{"id": "1923124", "revid": "123001320", "url": "https://it.wikipedia.org/wiki?curid=1923124", "title": "Cannav\u00f2", "text": ""}
{"id": "1923128", "revid": "1869172", "url": "https://it.wikipedia.org/wiki?curid=1923128", "title": "Angelo Caria", "text": "Nasce a N\u00f9oro, in Sardegna, ma vive la sua infanzia ed inizia la sua carriera politica nel 1968 a Roma, dove studia all'Universit\u00e0 La Sapienza e fonda con altri l'organizzazione studentesca Stella rossa, lavorando attivamente nell'omonimo giornale. \nNegli anni settanta, laureatosi, ha modo di tornare in Sardegna e fare l'insegnante prima a Siniscola, poi nella citt\u00e0 natale. Da sempre sensibile ai problemi dell'isola ed interessatosi ai fermenti politici indipendentisti che la attraversavano, si dedica allo studio della \"questione nazionale sarda\", analizzando il rapporto Italia - Sardegna definito di stampo coloniale; fonda il quotidiano marxista e anticolonialista \"Su Populu Sardu\", da cui nascer\u00e0 un movimento omonimo nel 1973.\nNel 1982, dopo lo scioglimento di Su Populu Sardu per il confluire di parte della dirigenza nel Partito Sardo d'Azione, insieme ad altri ex militanti quali Bustianu Cumpostu, Serafino Sale, Sandro Murgia, Franco Carta, Rafael Caria (attivista culturale algherese e rappresentante del gruppo \"Sardenya i Llibertat\"), fonda \"Sardigna e Libertade\", che assume nel 1984 il nome di \"Partitu Sardu Indipendentista\", politicamente impegnato in battaglie come quella per l'ufficializzazione della lingua sarda e la questione della \"vertenza entrate\", contro la militarizzazione del territorio, la cementificazione delle coste e il passaggio delle petroliere nelle bocche di Bonifacio. Nel 1984 il partito assume il nome di \"Partitu Sardu Indipendentista\" e dieci anni dopo, unendosi ad altri movimenti politici indipendentisti sardi, nasce Sardigna Natzione.\nNell'ultimo periodo della sua vita, elabor\u00f2 il progetto della \"Casa comune dei sardi\", che puntava all'unione in un fronte comune di tutti i gruppi indipendentisti."}
{"id": "1923129", "revid": "767487", "url": "https://it.wikipedia.org/wiki?curid=1923129", "title": "Ladri di saponette", "text": "Ladri di saponette \u00e8 un film del 1989 diretto da Maurizio Nichetti.\nTrama.\nIl regista sta presentando alla televisione un suo nuovo film, di ispirazione neorealistica, che narra delle disavventure di una famiglia operaia durante il secondo dopoguerra, con un chiaro riferimento alla trama di \"Ladri di biciclette\" (tanto che i nomi dei personaggi principali coincidono). Un improvviso black out nello studio televisivo porter\u00e0 i personaggi della pubblicit\u00e0 e, poi, lo stesso regista dentro il film, con uno stravolgimento della trama che si era fino ad allora sviluppata."}
{"id": "1923130", "revid": "767487", "url": "https://it.wikipedia.org/wiki?curid=1923130", "title": "Ju-on (film)", "text": " \u00e8 un film del 2000 diretto da Takashi Shimizu.\nPrimo capitolo di una fortunata saga, il film racconta la storia di un uomo, Takeo Saeki (Takashi Matsuyama) che uccise la moglie, Kayako (Takako Fuji), ed il figlio Toshio, (Ryota Koyama), in un impeto di gelosia. In seguito l'insegnante di Toshio, Kobayashi (Yurei Yanagi), in cerca del ragazzino si recher\u00e0 nella casa in cui \u00e8 avvenuta la strage, per rimanere vittima della maledizione rimasta nella casa, e propagandola all'esterno come un'epidemia.\nTrama.\nIl film \u00e8 diviso in sei capitoli, che prendono il nome dal personaggio coinvolto principalmente.\nPersonaggi.\nToshio.\nKobayashi \u00e8 un insegnante delle scuole elementari. L'uomo racconta alla moglie Manami, in avanzato stato di gravidanza, di come un suo alunno, Toshio Saeki, non si faccia vivo da diversi giorni. Kobayashi studia la scheda personale di Toshio, scoprendo che sua madre, Kayako era una sua compagna ai tempi della scuola superiore. Kobayashi ricorda Kayako come una ragazza molto strana. La mattina seguente l'uomo si reca a casa di Toshio. In casa, in cui regna caos e sporcizia, Toshio dall'aspetto emaciato e visibilmente turbato \u00e8 completamente solo e rifiuta di parlare. Kobayashi entra in casa ed insieme al ragazzino aspetta il ritorno dei genitori.\nYuki.\nDiverso tempo dopo la casa in cui viveva Toshio \u00e8 abitata dalla famiglia Murakami. La figlia maggiore, Kanna, sta studiando insieme ad una giovane tutor Yuki. Tuttavia avendo dimenticato di dare da mangiare al coniglio della scuola, Kanna esce di fretta lasciando Yuki sola nella sua stanza. Yuki comincia ad avvertire rumori, simili ad un miagolio, dall'armadio della ragazza, dal quale \u00e8 possibile accedere in soffitta. Quando un gatto nero la spinge nella soffitta, Yuki viene letteralmente risucchiata da un fantasma femminile. Inconsapevole di quanto \u00e8 accaduto, Tsuyoshi, fratello di Kanna, esce di casa per andare a scuola.\nMizuho.\nTamura Mizuho sta aspettando che esca da scuola il suo ragazzo Tsuyoshi Murakami, anche se sembra che nella scuola non ci sia pi\u00f9 nessuno. Un insegnante si offre di aiutare la ragazza e cercare Tsuyoshi, a patto che lei aspetti nella sala professori. Rimasta sola, ed andata via la luce, Mizuho comincia ad avere paura e si nasconde sotto un tavolo. Poco dopo squilla il telefono e dopo che ha risposto la ragazza viene presa dalla spettrale figura di un bambino (Toshio).\nKanna.\nDue detective, Yoshikawa e Kamio, si sono imbattuti in un cadavere all'interno della scuola. Oltre al cadavere sono stati trovati un coniglio morto ed una mandibola. Il corpo a cui appartiene la mandibola invece non \u00e8 stato rinvenuto. A casa Murakami, la signora Noriko \u00e8 appena rientrata e si rende conto di essere sola in casa. Poco dopo squilla il telefono ed \u00e8 molto probabilmente Mizuho che sta cercando Tsuyoshi. Ad un certo punto rientra qualcuno. Noriko vede Kanna camminare di spalle, con addosso abiti inzuppati di sangue e trasportando una copiosa scia di esso. Quando decide ad affrontare la figlia, Noriko urla disperata nel vedere che a Kanna \u00e8 stata strappata la mandibola.\nKayako.\nLa scena si sposta nuovamente al primo capitolo. Kobayashi sta aspettando impazientemente il ritorno dei genitori di Toshio e chiama al telefono la moglie Manami, che per\u00f2 non si pu\u00f2 trattenere perch\u00e9 qualcuno sta bussando alla porta. Girando per casa Saeki, Kobayashi trova un diario e delle fotografie, che gli fanno rendere conto di quanto Kayako sia sempre stata ossessionata da lui. Da l\u00ec a poco, Kobayashi ritrover\u00e0 il cadavere di Kayako in un'enorme busta della spazzatura. Sotto shock, Kobayashi prende Toshio e tenta di fuggire, ma squilla il telefono. All'altro capo della cornetta c'\u00e8 Takeo, marito di Kayako che ha appena ucciso Manami, picchiandola fino a farla abortire. Sconvolto Kobayashi si lascia cadere al suolo, senza reagire di fronte al cadavere orribilmente sfigurato di Kayako che gli compare di fronte, facendolo morire di infarto. Anche Takeo viene raggiunto dal fantasma di Kayako, mentre si sta disfacendo dei resti del feto che la povera Manami aveva in grembo.\nKyoko.\nKyoko Suzuki viene contattata dal fratello Tatsuya, agente immobiliare, perch\u00e9 veda una casa che si \u00e8 appena liberata ed \u00e8 particolarmente economica. Si tratta della casa dei Murakami, evidentemente morti tutti. Kyoko visita la casa insieme a Tatsuya, ed avverte subito la presenza di anime irrequiete all'interno della casa, essendo particolarmente sensibile. Kyoko chiede al fratello di tentare di non vendere in alcun modo la casa. Tuttavia la casa viene ugualmente venduta ai giovani coniugi Kitada. Dopo poco tempo, Kyoko si reca sul posto per vedere come stanno andando le cose ai nuovi inquilini. Immediatamente la donna si rende conto dall'aspetto sinistro della signora Kitada: la maledizione di Kayako ha colpito nuovamente.\nDistribuzione.\n\"Ju-on\" ha ottenuto un enorme successo, soprattutto in considerazione della sua natura di film a basso costo non destinato alle sale cinematografiche. Ne \u00e8 stata prodotta quasi immediatamente una versione cinematografica seguita da un sequel, \"Ju-On 2\", ed un remake americano, \"The Grudge\", a cui sono seguiti due ulteriori \"sequel\". Takashi Shimizu si \u00e8 occupato della sceneggiatura e della regia di tutti i capitoli della saga, tranne che del secondo seguito del remake americano e dei due recenti seguiti giapponesi ' e '.\nQuesto J-Horror usc\u00ec per il solo mercato home video. "}
{"id": "1923132", "revid": "287204", "url": "https://it.wikipedia.org/wiki?curid=1923132", "title": "Minot (Dakota del Nord)", "text": "Minot (pron. , ) \u00e8 una citt\u00e0 degli Stati Uniti d'America, capoluogo della Contea di Ward, nello Stato del Dakota del Nord. La sua popolazione secondo le stime del 2006 era di 34.745 abitanti, dato che la rende la quarta citt\u00e0 dello Stato per popolazione. Nel 2000 la sua area urbana era composta da 67.392 abitanti, e comprende oltre alla Contea di Ward anche le contee di McHenry e Renville. Minot fu fondata del 1886.\nStoria.\nMinot nacque nel 1886, quando il tracciato della Great Northern Railway voluta dall'imprenditore James J. Hill raggiunse durante i mesi invernali l'attuale territorio della citt\u00e0. Da un semplice rifugio per gli operai la citt\u00e0 crebbe a ritmi strabilianti, fino a raggiungere in meno di sei mesi i 5.000 abitanti. Per questo motivo la citt\u00e0 si guadagn\u00f2 il soprannome di \"Magic City\", ovvero \"citt\u00e0 magica\". Tuttavia il territorio su cui sarebbe sorta Minot era posseduto dal latifondista Erik Ramstad, il quale fu convinto a cedere i terreni in cambio di importanti ruoli amministrativi nella futura citt\u00e0.\nLa citt\u00e0 prese per\u00f2 il proprio nome da Henry Davis Minot, un ornitologo che invest\u00ec denaro per la realizzazione della ferrovia e che era amico di Hill. La citt\u00e0 venne ufficialmente riconosciuta il 28 giugno 1887.\nOltre alla Great Northern Railway pochi anni dopo la citt\u00e0 fu raggiunta anche dalla ferrovia \"Minneapolis, St. Paul and Sault Ste. Marie Railroad\", che a partire da Valley City sarebbe dovuta arrivare fino in Canada. Inizialmente il tracciato prevedeva il transito nel vicino paese di Burlington, ma i sempre pi\u00f9 pressanti interessi economici della popolazione di Minot spinsero i progettisti a deviare il percorso; la tratta fu ultimata nel 1893.\nDurante il periodo del proibizionismo alla citt\u00e0 si aggiunse il soprannome di \"Little Chicago\", essendo una delle sedi principali di contrabbando di liquori gestite dal gangster Al Capone. Furono costruiti anche dei tunnel sotterranei che consentivano l'accesso degli alcolici a partire dalla frontiera con il Canada.\nNegli anni 1950, grazie a ingenti fondi del Governo degli Stati Uniti la regione visse una fase di sviluppo tramite la costruzione di nuove infrastrutture, come attraverso la creazione della Minot Air Force Base (1956-57) 20\u00a0km a nord della citt\u00e0, e della diga di Garrison (1947-53) sul fiume Missouri, circa 80\u00a0km a sud di Minot. Nel 1969 una terribile esondazione del fiume Souris devast\u00f2 la citt\u00e0 e grazie all'intervento dell'Army Corps of Engineers vennero impiantate strutture di difesa come gli argini sul fiume.\nIl 18 gennaio 2002 il deragliamento di un treno merci poco fuori Minot caus\u00f2 la fuoriuscita di una nube di ammoniaca che copr\u00ec Minot e Burlington, causando un morto e alcune intossicazioni..\nGeografia fisica.\nSecondo i rilevamenti dello United States Census Bureau, la citt\u00e0 di Minot si estende su una superficie di 37,7\u00a0km\u00b2, dei quali 37,6\u00a0km\u00b2 sono occupati da terre, mentre 0,1 km\u00b2 sono occupati da acque.\nMinot \u00e8 comunemente diviso in tre sezioni principali: North Hill, Mouse River Valley e South Hill. North Hill \u00e8 l'area pi\u00f9 o meno a nord di Eleventh Avenue North e Northwest Avenue. South Hill \u00e8 una vasta area a sud e ad ovest di Valley Street e Fifth Avenue South. A ovest di Sixth Street West, South Hill scende bruscamente a sud-ovest. I limiti di South Hill sono meno chiaramente definiti di quelli di North Hill. Sebbene il quartiere si estenda oltre la 16th Street South, il nome South Hill viene generalmente applicato a tutte le aree a sud fino ai limiti della citt\u00e0. I quartieri della Mouse River Valley includono Bel Air, Downtown, Eastwood Park, Oak Park e West Minot.\nMinot si trova nella Drift Prairie del North Dakota nordoccidentale. \u00c8 a 48 \u00b0 13'59 \"N 101 \u00b0 17'32\" W, a circa 100 miglia (160 km) a nord di Bismarck. Il fiume Mouse, o fiume Souris, attraversa la citt\u00e0 da ovest a est.\nLe citt\u00e0 importanti della regione per le quali Minot \u00e8 il centro commerciale includono Burlington, Velva, Garrison, Stanley, Bottineau, Rugby e New Town.\nMinot \u00e8 quasi interamente terra; il fiume Mouse, i suoi laghi e alcune insenature occupano solo lo 0,14% dell'area della citt\u00e0.\nL'elevazione del fiume al centro della citt\u00e0 \u00e8 di 1.540 piedi (470 m) sul livello del mare. La valle si trova a 160 piedi (49 m) sotto le pianure circostanti; l'elevazione all'aeroporto internazionale di Minot a North Hill \u00e8 di 1.716 piedi (523 m). La citt\u00e0 ha diversi piccoli laghi a forma di ferro di cavallo entro i suoi limiti vicino al fiume, creati dal corso tortuoso del topo.\nLa citt\u00e0 \u00e8 strutturata su un sistema stradale a griglia. Le strade corrono da nord a sud e i viali da est a ovest. Le strade sono numerate in base alla loro distanza di blocco a est oa ovest di Main Street. I viali sono numerati a nord ea sud di Central Avenue. Ci sono quattro quadranti della citt\u00e0 (NW, SW, SE, NE) per designare la posizione di qualsiasi indirizzo. Gli indirizzi di Main Street sono designati a nord ea sud. Gli indirizzi di Central Avenue sono designati East e West. Il sistema di rete si estende alle aree rurali della contea di Ward, rendendo la contea una delle sole tre contee che non seguono il sistema di rete a livello statale (le altre sono la contea di Burleigh e la contea di Grand Forks).\nIl fiume Mouse divide la citt\u00e0 approssimativamente a met\u00e0, nord e sud. La valle sale alle pianure sia a nord che a sud del fiume. Sebbene ci siano nomi per alcune caratteristiche di queste colline, come Anthony Hill su South Hill, non ci sono nomi generali per queste caratteristiche topografiche. L'altura settentrionale e l'altopiano a nord di essa sono chiamati North Hill e l'altura meridionale e l'altopiano a sud di essa sono chiamati South Hill.\nClima.\nMinot vive un clima continentale umido con un'estate calda (K\u00f6ppen: Dfb) nella sua zona marginale che riceve precipitazioni sufficienti per tale categoria. Come l'Asia centrale, mostra grandi variazioni di temperatura. Le estati vanno da calde a moderatamente calde, con frequenti temporali. Gli inverni sono in genere molto freddi e nevosi, con forti venti e temperature sotto lo zero per settimane alla volta. Minime inferiori a 0 \u00b0F (-18 \u00b0C) si verificano in circa 39 giorni durante l'inverno, mentre le temperature raggiungono i 90 \u00b0F (32 \u00b0C) in 14 giorni all'estate e in alcuni anni raggiungono i 100 \u00b0F (38 \u00b0C) . Il totale medio annuale delle nevicate \u00e8 di 43 pollici (110 cm).\nPopolazione.\nCensimento del 2000.\nSecondo il censimento del 2000, a Minot vivevano 16.475 persone, ed erano presenti 9.265 gruppi familiari. La densit\u00e0 di popolazione era di 970 ab./km\u00b2. Nel territorio comunale si trovavano 24.217 unit\u00e0 edificate. Per quanto riguarda la composizione etnica degli abitanti, il 93,18% era bianco, l'1,34% era afroamericano, il 2,76% era nativo, lo 0,62% proveniva dall'Asia e lo 0,07% proveniva dall'Oceano Pacifico. Lo 0,49% della popolazione apparteneva ad altre razze e l'1,54% a due o pi\u00f9. La popolazione di ogni razza ispanica corrispondeva all'1,47% degli abitanti.\nLe sei principali ascendenze degli abitanti sono: tedeschi (40,8%), norvegesi (32,3%), irlandesi (8,7%), inglesi (5,4%), svedesi (4,2%) e francesi (3,2%).\nPer quanto riguarda la suddivisione della popolazione in fasce d'et\u00e0, il 23,2% era al di sotto dei 18, il 13,3% fra i 18 e i 24, il 27,4% fra i 25 e i 44, il 20,7% fra i 45 e i 64, mentre infine il 15,4% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 93,1 maschi.\nCensimento del 2010.\nA partire dal censimento del 2010, c'erano 40.888 persone, 17.863 famiglie e 9.978 famiglie residenti in citt\u00e0. La densit\u00e0 di popolazione era di 2.345,8 abitanti per miglio quadrato (905,7/km2). C'erano 18.744 unit\u00e0 abitative con una densit\u00e0 media di 1.075,4 per miglio quadrato (415,2/km2). La composizione razziale della citt\u00e0 era il 90,2% di bianchi, il 2,3% di afroamericani, il 3,2% di nativi americani, lo 0,9% di asiatici, lo 0,1% di isolani del Pacifico, lo 0,6% di altre razze e il 2,7% di due o pi\u00f9 razze. Ispanici o latini di qualsiasi razza erano il 2,7% della popolazione.\nC'erano 17.863 famiglie, di cui il 26,3% aveva figli di et\u00e0 inferiore ai 18 anni che vivevano con loro, il 42,1% erano coppie sposate che convivevano, il 9,6% aveva una capofamiglia donna senza marito presente, il 4,1% aveva un capofamiglia maschio senza moglie presente e il 44,1% erano non famiglie. Di tutte le famiglie il 34,9% era composto da individui e l'11,7% aveva qualcuno che viveva da solo di 65 anni o pi\u00f9. La dimensione media della famiglia era di 2,20 e la dimensione media della famiglia era di 2,86.\nL'et\u00e0 media in citt\u00e0 era di 33,8 anni. il 21,1% dei residenti aveva meno di 18 anni; il 14% aveva un'et\u00e0 compresa tra i 18 e i 24 anni; il 26,7% era da 25 a 44; il 23,2% era da 45 a 64; e il 15% aveva 65 anni o pi\u00f9. La composizione di genere della citt\u00e0 era del 49,3% maschile e del 50,7% femminile.\nSport.\nLa citt\u00e0 di Minot in passato ha ospitato una squadra di pallacanestro della Continental Basketball Association, i Minot SkyRockets.\nLegge e Governo.\nIl sindaco di Minot \u00e8 Shaun Sipma. Come sindaco presiede il Consiglio comunale di 7 membri, ma vota solo per rompere il pareggio. Il City Manager Tom Barry si occupa degli affari quotidiani della citt\u00e0.\nMinot utilizza il sistema di governo del consiglio-manager. Sette consiglieri sono eletti da 7 circoscrizioni cittadine per quattro anni. Le elezioni sono organizzate in modo tale che un consigliere di ogni rione venga eletto ogni anno pari. Anche il sindaco viene eletto per un mandato di quattro anni; l'ultima elezione del sindaco \u00e8 stata nel 2018. Tutti gli uffici comunali sono apartitici.\nLe elezioni cittadine si tengono a giugno nel Nord Dakota, insieme alle elezioni primarie statali.\nMentre la leadership di Minot \u00e8 stata di tendenza conservatrice, le sue fazioni liberali sono state attive negli ultimi anni e hanno avuto un po' pi\u00f9 successo che in altre aree dello stato.\nLa Northwest Area Water Supply (NAWS) ha avuto controversie con il governo canadese su un piano che prevedeva il pompaggio dell'acqua dal lago Sakakawea, poi a Minot per il trattamento, e poi in ampi tratti del Northwest North Dakota.\nGli elettori di Minot decisero nel 1998 di imporre un'imposta sulle vendite dell'1% per la costruzione del NAWS; questo fondo fiscale \u00e8 stato trovato in tribunale per essere stato illegalmente deviato verso lo sviluppo economico. [citazione necessaria] \u00c8 stata intentata una causa contro la citt\u00e0 e le \u00e8 stato ordinato di restituire i fondi sottratti al fondo NAWS. A quel punto, i soldi erano gi\u00e0 stati spesi e la citt\u00e0 ha invece votato per emettere una valutazione speciale sulle bollette dell'acqua della citt\u00e0 per raccogliere i fondi.\nEconomia.\nL'economia di Minot dipende dalla base dell'aeronautica situata a 13 miglia (21 km) a nord della citt\u00e0, rendendo l'economia della citt\u00e0 pi\u00f9 robusta rispetto ad altre citt\u00e0 delle sue dimensioni grazie alla sua ampia area di servizio; tuttavia, \u00e8 afflitto da problemi significativi con il capitale aziendale e gli standard salariali.[senza fonte] Circa il 30% dei residenti di Minot ha due o pi\u00f9 lavori e due terzi delle famiglie guadagnano meno del reddito familiare medio nazionale.\nING/ReliaStar ha istituito un centro servizi a Minot nel dicembre 1998.\nMinot ha visto un enorme aumento della popolazione e degli investimenti infrastrutturali negli ultimi anni con l'espansione della perforazione (usando la tecnica di estrazione del petrolio \"frac\") di petrolio nella Formazione Bakken e nei Gruppi Tre Forche. Lo Stato del North Dakota ha un sito web che descrive in dettaglio l'attivit\u00e0 petrolifera quotidiana.\nEducazione.\nIl sistema delle scuole pubbliche di Minot gestisce dieci scuole elementari (K-5) all'interno della citt\u00e0: Bel Air, Edison, Lewis e Clark, Lincoln, Longfellow, McKinley, Roosevelt, Perkett, Sunnyside e Washington. Il distretto gestisce anche la Bell Elementary, situata a circa cinque miglia a sud-est di Minot. La Jefferson Elementary \u00e8 stata chiusa nel 2003. Il vecchio edificio della Washington Elementary \u00e8 stato chiuso alla fine del 2007 e gli studenti si sono trasferiti in un nuovo edificio che \u00e8 stato ristrutturato da un vecchio centro sanitario. Ci sono anche due scuole elementari (K-6) nella base aeronautica di Minot: Dakota e North Plains.\nCi sono tre scuole medie nel sistema: le due a Minot sono di grado 6-8: Jim Hill nel sud e Erik Ramstad nel nord. Memorial Middle School su Minot AFB, prende il nome dai veterani caduti delle forze armate statunitensi. La scuola \u00e8 stata costruita a met\u00e0 degli anni '60 sul perimetro settentrionale della base. Tutte e tre le scuole medie erano precedentemente chiamate scuole \"junior high\".\nLa citt\u00e0 ha una scuola superiore pubblica, la Minot High School, divisa tra due campus. A pochi isolati a est di Downtown Minot si trova il Central Campus (classi 9-10), che occupa l'edificio originale del liceo. Sul lato sud-ovest della citt\u00e0 si trova il nuovo Magic City Campus (classi 11-12), costruito nel 1973 appena a ovest della Jim Hill Middle School. MPS gestisce anche un centro di apprendimento per adulti e il Souris River Campus, una scuola superiore alternativa.\nLe scuole private di Minot includono la Bishop Ryan Catholic School, che offre la scuola materna fino al grado 12 in un unico campus. C'\u00e8 anche una scuola protestante K-12, la scuola cristiana del nostro Redentore.\nMinot \u00e8 anche sede della Minot State University, la terza universit\u00e0 pi\u00f9 grande dello stato. Il campus della MSU si trova alla base di North Hill, appena a ovest di Broadway. Originariamente un college per insegnanti di due anni quando \u00e8 stato aperto nel 1913, Minot State \u00e8 diventato un'universit\u00e0 nel 1987.\nMolti dei pi\u00f9 grandi asili nido e scuole materne della zona di Minot lavorano in collaborazione con gruppi ecclesiali locali. Ci sono anche programmi come Head Start e programmi prescolari attraverso le Minot Public Schools. I fornitori di asilo nido a domicilio sono registrati e autorizzati dallo stato.\nCultura.\nLa comunit\u00e0 artistica di Minot comprende un museo d'arte, un'orchestra sinfonica, una compagnia d'opera, una banda cittadina, diverse compagnie di danza e teatro, un'organizzazione di concerti giovanili/punk e l'AMP; oltre 40 organizzazioni rivendicano l'appartenenza al Minot Area Council on the Arts.\nQuasi il 40% dei residenti della citt\u00e0 \u00e8 di origine scandinava e ogni ottobre, dal 1977, Minot ospita il Norsk H\u00f8stfest, il pi\u00f9 grande festival scandinavo-americano del Nord America. Scandinavian Heritage Park si trova a Minot. Scandinavian Heritage Park presenta ricordi e repliche di ciascuno dei paesi scandinavi: Norvegia, Svezia e Danimarca, nonch\u00e9 Finlandia e Islanda.\nIl Minot Park District gestisce diciassette parchi con varie strutture; Corbett Field, sede dell'American Legion, del liceo e del baseball del college; Complesso di calcio ottimista; l'arena del ghiaccio MAYSA; il Sertoma Complex che dispone di 8 campi da softball; Souris Valley Golf Course e un complesso di tennis al coperto.\nI parchi pi\u00f9 grandi della citt\u00e0 sono Roosevelt Park e Oak Park. Il Roosevelt Park Zoo \u00e8 uno dei migliori zoo della regione. I cani sono ammessi nel Roosevelt Park, un cartello \u00e8 affisso all'ingresso a conferma di ci\u00f2. Un \"bark park\" per cani aperto nell'estate del 2005.\nLa North Dakota State Fair si tiene ogni anno a luglio a Minot. Tuttavia, quasi tutte le aree ricreative sono chiuse durante i lunghi inverni. Le squadre di hockey delle scuole superiori locali utilizzano la pista di pattinaggio situata nel quartiere fieristico. La pista di pattinaggio viene anche trasformata nella location del rodeo.\nL'Apple Grove Golf Course e il Souris Valley Golf Course si trovano a Minot.\nIl principale quotidiano locale \u00e8 il Minot Daily News, che pubblica sette giorni su sette. La base aeronautica di Minot ha anche un giornale settimanale stampato, The Northern Sentry. \u00c8 una pubblicazione gratuita pubblicata il venerd\u00ec da BHG, Inc. da Garrison, ND disponibile sul MAFB, nonch\u00e9 sulle comunit\u00e0 circostanti e in molte localit\u00e0 all'interno di Minot. Il giornale studentesco della Minot State University Red &amp; Green viene pubblicato una volta alla settimana (il gioved\u00ec) durante il normale anno scolastico, ma non durante i mesi estivi. Morgan Printing produce la Lunch Letter tre giorni alla settimana su un volantino fronte-retro. C'\u00e8 una pubblicazione settimanale di annunci, il Trading Post, stampata dal Minot Daily News. Il Bismarck Tribune \u00e8 disponibile in diversi punti vendita della citt\u00e0, cos\u00ec come The Forum, in misura minore.\nTrasporti.\nLe automobili dominano il trasporto intracity e locale. C'\u00e8 un servizio di transito urbano a percorso fisso limitato (Minot City Transit) nei giorni feriali e un servizio di transito rurale a percorso flessibile (Souris Basin Transportation) su base occasionale. I servizi di transito locale per anziani e disabili (Minot Commission on Aging Transit) soddisfano le linee guida federali ma richiedono un preavviso di 24 ore.\nLa pedonabilit\u00e0 in citt\u00e0 \u00e8 inibita da diversi fattori; la rete dei marciapiedi \u00e8 scarsa in molte zone della citt\u00e0, anche se in miglioramento. Gli automobilisti prendono sempre la precedenza, tranne le strisce pedonali meglio segnalate, e i punti principali sono spesso separati da distanze relativamente grandi e pendii collinari. Lo skateboard \u00e8 illegale nelle strade e sui marciapiedi (sebbene ci sia un'area di pattinaggio a Roosevelt Park), e il pattinaggio \u00e8 generalmente vietato dai proprietari terrieri del centro.\nFerrovie.\nLe ferrovie che hanno costruito Minot rimangono, anche se Great Northern fa ora parte della BNSF Railway e la Soo Line \u00e8 gestita dalla Canadian Pacific Railway.\nIl trasporto ferroviario di passeggeri \u00e8 fornito sulla linea Empire Builder di Amtrak, che collega Chicago con Portland e Seattle, che si ferma alla stazione di Minot Amtrak. I treni effettuano una sosta di 20 minuti per il rifornimento e il cambio equipaggio a Minot. I treni diretti a ovest sono programmati per arrivare alle 8:29 ora locale tre volte a settimana (marted\u00ec, venerd\u00ec, domenica); i treni diretti a est sono programmati per arrivare alle 21:27 tre volte a settimana (Mercoled\u00ec, Venerd\u00ec, Domenica).\nAutostrade.\nTre principali autostrade statunitensi attraversano la citt\u00e0, collegandola al Canada, al Montana e a due interstatali: US 2, US 52 e US 83.\nLa US 2 corre da est a ovest ed \u00e8 un'autostrada divisa in quattro corsie da Minot est a Grand Forks e oltre, nonch\u00e9 a ovest fino a Williston e nel Montana. Minot \u00e8 il punto medio lungo il segmento del North Dakota degli Stati Uniti 2.\nLa US 83 corre da nord a sud attraverso il centro di Minot come Broadway. \u00c8 un'autostrada divisa in quattro corsie da Minot sud a Bismarck e nord a Minot Air Force Base. Appena a nord del cancello principale alla base, la strada si riduce a due corsie e attraversa il confine tra Canada e Stati Uniti a Westhope, ND, dove diventa Manitoba Highway 83.\nLa US 52 \u00e8 un'autostrada a due corsie che corre da sud-est a nord-ovest. A sud-est di Minot, segue un percorso leggermente tortuoso fino a Jamestown. La US 52 si fonde poi con l'Interstate 94 (I-94) dopo Jamestown, in direzione est verso Fargo. A nord-ovest di Minot, la US 52 attraversa il confine Canada-USA a Portal, ND/North Portal, SK, dove diventa Saskatchewan Highway 39.\nIl Minot Bypass segue allineamenti alternati di queste strade intorno alla citt\u00e0 nei suoi quadranti nord-ovest e nord-est, con bypass sud-ovest e sud-est nelle fasi preliminari di pianificazione.\nAeroporti.\nL'aeroporto internazionale di Minot \u00e8 servito da tre compagnie aeree, charter e servizio di aerotaxi in tutto il Nord Dakota. Delta Air Lines offre fino a sei viaggi giornalieri di andata e ritorno per l'aeroporto internazionale di Minneapolis, offrendo centinaia di collegamenti giornalieri. United Airlines offre quattro viaggi giornalieri di andata e ritorno per il suo hub dell'aeroporto internazionale di Denver. Allegiant Air offre fino a quattro viaggi di andata e ritorno settimanali per l'aeroporto internazionale McCarran di Las Vegas e fino a cinque viaggi di andata e ritorno settimanali per l'aeroporto Phoenix-Mesa Gateway."}
{"id": "1923134", "revid": "298229", "url": "https://it.wikipedia.org/wiki?curid=1923134", "title": "Beijing Shooting Range Hall", "text": "Il Beijing Shooting Range Hall (\u5317\u4eac\u5c04\u51fb\u9986) \u00e8 uno stadio che si trova nel distretto di Shijingshan, Pechino.\nEsso ha ospitato le qualificazione e le finali del tiro a segno da 10, 20 e 50 m alle olimpiadi estive 2008 e tutte le gare di tiro a segno dei Giochi Paralimpici estivi 2008."}
{"id": "1923139", "revid": "18189411", "url": "https://it.wikipedia.org/wiki?curid=1923139", "title": "Token USB", "text": ""}
{"id": "1923146", "revid": "1573940", "url": "https://it.wikipedia.org/wiki?curid=1923146", "title": "Mandan (Dakota del Nord)", "text": "Mandan \u00e8 una citt\u00e0 degli Stati Uniti d'America, capoluogo della Contea di Morton nello Stato del Dakota del Nord. Nel censimento del 2000 la popolazione era di 16.718 abitanti. La citt\u00e0 \u00e8 stata fondata nel 1879. Insieme a Bismarck forma l'area metropolitana di Bismarck-Mandan.\nGeografia fisica.\nSecondo i rilevamenti dell'United States Census Bureau, la localit\u00e0 di Mandan si estende su una superficie di 26,60\u00a0km\u00b2, dei quali 26,40\u00a0km\u00b2 sono occupati dalle terre, mentre 0,20\u00a0km\u00b2 dalle acque. \u00c8 bagnata dalle acque del Missouri.\nPopolazione.\nSecondo il censimento del 2000, a Mandan vivevano 16.718 persone, ed erano presenti 4.553 gruppi familiari. La densit\u00e0 di popolazione era di 634 ab./km\u00b2. Nel territorio comunale si trovavano 6.958 unit\u00e0 edificate. Per quanto riguarda la composizione etnica degli abitanti, il 94,98% era bianco, lo 0,20% era afroamericano, il 3,02% era nativo, lo 0,33% proveniva dall'Asia e lo 0,01% proveniva dall'Oceano Pacifico. Lo 0,15% apparteneva ad altre razze, mentre l'1,30% a due o pi\u00f9. La popolazione di ogni razza ispanica corrispondeva allo 0,78% degli abitanti.\nPer quanto riguarda la suddivisione della popolazione in fasce d'et\u00e0, il 27,0% era al di sotto dei 18, il 9,0% fra i 18 e i 24, il 29,7% fra i 25 e i 44, il 21,6% fra i 45 e i 64, mentre infine il 12,7% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 97,0 maschi."}
{"id": "1923147", "revid": "1048993", "url": "https://it.wikipedia.org/wiki?curid=1923147", "title": "Aldo Ralli", "text": "Biografia.\nCinema.\n, ha preso parte come caratterista a molte commedie degli anni settanta e ottanta: numerose le interpretazioni nei film diretti da Mario Bianchi (\"Messo comunale praticamente spione\", dove interpreta un sindaco democristiano contrapposto al comunista Aldo Sambrell, \"La dottoressa di campagna\", \"\", \"Biancaneve &amp; Co.\"), ma anche i piccoli ruoli sotto la regia di Bruno Corbucci in molte pellicole della saga di Nico Giraldi con Tomas Milian, come \"Delitto in Formula Uno\", \"Delitto al ristorante cinese\" e \"Delitto a Porta Romana\".\nSempre diretto da Bruno Corbucci, appare in \"La casa stregata\" (1982) e \"Rimini Rimini - Un anno dopo\" (1988), mentre \u00e8 diretto dal fratello Sergio Corbucci in \"Roba da ricchi\" (1987) e da Mariano Laurenti in \"Pazzo d'amore\" e \"Vacanze sulla neve\", entrambi girati nel 1999.\nIn anni pi\u00f9 recenti, \u00e8 da ricordare la sua partecipazione ai film \"Il divo\" (2008) \u2013 nel ruolo del faccendiere e politico Giuseppe Ciarrapico, \"La grande bellezza\" (2013) e \"Youth - La giovinezza\" (2015), tutti per la regia di Paolo Sorrentino.\nTelevisione.\nPer la televisione, lo si ricorda nel ruolo del capitano Cavicchi nelle due serie di \"Classe di ferro\" (1989 e 1991) e del vice questore Lattanzi in \"Quelli della speciale\" (1993), entrambe in onda su Italia 1, nonch\u00e9 del sacerdote don Verdone nel giallo-quiz \"Il delitto \u00e8 servito\" (Canale 5, 1992-1993). Seguirono numerose partecipazioni ad alcune sit-com degli anni novanta come \"Casa dolce casa\" con Gianfranco D'Angelo e Alida Chelli, \"Casa Vianello\" con Sandra Mondaini e Raimondo Vianello, \"Nonno Felice\" e \"Norma e Felice\", queste ultime due con Gino Bramieri.\nTeatro.\nNel teatro, inizia nel 1954 come ballerino in operetta, genere che torner\u00e0 a frequentare trent'anni dopo interpretando Max nella \"Principessa della Czardas\", per la regia di Gino Landi.\nPochi anni dopo il suo esordio come ballerino inizia ad avere ruoli di presentatore e attore lavorando con compagnie di avanspettacolo e rivista tra le pi\u00f9 qualificate, quali quelle di Beniamino Maggio, Erminio Macario e Carlo Dapporto. In seguito, pur conservando la passione per il teatro brillante si \u00e8 cimentato anche in testi classici e contemporanei.\nPartendo dalla seconda met\u00e0 degli anni novanta, nel teatro brillante lavora spesso con Maurizio Micheli in testi firmati da quest'ultimo (\"Disposto a tutto\", \"Cantando, cantando\") o da Garinei e Giovannini (\"Buonanotte Bettina\"). Partecipa anche a rivisitazioni della rivista come \"Comico, spalla e soubrette\" con Barbara Bouchet e Franco Barbero e, alla Chanson, \"Profumo di rivista\" con testi di Dino Verde.\nNel 2000 recita in \"Sottobanco\" di Domenico Starnone, nella stagione 2001/2002 al fianco di Gianfranco D'Angelo in \"\u00c8 ricca, la sposo e l'ammazzo\" e in quelle 2002/2003 e 2008/2009 in due commedie dirette e interpretate da Gianluca Guidi, rispettivamente \"Promesse, promesse\" di Neil Simon e \"Facciamo l'amore\", un musical tratto dall'omonimo film di George Cukor. La frequentazione di classici, invece, parte nei primi anni novanta con \"Il mercante di Venezia\" interpretato da Mario Carotenuto, con il quale aveva gi\u00e0 lavorato ne \"I ragazzi irresistibili\", sempre di Neil Simon.\nDal 2003 inizia una stretta collaborazione con il Teatro Stabile di Palermo, dove, per la regia di Pietro Carriglio, interpreta testi di Achille Campanile, come \"Il povero Piero\", \"Battute in libert\u00e0\" o \"Scene in disordine\", ma anche classici di grande impegno come \"Assassinio nella cattedrale\" di Thomas Stearns Eliot, \"Il re muore\" di Eug\u00e8ne Ionesco e \"Marionette che passione\" di Pier Maria Rosso di San Secondo. Di particolare rilievo il suo Brown, ne \"L'opera da tre soldi\" di Bertolt Brecht, con Massimo Venturiello, Laura Marinoni e Tosca. Nella stagione 2011/2012 \u00e8 il padre di Rosina ne \"Il barbiere di Siviglia\", rivisitato in chiave comica da Toni Fornari e replicato al Teatro Ghione di Roma.\nMorte.\nMuore a Roma il 6 marzo 2016, all'et\u00e0 di 80 anni."}
{"id": "1923148", "revid": "767487", "url": "https://it.wikipedia.org/wiki?curid=1923148", "title": "Washington (Carolina del Nord)", "text": "Washington \u00e8 un comune degli Stati Uniti d'America, nella Contea di Beaufort, nella Carolina del Nord, con una popolazione stimata nel 2007 di circa 10.055 abitanti (9.583 secondo il censimento del 2000).\nSi tratta della prima cittadina in tutti gli Stati Uniti a prendere il suo nome in onore del primo Presidente degli Stati Uniti George Washington. Fondata nel 1776, Washington \u00e8 una piccola citt\u00e0 rurale soprannominata \"il cuore degli Inner Banks\", ricca di residenze e costruzioni risalenti all'epoca coloniale.\nDurante la Guerra di secessione americana la citt\u00e0 dovette subire diversi bombardamenti a causa della sua occupazione da parte degli unionisti, all'interno del cortile di una delle abitazioni situate nel cuore storico della cittadina \u00e8 ancora conservata una palla di cannone sparata dalle navi confederate ormeggiate lungo il fiume Tar; a causa delle ripetute schermaglie tra i due eserciti la citt\u00e0 fu quasi interamente rasa al suolo.\nPer bene conoscere la storia e la realt\u00e0 di questa cittadina, sarebbe sufficiente andare nella locale biblioteca e chiedere di visionare il volume \"Washington on the Pamlico\" dell'autrice Pauline Worthy, un'opera ormai fuori stampa dove si raccolgono numerose informazioni e aneddoti tratti da conversazioni fatte con gli abitanti del luogo dall'autrice nel 1976.\nLa cittadina \u00e8 ricca di attivit\u00e0 produttive e commerciali, soprattutto la pesca e il trasporto fluviale lungo le rive del fiume Pamlico."}
{"id": "1923151", "revid": "287204", "url": "https://it.wikipedia.org/wiki?curid=1923151", "title": "Jamui", "text": "Jamui \u00e8 una suddivisione dell'India, classificata come \"municipality\", di 66.752 abitanti, capoluogo del distretto di Jamui, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 55' 0 N e 86\u00b0 13' 0 E e ha un'altitudine di 77 .\nSociet\u00e0.\nEvoluzione demografica.\nAl censimento del 2001 la popolazione di Jamui assommava a 66.752 persone, delle quali 35.553 maschi e 31.199 femmine. I bambini di et\u00e0 inferiore o uguale ai sei anni assommavano a 11.319, dei quali 5.829 maschi e 5.490 femmine. Infine, coloro che erano in grado di saper almeno leggere e scrivere erano 36.775, dei quali 23.005 maschi e 13.770 femmine."}
{"id": "1923155", "revid": "767487", "url": "https://it.wikipedia.org/wiki?curid=1923155", "title": "Nelinho", "text": "Carriera.\nClub.\nDopo avere esordito come professionista si trasfer\u00ec nel 1969 nella formazione carioca del Calcio Am\u00e9rica. L'anno successivo si trasfer\u00ec in Portogallo per andare a giocare tra le file del Barreirense di Barreiro. A seguito di una breve parentesi in Venezuela, nel 1972 ritorn\u00f2 in Brasile per giocare per la squadra del Clube do Remo e l'anno dopo venne ingaggiato dal Cruzeiro, con il quale rimase fino al 1980, vincendo una Coppa Libertadores e 8 volte il Campionato Mineiro.\nIn tutta la sua carriera calcistica divent\u00f2 noto come terzino fluidificante dal potente tiro con il destro. Un maestro nel calcio ad effetto, come quello nel 1978 contro Dino Zoff. In un documentario per la Rai Roberto Bettega raccont\u00f2 quel gol sottolineando che per poter scoccare tiri come quello bisognava non solo saperli pensare, ma anche avere la faccia per farli.\nDopo il trasferimento dal Cruzeiro, continu\u00f2 a giocare in Brasile fino al definitivo ritiro dall'attivit\u00e0 agonistica nel 1987.\nNazionale.\nIl suo debutto, come terzino destro, nella nazionale brasiliana avvenne il 28 aprile 1974 al Maracan\u00e3 a Rio de Janeiro, in occasione dell'incontro amichevole contro la terminato 0-0. Conquist\u00f2 rapidamente la fiducia dell'allenatore Zagallo, che lo convoc\u00f2 al Mondiale 1974 in Germania Ovest, dove disput\u00f2 3 partite.\nNel 1978 segn\u00f2 il gol del pareggio del Brasile contro l'Italia nella finale per il terzo e quarto posto, vinta poi dalla squadra brasiliana per 2 a 1.\nVest\u00ec la maglia della nazionale verde oro fino al giugno 1980, per complessive 21 partite, e segnando 6 reti."}
{"id": "1923157", "revid": "599013", "url": "https://it.wikipedia.org/wiki?curid=1923157", "title": "Williston (Dakota del Nord)", "text": "Williston \u00e8 una citt\u00e0 degli Stati Uniti d'America, capoluogo della Contea di Williams, nello Stato del Dakota del Nord. La sua popolazione secondo le stime del 2006 era di 12.303 abitanti. La citt\u00e0 fu fondata del 1887. Williston \u00e8 importante per una stazione della ferrovia Amtrak sulla linea che da Chicago porta a Seattle e a Portland.\nGeografia fisica.\nSecondo i rilevamenti dello United States Census Bureau, la citt\u00e0 di Williston si estende su una superficie di 18,2\u00a0km\u00b2, dei quali 18,1\u00a0km\u00b2 sono occupati da terre, mentre 0,1\u00a0km\u00b2 sono occupati da acque.\nLa citt\u00e0 si trova molto vicina alla confluenza del fiume Yellowstone con il Missouri.\nPopolazione.\nSecondo il censimento del 2000, a Williston vivevano 12.512 persone, ed erano presenti 3.205 gruppi familiari. La densit\u00e0 di popolazione era di 693 ab./km\u00b2. Nel territorio comunale si trovavano 5.912 unit\u00e0 edificate. Per quanto riguarda la composizione etnica degli abitanti, il 93,69% era bianco, lo 0,17% era afroamericano, il 3,65% era nativo, lo 0,24% proveniva dall'Asia e lo 0,02% proveniva dall'Oceano Pacifico. Lo 0,17% della popolazione apparteneva ad altre razze e il 2,06% a due o pi\u00f9. La popolazione di ogni razza ispanica corrispondeva all'1,23% degli abitanti.\nLe sei principali ascendenze degli abitanti sono: norvegesi (47,8%), tedeschi (31,6%), irlandesi (9,6%), inglesi (5,8%), svedesi (4,5%) e francesi (4,0%).\nPer quanto riguarda la suddivisione della popolazione in fasce d'et\u00e0, il 25,6% era al di sotto dei 18, il 9,3% fra i 18 e i 24, il 25,8% fra i 25 e i 44, il 22,5% fra i 45 e i 64, mentre infine il 16,8% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 91,9 maschi.\nSiccome molte persone che vivono a Williston non sono residenti, nel 2014 \u00e8 stato calcolato che le persone che abitavano nella citt\u00e0 erano circa 30.000."}
{"id": "1923161", "revid": "1935371", "url": "https://it.wikipedia.org/wiki?curid=1923161", "title": "Universit\u00e0 del Teatro Eurasiano", "text": "L'Universit\u00e0 del Teatro Eurasiano una delle pi\u00f9 importanti realt\u00e0 di teatro internazionale,\u201cUniversit\u00e0 del Teatro Eurasiano\u201d, istituzione fondata e diretta da Eugenio Barba, maestro riconosciuto del teatro del Novecento e dallo staff scientifico del International School of Theatre Anthropology (ISTA), dal 1995 svolge le sue sessioni annuali in Calabria, grazie al consolidato rapporto con il Teatro Proskenion e i suoi componenti. Ci\u00f2 che rende questa sede un rinomato polo europeo per l\u2019apprendimento e perfezionamento teorico e pratico in arti sceniche \u00e8 la presenza, rarissima, di numerosi esperti, italiani e stranieri, delle diverse discipline legate al teatro in un unico luogo di ricerca e formazione.\nOltre ad essere un qualificato punto di riferimento per tutti coloro che seguono la formazione in ambito teatrale, l\u2019Universit\u00e0 del Teatro Eurasiano persegue l\u2019obiettivo, attraverso il campo specifico dell\u2019Antropologia e del Folklore, di valorizzare una tradizione culturale millenaria, quella del sud, da tempo abituata ad essere lontana dai circuiti che promuovono la cultura e il professionismo. In questo modo la Calabria \u00e8 diventata sinonimo di cardine di ricerca e formazione.\nUn lavoro affermato che negli anni che ha saputo unire la peculiarit\u00e0 del sud come crocevia di popoli e culla di cultura alle Discipline Scientifiche pi\u00f9 affermate nel campo degli studi internazionali: prima fra tutte, l\u2019Antropologia Teatrale, Scienza che dal 1995, con il riconoscimento delle Accademie e Universit\u00e0 di tutto il mondo, oltre che dall\u2019Unesco, rivolge la sua ricerca al Teatro Eurasiano. \nEurasiana \u00e8 la dimensione che riscopre principi comuni nell\u2019arte scenica di tempi e luoghi diversi, oltrepassando i confini tracciati dall\u2019uomo. Oltre ad essere un modo di guardare alle preziose identit\u00e0 del sud, lontano dai tradizionali luoghi di \u201cconsumo\u201d del teatro, questo modo di estendere la ricerca alla realt\u00e0 pi\u00f9 vera della tradizione folklorica e storica diventa ponte fra culture diverse. \u00c8 questo che avvicina il passato della cultura al presente delle esperienze e al futuro delle giovani generazioni di ogni paese: in questi anni gli studiosi si sono soffermati sulle motivazioni, sulla ricerca dell\u2019autonomia e sulla necessit\u00e0, sul rigore del mestiere che accomuna le maggiori realt\u00e0 teatrali dei cinque continenti. Hanno invitato ad esplorare temi da cui molte delle generazioni scoprono di aver tratto nutrimento e in cui trovano radici comuni, con cui crescere nella propria realt\u00e0.\nA sottolineare i nodi che si creano e si moltiplicano nel dialogo tra generazioni e realt\u00e0 diverse, in questi anni l\u2019Universit\u00e0 del Teatro Eurasiano \u00e8 stata un punto di passaggio per numerose alleanze di teatro: Farfa, famoso gruppo nord Europeo, il Magdalena Project, rete femminile nordeuropea che oltre ad importanti traguardi nel mondo della comunicazione e delle arti ha condotto alla creazione di nuove strutture e al confronto sulle metodologie di lavoro in molti paesi, il S\u00e9ptimo, fondatore di un avanzato centro di ricerca nel cuore dell\u2019America Latina, Panaceia, rete Brasiliana con uno spiccata attivit\u00e0 nell\u2019ambito sociale e Linea Trasversale, la rete di teatro nata proprio a Scilla e che a Scilla continua ad incontrarsi e a crescere. Decine di rappresentanti di queste reti di teatro, spesso con ambite borse di studio nazionali, hanno rappresentato la presenza pi\u00f9 giovane accanto ai maestri, e la loro costante presenza \u00e8 indice dell\u2019inserimento conclamato della Calabria nel tessuto di comunicazione profonda delle attivit\u00e0 nazionali di numerosi paesi.\nDal 1996 al 2010, le sessioni dell'Universit\u00e0 del Teatro Eurasiano sono state organizzate dal Teatro Proskenion con il coordinamento di Maria Ficara e Claudio La Camera."}
{"id": "1923163", "revid": "287204", "url": "https://it.wikipedia.org/wiki?curid=1923163", "title": "Jehanabad", "text": "Jehanabad (o Jahanabad) \u00e8 una suddivisione dell'India, classificata come \"municipality\", di 81.723 abitanti, capoluogo del distretto di Jehanabad, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 13' 0 N e 84\u00b0 58' 60 E e ha un'altitudine di 54 .\nSociet\u00e0.\nEvoluzione demografica.\nAl censimento del 2001 la popolazione di Jehanabad assommava a 81.723 persone, delle quali 43.992 maschi e 37.731 femmine. I bambini di et\u00e0 inferiore o uguale ai sei anni assommavano a 13.340, dei quali 7.135 maschi e 6.205 femmine. Infine, coloro che erano in grado di saper almeno leggere e scrivere erano 51.464, dei quali 30.942 maschi e 20.522 femmine."}
{"id": "1923165", "revid": "1842072", "url": "https://it.wikipedia.org/wiki?curid=1923165", "title": "Blindatura", "text": "Blindatura, o blindage, nelle fortificazioni, indica ogni attrezzatura per occultare al nemico la vista di ci\u00f2 che si prepara in un punto \nStoria.\nTali erano, ad esempio, fino ad inizi 'del XX secolo, le fascine collocate sul lato interno di una batteria e prolungate fino a coprire le feritoie; esse rendevano pi\u00f9 difficile, da una certa distanza, osservare alcunch\u00e9 attraverso quelle aperture. A volte si fissavano alle feritoie blindature pi\u00f9 complete composte da due massicce tavole di legno scorrevoli a destra e a sinistra che chiudevano completamente l'apertura. Se la linea del fuoco era diretta sempre sullo stesso punto non era necessario aprirle al momento della fuoriuscita del cannone, essendo sufficiente ricavare un foro per consentire il passaggio della bocca da fuoco. Se necessario, un coperchio mobile poteva essere utilizzato per chiudere il foro. Altre blindature si impiegavano per coprire dal fuoco verticale i cannonieri di una batteria; esse erano composte da robuste travi di legno che partivano dalla cresta interna del parapetto e terminavano conficcate a terra. \nA meno che le granate fossero estremamente pesanti e cadessero quasi perfettamente in verticale, non riuscivano a sfondare una simile blindatura, ma la scalfivano semplicemente ed esplodevano nella direzione contraria. Nelle trincee venivano utilizzati alcuni tipi di blindature per proteggere i genieri dal fuoco nemico; si trattava di strutture montate su carrelli che venivano fatti avanzare a mano a mano che il lavoro procedeva. Contro il tiro dei moschetti era sufficiente una parete di massicce tavole di legno rivestite di lamiera di ferro sul lato esterno e sostenute da robuste travi. Contro il fuoco dei cannoni erano invece necessarie grandi casse quadrate o incastellature riempite di terra, sacchi di sabbia o fascine. \nIl genere pi\u00f9 comune di blindatura per i genieri prevedeva un ampio gabbione, ovvero un cilindro di vimini, riempito di fascine e fatto rotolare in avanti dagli uomini. Quando il camminamento della trincea doveva essere ricoperto dall'alto, la blindatura si costruiva stendendo trasversalmente tronchi d'albero squadrati che, ricoperti di fascine e quindi di terra, la rendevano sufficientemente a prova di bomba e di proiettili."}
{"id": "1923166", "revid": "1573940", "url": "https://it.wikipedia.org/wiki?curid=1923166", "title": "Villa Pallavicino (Busseto)", "text": "Villa Pallavicino, nota anche come Boffalora e palazzo dei Marchesi, \u00e8 un edificio in stile rinascimentale che sorge al di fuori delle antiche mura della citt\u00e0 di Busseto, nei pressi della chiesa e convento di Santa Maria degli Angeli. Al suo interno dal 2009 ha sede il museo nazionale Giuseppe Verdi, mentre il palazzo delle Scuderie ospita dal 2014 il museo Renata Tebaldi.\nStoria.\nLa villa fu costruita a partire dal 1518 per volere di Matteo Marri, condottiero di ventura bussetano; l'architetto che progett\u00f2 l'edificio \u00e8 tuttora ignoto, anche se si presume possa essere stato il Bramante o il Vignola.\nPochi anni dopo, intorno al 1530, i Pallavicino acquistarono la villa, con lo scopo di adibirla a residenza estiva, in tempo per ospitarvi nel 1533 l'imperatore del Sacro Romano Impero Carlo V d'Asburgo, che rest\u00f2 ammirato dall'insolita architettura del palazzo.\nNel 1543 l'edificio fu sede dell'incontro tra il papa Paolo III e l'imperatore Carlo V, che diede impulso alla creazione del ducato di Parma e Piacenza, in seguito affidato a Pier Luigi Farnese.\nVerso la fine del XVII secolo il marchese Alessandro II Pallavicino affid\u00f2 probabilmente all'architetto Antonio Maria Bettoli la progettazione dell'innalzamento della villa, che fu ristrutturata senza tuttavia stravolgerne l'assetto cinquecentesco.\nIntorno al 1740 furono decorate le facciate con cornici e stucchi rococ\u00f2, eseguiti dallo scultore Carlo Bossi.\nNel 1959 l'edificio, nel frattempo acquisito dal Comune di Busseto, divenne sede del museo civico, che esponeva arredi e testimonianze della storia locale oltre a cimeli di Giuseppe Verdi.\nLa villa fu in seguito sottoposta ad un completo restauro, che dapprima interess\u00f2 gli esterni e successivamente anche gli interni; nel 2009 l'edificio fu riaperto quale sede del museo nazionale Giuseppe Verdi, interamente dedicato al celebre Maestro bussetano.\nDescrizione.\nLa villa sorge al centro di un'isola artificiale quadrata, circondata interamente da una peschiera; tre ponticelli sono posizionati al centro dei lati est, sull'ingresso principale, sud, sul palazzo delle Scuderie, e ovest, sul retro; la lunga balaustrata di colonnine sul contorno era originariamente arricchita da numerose statue realizzate dallo scultore Giuseppe Torretti agli inizi del XVIII secolo, oggi collocate nei parchi della verdiana Villa Sant'Agata e della rocca Meli Lupi di Soragna.\nUn lungo viale di pioppi conduce all'accesso principale, preceduto dal monumentale arco del Corpo di guardia, innalzato appena oltre il ponticello d'ingresso.\nVilla.\nLa villa si sviluppa su una pianta a scacchiera, costituita da cinque corpi quadrati, di cui uno al centro, aperto su tutte le fronti, e quattro sugli spigoli, in perfetta simmetria rispetto ad ogni facciata.\nGli eleganti prospetti intonacati, dai tratti classici, sono caratterizzati dalla perfetta simmetria, anche nelle bucature, in parte finte per non alterare l'armonia complessiva.\nNegli avancorpi laterali, al di sopra del livello seminterrato, tre ordini di altrettante finestre scandiscono i piani superiori, ritmati da fasce marcapiano; le aperture sono inquadrate da cornici rococ\u00f2, con stucchi in sommit\u00e0 al centro dei timpani, che raffigurano alternativamente conchiglie, volute e stemmi; gli spigoli sono arricchiti da finti bugnati, che slanciano verso l'alto l'intero edificio.\nNelle quattro fronti del corpo centrale, al livello rialzato, raggiungibile attraverso scaloni in granito balaustrati, si aprono i quattro ingressi, preceduti da portici sviluppati su tre archi a tutto sesto, retti da sottili colonne in pietra con capitelli.\nDa ogni lato del corpo centrale si accede all'atrio baricentrico, cos\u00ec concepito per consentire il passaggio dell'aria attraverso ogni direzione, donde la denominazione \"Boffalora\" (soffia il vento); l'ambiente \u00e8 coperto da una volta a ombrello interamente ornata da affreschi risalenti alla fine del XVI secolo, realizzati probabilmente dallo stesso artista che decor\u00f2 il Salone degli Stemmi del castello di Torrechiara; i dipinti raffigurano divinit\u00e0 classiche e grottesche, con putti ed animali fantastici.\nAnche le sale adiacenti presentano ricche decorazioni, di gusto barocco e rococ\u00f2; al livello rialzato il corpo sud-ovest \u00e8 ornato con affreschi di Giovanni Evangelista Draghi, risalenti all'incirca al 1675, mentre l'ala diametralmente opposta fu dipinta da Ilario Spolverini intorno al 1700; gli altri ambienti dello stesso piano presentano affreschi di Pietro Rubini, che nel 1746 decor\u00f2 anche le sale del livello superiore; i dipinti sono incorniciati da stucchi, realizzati da Carlo Bossi verso la met\u00e0 del XVIII secolo.\nArco del Corpo di guardia.\nLa struttura, a forma di arco trionfale ad un fornice, fu innalzata sul margine interno del ponticello d'ingresso nella seconda met\u00e0 del XVII secolo, probabilmente ad opera dell'architetto Domenico Valmagini.\nLa costruzione, suddivisa in tre parti sul lato esterno, \u00e8 caratterizzata dall'ampio accesso ad arco a tutto sesto, ai cui lati, tra lesene coronate da capitelli e collegate da ghirlande, si aprono due grandi nicchie, che ospitano le statue in pietra istriana raffiguranti \"Flora con putto\" e \"Bacco con faunetto\"; queste ultime, allegoriche rispettivamente della primavera e dell'autunno, furono realizzate dallo scultore veneziano Giuseppe Torretti agli inizi del XVIII secolo.\nIn sommit\u00e0 si innalza un fastigio monumentale, decorato al centro con un finto palco teatrale in stucco, con balaustra e drappeggi in rilievo; al di sopra si eleva un largo timpano circolare, che racchiude altre ghirlande in cotto, mentre ai lati si sviluppano due ampie volute; a coronamento sono posizionati alcuni vasi in terracotta. \nIl lato interno \u00e8 tripartito da quattro pilastri decorati da lesene, che scandiscono le aperture del piccolo portico; al centro si innalza un alto arco a tutto sesto, in asse con l'ingresso esterno, mentre ai lati gli spazi sono chiusi da architravi, sopra i quali eleganti ghirlande in cotto collegano i capitelli delle lesene; in sommit\u00e0 si innalza un fastigio con volute, coronato da un vaso al centro e due piccole statue alle estremit\u00e0.\nTutte le decorazioni furono realizzate dagli artisti Domenico Dossa e Bernardo Barca, su disegno dell'architetto.\nPalazzo delle Scuderie.\nStoria.\nL'edificio, di ampie dimensioni, fu innalzato agli inizi del XVIII secolo in stile barocco. Fino alla fine del XIX secolo il palazzo costituiva con la villa ed il complesso rurale della Beccara un corpo unico, prima della costruzione della ferrovia Cremona-Fidenza, che isol\u00f2 completamente la corte agricola.\nDurante la seconda guerra mondiale il palazzo delle Scuderie fu inizialmente utilizzato come campo di prigionia per i prigionieri britannici, mentre in seguito all'armistizio di Cassibile fu completamente svuotato dai bussetani; nel dopoguerra fu trasformato in abitazione per alcune famiglie e in seguito in falegnameria, fino all'abbandono in cui cadde dopo il 1970.\nNel 2011 furono avviati i lavori di restauro, che si conclusero nel 2014, con l'inaugurazione del museo Renata Tebaldi, che occupa l'ala ovest del piano terreno.\nDescrizione.\nIl palazzo delle Scuderie si articola su una pianta a ferro di cavallo, con le due ali laterali, rivolte verso la villa, sviluppate fino al margine della peschiera, formando in tal modo un ampio cortile chiuso, collegato attraverso un ponticello all'isolotto centrale.\nLe facciate intonacate, sviluppate su tre livelli, sono caratterizzate dall'armonia delle aperture e delle decorazioni. La fronte verso la villa, perfettamente simmetrica, \u00e8 contraddistinta dall'ampio portale d'ingresso ad arco a tutto sesto, inquadrato da una cornice barocca; ai lati e ai piani superiori si aprono numerose finestre con analoghe cornici, mentre in sommit\u00e0 si innalza nel mezzo un alto campanile a vela, con un grande orologio centrale e una piccola apertura sovrastante affiancata da lesene in bugnato.\nAl centro delle due ali laterali si aprono verso il cortile centrale tre arcate a tutto sesto, sostenute da colonne d'ordine tuscanico in pietra, oggi chiuse da vetrate."}
{"id": "1923168", "revid": "287204", "url": "https://it.wikipedia.org/wiki?curid=1923168", "title": "Khagaria", "text": "Khagaria \u00e8 una suddivisione dell'India, classificata come \"municipality\", di 45.126 abitanti, capoluogo del distretto di Khagaria, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 30' 0 N e 86\u00b0 28' 60 E e ha un'altitudine di 35 .\nSociet\u00e0.\nEvoluzione demografica.\nAl censimento del 2001 la popolazione di Khagaria assommava a 45.126 persone, delle quali 24.738 maschi e 20.388 femmine. I bambini di et\u00e0 inferiore o uguale ai sei anni assommavano a 7.486, dei quali 3.967 maschi e 3.519 femmine. Infine, coloro che erano in grado di saper almeno leggere e scrivere erano 28.986, dei quali 17.256 maschi e 11.730 femmine."}
{"id": "1923169", "revid": "1543377", "url": "https://it.wikipedia.org/wiki?curid=1923169", "title": "Aberdeen (Dakota del Sud)", "text": "Aberdeen (lakota: \"Abl\u00edla\") \u00e8 una citt\u00e0 e capoluogo della contea di Brown, Dakota del Sud, Stati Uniti, situata a circa 125 miglia () a nord-est di Pierre. La popolazione della citt\u00e0 era di abitanti al censimento del 2010, il che la rende la terza citt\u00e0 pi\u00f9 popolosa dello stato dopo Sioux Falls e Rapid City. Aberdeen \u00e8 la citt\u00e0 principale dell'area micropolitana di Aberdeen, che comprende le contee di Brown ed Edmunds e aveva una popolazione di abitanti nel 2010. Aberdeen \u00e8 considerata una citt\u00e0 universitaria, essendo la sede della Northern State University e del Presentation College.\nGeografia fisica.\nSecondo lo United States Census Bureau, ha un'area totale di .\nStoria.\nInsediamento.\nPrima che Aberdeen o la contea di Brown fosse abitata da coloni europei, fu abitata dagli indiani Sioux da circa il 1700 al 1879. Gli europei entrarono nella regione per lavoro, fondando basi per il commercio delle pellicce durante gli anni 1820; queste basi di commercio operarono fino alla met\u00e0 degli anni 1830. I primi \"coloni\" di questa regione erano gli indiani Arikara, ma in seguito sarebbero stati raggiunti da altri.\nIl primo gruppo di coloni euroamericani a raggiungere l'area dove oggi sorge la contea di Brown era un gruppo di quattro persone, tre cavalli, due muli, quindici bovini e due carri. Questo gruppo di coloni fu poi raggiunto da un altro gruppo nella primavera successiva e, alla fine, altri coloni migrarono verso quest'area generale, in seguito conosciuta come Columbia. Questa citt\u00e0 fu fondata il 15 giugno 1879. La citt\u00e0 fu colonizzata nel 1880, e incorporata nel 1882.\nCreazione della citt\u00e0.\nAberdeen, come molte citt\u00e0 del Midwest, fu costruita attorno ai nuovi sistemi ferroviari. Aberdeen fu ufficialmente pianificata come sito per una citt\u00e0 il 3 gennaio 1881 da Charles Prior, il sovrintendente dell'ufficio di Minneapolis della Chicago, Milwaukee, and St. Paul Railroad, o Milwaukee Road in breve, presieduta da Alexander Mitchell. Mitchell, il capo di Charles Prior, era il responsabile per la scelta dei nomi delle citt\u00e0, era nato ad Aberdeen, in Scozia, dalla quale la citt\u00e0 del Dakota del Sud prende il nome. Aberdeen fu ufficialmente fondata il 6 luglio 1881, data del primo arrivo di un treno della Milwaukee Railroad. Aberdeen oper\u00f2 quindi sotto un atto costitutivo concesso alla citt\u00e0 dalla legislatura territoriale nel marzo 1883.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 91,8% di bianchi, lo 0,7% di afroamericani, il 3,6% di nativi americani, l'1,3% di asiatici, lo 0,2% di oceanici, lo 0,5% di altre razze, e il 2,0% di due o pi\u00f9 etnie. Ispanici o latinos di qualunque razza erano l'1,6% della popolazione."}
{"id": "1923170", "revid": "211345", "url": "https://it.wikipedia.org/wiki?curid=1923170", "title": "Universit\u00e0 del teatro eurasiano", "text": ""}
{"id": "1923171", "revid": "114972421", "url": "https://it.wikipedia.org/wiki?curid=1923171", "title": "Mosuo", "text": "I Mosuo (), noti anche come Moso o Mosso, sono un piccolo gruppo etnico che vive nelle province cinesi dello Yunnan e del Sichuan, con una popolazione di circa 50.000 individui, la maggior parte dei quali si trova vicino al lago Lugu.\nGli antenati degli odierni Naxi e Mosuo migrarono dal Tibet attorno al 1000 d.C.. Parte del gruppo si \u00e8 fermato nei pressi del lago Lugu dando origine ai Mosuo, mentre il resto ha proseguito verso sud fino a Lijiang dove oggi vivono i Naxi. Dopo molti secoli, i due gruppi hanno sviluppato una notevole differenza etno-linguistica. Nonostante queste differenze, per la classificazione in uso nella Repubblica Popolare Cinese, l'etnia Mosuo appartiene allo stesso gruppo dei Naxi.\nCultura.\nL'organizzazione sociale \u00e8 matrilineare.\nOgni persona dei vari clan in cui \u00e8 divisa la popolazione possiede il nome della donna pi\u00f9 anziana, la madre del clan. I nomi, come la propriet\u00e0 della casa e della terra, sono esclusivamente ereditati dalla stirpe femminile. A circa tredici anni, dopo la cerimonia d'iniziazione, le ragazze sono considerate membri a pieno titolo del clan ed hanno la chiave della loro camera da letto. La matriarca di un clan, con l'aiuto delle sue sorelle, si occupa degli affari sociali, economici e della casa. \u00c8 l'amministratrice di tutti i possedimenti del clan: la casa, i campi, gli animali ed i prodotti alimentari domestici, come i cavalli, che sono di solito usati dagli uomini del clan (i suoi fratelli ed i figli). Tuttavia \u00e8 il fratello che viene scelto per essere il rappresentante del clan negli affari esterni, la comunicazione con i vicini, le assemblee e la pianificazione del lavoro degli uomini che sono anche deputati a lasciare i villaggi per recarsi altrove a commerciare, o a macellare il bestiame attivit\u00e0 severamente vietata alle donne. Per di pi\u00f9 gli uomini lavorano meno delle donne e spesso passano il loro tempo riposando e giocando a carte\nDurante le danze in onore della dea dell'Amore , le giovani donne scelgono un nuovo partner fra i giovani uomini. Gli uomini non possono scegliere. L'eletto ha il diritto di andare a trovare la donna nella propria camera da letto la stessa notte. Tuttavia la mattina seguente all'alba deve lasciarla perch\u00e9 non ha alcun diritto di vivere con essa. Tale pratica viene detta in cinese zou hun ().\nLa cura dei figli e la loro potest\u00e0 pertengono esclusivamente alla madre ed al suo clan. Gli uomini e le donne non vivono insieme ma ciascuno nella propria famiglia d'origine. I fratelli delle giovani donne si prendono cura delle nipotine e dei nipoti, che sono considerati come loro figli. Quindi a tali zii \u00e8 affidata la paternit\u00e0 sociale dei bambini configurando un sistema di avuncolato tipico delle societ\u00e0 matrilineari.\nI bambini, secondo i Mosuo, vengono dal regno degli antenati e non da un uomo dell'altro clan, poich\u00e9 le antenate vengono venerate, i bambini sono sacri. \nSecondo i Mosuo, le antenate ritornerebbero in vita attraverso i bambini. Durante lo sviluppo del bambino, i membri del clan lo identificano con un antenato. Alla cerimonia d'iniziazione, alla bambina verr\u00e0 dato il nome dell'antenata a cui \u00e8 stata associata e da quel momento viene considerata a tutti gli effetti come una reincarnazione dell'antenata stessa. \nQuando una anziana donna muore, durante la sua cerimonia funebre il costume d'iniziazione di una ragazza di tredici anni e dei viveri, sono posti vicino alla sua bara, perch\u00e9 secondo i Mosuo: \"ritorner\u00e0 come giovane donna.\"\nReligione.\nI Mosuo praticano due diverse religioni. La religione antica, chiamata , \u00e8 stata una parte della loro cultura per migliaia di anni, si basa su principi animistici e coinvolge il culto degli antenati e il culto di una dea madre.\nI Mosuo praticano anche il buddismo tibetano, che \u00e8 diventata parte della loro cultura nella storia pi\u00f9 recente, tuttavia oggi svolge un ruolo di gran lunga pi\u00f9 importante nella loro vita quotidiana ed \u00e8 diventata la religione predominante."}
{"id": "1923178", "revid": "256896", "url": "https://it.wikipedia.org/wiki?curid=1923178", "title": "Ciudad Bol\u00edvar (disambigua)", "text": ""}
{"id": "1923179", "revid": "287204", "url": "https://it.wikipedia.org/wiki?curid=1923179", "title": "Watertown (Dakota del Sud)", "text": "Watertown \u00e8 un comune (\"city\") degli Stati Uniti d'America e capoluogo della contea di Codington nello Stato del Dakota del Sud. La popolazione era di 21.482 abitanti al censimento del 2010, il che la rende la quinta citt\u00e0 pi\u00f9 popolosa dello stato. \u00c8 anche la citt\u00e0 principale dell'area micropolitana di Watertown, che comprende le contee di Codington e Hamlin.\nWatertown \u00e8 la sede del Redlin Art Center che ospita molte delle opere d'arte originali prodotte da Terry Redlin, uno dei pi\u00f9 famosi artisti della fauna selvatica d'America. Watertown \u00e8 anche la sede del Bramble Park Zoo e della Watertown Regional Library. Il \"Watertown Public Opinion\" \u00e8 un quotidiano di sei giorni pubblicato a Watertown.\nGli immobili residenziali di Watertown sono considerati i pi\u00f9 cari nel Dakota del Sud per citt\u00e0 delle sue dimensioni; il prezzo medio per una casa a Watertown \u00e8 di circa 200,000$.\nGeografia fisica.\nWatertown \u00e8 situata a (44.903433, -97.120437).\nSecondo lo United States Census Bureau, la citt\u00e0 ha una superficie totale di 64,84 km\u00b2, dei quali 45,18\u00a0km\u00b2 di territorio e 19,66\u00a0km\u00b2 di acque interne (30,31% del totale).\nStoria.\nWatertown fu fondata nel 1879 come capolinea ferroviario quando la Chicago and North Western Railway riattiv\u00f2 parte di una linea che aveva costruito sul lago Kampeska. Nonostante la presenza di fiumi e laghi nella zona, prende il nome dall'omonima citt\u00e0 nello stato di New York, la citt\u00e0 natale dei fratelli John E. Kemp e Oscar P. Kemp, due dei fondatori della citt\u00e0. Il nome della citt\u00e0 fu originariamente progettato per essere chiamato Kampeska.\nDurante gli anni 1880, Watertown prosper\u00f2 come centro di trasporto dopo che le ferrovie si erano estese pi\u00f9 a ovest. Insieme a molte altre citt\u00e0, Watertown era stata candidata come capitale del nuovo stato del Dakota del Sud, sebbene avesse perso a causa della posizione pi\u00f9 centrale di Pierre. L'attuale giornale della citt\u00e0, il \"Watertown Public Opinion\", ha iniziato a pubblicare nel 1887.\nVerso la met\u00e0 del XX secolo, la Interstate 29 fu costruita attraverso la parte orientale del Dakota del Sud. Il percorso prevedeva una leggera curva per avvicinare l'interstatale a Watertown. La costruzione dell'interstatale \u00e8 stata un importante vantaggio economico per le comunit\u00e0 pi\u00f9 grandi lungo il suo percorso, tra cui Watertown.\nSociet\u00e0.\nEvoluzione demografica.\nSecondo il censimento del 2010, la popolazione era di 21.482 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 94,78% di bianchi, lo 0,38% di afroamericani, il 2,37% di nativi americani, lo 0,5% di asiatici, lo 0% di oceanici, lo 0,55% di altre razze, e l'1,42% di due o pi\u00f9 etnie. Ispanici o latinos di qualunque razza erano l'1,61% della popolazione."}
{"id": "1923180", "revid": "258863", "url": "https://it.wikipedia.org/wiki?curid=1923180", "title": "Leuciscus lucumonis", "text": ""}
{"id": "1923183", "revid": "287204", "url": "https://it.wikipedia.org/wiki?curid=1923183", "title": "Kishanganj", "text": "Kishanganj \u00e8 una suddivisione dell'India, classificata come \"municipality\", di 85.494 abitanti, capoluogo del distretto di Kishanganj, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 41' 60 N e 86\u00b0 57' 0 E e ha un'altitudine di 41 .\nSociet\u00e0.\nEvoluzione demografica.\nAl censimento del 2001 la popolazione di Kishanganj assommava a 85.494 persone, delle quali 46.164 maschi e 39.330 femmine. I bambini di et\u00e0 inferiore o uguale ai sei anni assommavano a 15.062, dei quali 7.713 maschi e 7.349 femmine. Infine, coloro che erano in grado di saper almeno leggere e scrivere erano 45.251, dei quali 27.912 maschi e 17.339 femmine."}
{"id": "1923185", "revid": "118339268", "url": "https://it.wikipedia.org/wiki?curid=1923185", "title": "Palio di San Floriano", "text": "Il Palio di San Floriano \u00e8 una manifestazione di origine medievale che si tiene ogni anno a Jesi (AN) nei fine settimana successivo al 4 maggio, giorno in cui viene ricordato il santo di Lorch. Nata nel XIII secolo, la manifestazione \u00e8 stata ripresa, nella sua versione moderna, a partire dal 1996 a cura dell'Associazione \"Ente Palio San Floriano\", grazie alla perseveranza del compianto Don Mario Bagnacavalli.\nLe origini.\nMille anni dopo la morte del Santo, avvenuta nel 300 d.C. sotto l'imperatore Diocleziano, era ancora vivo il culto del martire cristiano, compatrono della citt\u00e0 di Jesi e la sua festa veniva celebrata con grande solennit\u00e0.\nIn tale occasione i Capi della citt\u00e0 si riunivano nell'antica chiesa di San Floriano; qui aveva luogo la cerimonia civile della presentazione dei Palli o Manti, in segno di sudditanza da parte delle Ville e dei Castelli, alla Citt\u00e0-madre.\nOgnuno di essi inviava un suo delegato a cavallo per compiere un atto di sottomissione ai notabili della citt\u00e0 di Aesis (Jesi) recando il Pallio e della cera per la chiesa del Santo, sostituita in seguito da una offerta in denaro.\nAll'alba veniva costituita l'armata \"pro festa Sancti Floriani\", ed il corteo, scortato da alcuni cavalieri della citt\u00e0, attraversava le vie principali, giungendo nella Piazza San Floriano, l'attuale Piazza Federico II (secondo la leggenda il luogo dove nacque Federico II di Svevia), dove ad attenderli vi erano il Gonfaloniere ed il Podest\u00e0.\nIn quel momento venivano chiamati tutti i Castelli, in ordine decrescente di importanza: il portatore agitava in alto il proprio Pallio giurando fedelt\u00e0 ed obbedienza alla citt\u00e0 di Jesi. All'interno della chiesa vi erano i nobili e le alte autorit\u00e0 della citt\u00e0; una volta terminata la cerimonia si tornava in piazza dove avevano luogo danze e giochi.\nLa pi\u00f9 attesa era la gara dell'anello che si disputava nel pomeriggio: un anello di argento o di rame veniva appeso ad una fune e doveva essere infilato con una lancia da un uomo, che probabilmente correva a piedi. Potevano partecipare tutti, cittadini, abitanti del contado e forestieri ed al vincitore andava l'anello. Nel 1453 venne aggiunta la gara del tiro con la balestra, pi\u00f9 tardi anche lo \"schioppo\"\nNella versione moderna, tra le varie iniziative legate all'evento vi \u00e8 il Corteo Storico al quale prendono parte i Sindaci dei Comuni della Vallesina con i rispettivi Gonfaloni dei Gruppi Storici delle citt\u00e0 ospiti. Gli stessi Comuni, successivamente, danno vita al torneo degli arcieri per l'assegnazione del Palio, che per il periodo di un anno dalla vittoria viene custodito dal Comune che se lo aggiudica e rimesso in gioco nell'edizione successiva.\nIl primo atto ufficiale della manifestazione ha luogo il sabato pomeriggio, quando il corteo storico parte da Corso Matteotti, all'altezza del palazzo ex Appannaggio, con al seguito i Sindaci dei Comuni partecipanti ed i rappresentanti delle citt\u00e0 ospiti. In piazza della Repubblica l'Araldo legge la pergamena con il messaggio di benvenuto:\n\"A voi tutti illustrissimi\nSindaci, Gonfalonieri,\nliberi e gloriosi Comuni convenuti\nnella nostra antica citt\u00e0 di Jesi,\nonore, pace, salute.\nLa vostra presenza\ne quella dei vostri gonfaloni\ntestimoniano come \nla memoria storica\n\u00e8 maestra di un radioso futuro, \ndove comprensione, dialogo, \ntolleranza ed integrazione\nci permettono di porre \nun grande suggello\nsulla parola pi\u00f9 cara\nad ogni comune mortale:\nlibert\u00e0.\nIl leone rampante del nostro comune\nsaluta riverente i vostri stemmi\ne nell'armonia dei colori\nproclama il pi\u00f9 fedele\natto di amicizia,\ndi pace, di fratellanza.\nLa cooperazione fra tutte\nle forze produttive dei nostri comuni \n\u00e8 il valore storico pi\u00f9 elevato\nper riproporre la grandezza \ndel territorio\ndove uomini di grande talento,\ningegno, abnegazione, \nspirito di sacrificio, \naffermano ancora oggi\nin Italia e nel Mondo\nil valore storico, culturale \ned umano\ndella terra della Vallesina.\nLa festa del Palio\ned il Palio stesso\nsono un appuntamento importante\nper far convergere \nin un unico intento programmatico\ntutti i nostri bisogni culturali,\nspirituali, economici, \nambientali e sociali.\nEd allora il millennio iniziato\nci proietter\u00e0 nel futuro \ncon la consapevolezza\nche uniti si coopera\nper un proficuo interesse comune.\nCome i padri ci hanno consegnato\nuna profonda ricchezza \ndi valori umani,\ncos\u00ec noi abbiamo \nl'obbligo etico e morale\ndi consegnare in questo millennio\nai nostri giovani\nprospettive di sana competizione,\nmotivo essenziale per incontrarsi\ne per crescere insieme.\nOnore, lealt\u00e0, rispetto\ndimenticati dai pi\u00f9\nnel convulso frastuono dei consumi,\nnoi non li abbiamo dimenticati,\nanzi li abbiamo custoditi gelosamente\nperch\u00e9 prodotto genuino\nvenuto dalle nostre terre\ne parte fondamentale \ndelle nostre radici.\nRadici che proprio attraverso il Palio\ndesideriamo consegnare \nal futuro imminente\naffinch\u00e9 esso vi si colleghi\ne succhi il vitale alimento\ndella laboriosit\u00e0 e della continuit\u00e0\nda sempre espresse nella storia.\nNella certezza che ci sia sempre pi\u00f9\nun mondo a misura d'uomo\ndove \u00e8 possibile respirare\nsempre pi\u00f9 una grande giustizia,\ncon queste premesse e promesse\nauspichiamo al Palio\nuna radiosa e perenne vita\".\nSubito dopo vengono presentati gli arcieri che prenderanno parte alla gara, uno per ogni Comune partecipante, per la conquista del Palio.\nPoi il Corteo Storico riparte alla volta della Cattedrale dove avr\u00e0 luogo la Santa Messa, preceduta dalla cerimonia di consegna del cero votivo al Vescovo della citt\u00e0.\nLe celebrazioni proseguono sino a tarda notte per tutto il centro storico medievale di Jesi (i visitatori trovano attrazioni e osterie tipiche per mangiare e bere).\nIl giorno successivo, domenica pomeriggio le celebrazioni ripartono da Corso Matteotti, con il Corteo Storico che generalmente si trasferisca in piazza Baccio Pontelli, dove hanno luogo manifestazioni sempre di carattere medievale, come esibizione di gruppi di tamburi, armati, falconieri ed arcieri e, a chiusura dell'edizione del Palio, vengono accesi i giochi pirotecnici.\nLa festa religiosa del Palio, (San Floriano fu l'antico Patrono della citt\u00e0 di Jesi) prevede, due importanti e sentiti eventi di carattere religioso:\nQuesto il testo del discorso dell'Araldo per il cerimoniale legato alla consegna del cero:\n\"Io araldo de la comunit\u00e0 de Jesi\nadd\u00ec ... de mensis maj\nde lo anno de lo signore\nduemillesimo ...\na nome de li Capitani de lu popolo\nat nome de lu Podest\u00e0\nde li Notari\nde li Estimatori de le porte\ndono \na lo Vescovo di Jesi eccellentissimo\nuno ciro de dieci libre\nde ardere at honore et reverentia\nde li gloriosissimi\nSanti Floriano et Settimmio\nprotectori et defensori \nde lu popolo tucto \net de lo territorio\nde la citt\u00e0 de Jesi.\nAmen\"."}
{"id": "1923186", "revid": "287204", "url": "https://it.wikipedia.org/wiki?curid=1923186", "title": "Katihar", "text": "Katihar \u00e8 una suddivisione dell'India, classificata come \"municipality\", di 175.169 abitanti, capoluogo del distretto di Katihar, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 31' 60 N e 87\u00b0 34' 60 E e ha un'altitudine di 19 .\nSociet\u00e0.\nEvoluzione demografica.\nAl censimento del 2001 la popolazione di Katihar assommava a 175.169 persone, delle quali 93.567 maschi e 81.602 femmine. I bambini di et\u00e0 inferiore o uguale ai sei anni assommavano a 27.166, dei quali 14.088 maschi e 13.078 femmine. Infine, coloro che erano in grado di saper almeno leggere e scrivere erano 110.578, dei quali 65.461 maschi e 45.117 femmine."}
{"id": "1923188", "revid": "62004", "url": "https://it.wikipedia.org/wiki?curid=1923188", "title": "Graduale (canto gregoriano)", "text": ""}
{"id": "1923193", "revid": "3082", "url": "https://it.wikipedia.org/wiki?curid=1923193", "title": "San Giovanni Gualberto", "text": ""}
{"id": "1923198", "revid": "486946", "url": "https://it.wikipedia.org/wiki?curid=1923198", "title": "Proprium missae", "text": ""}
{"id": "1923202", "revid": "1762097", "url": "https://it.wikipedia.org/wiki?curid=1923202", "title": "Beatrice DeMille", "text": "Era familiarmente soprannominata Bebe.\nBiografia.\nEra nata in Inghilterra nel 1853 da una prominente famiglia di ebrei sefarditi, i Samuel (Sylvester Lewis Samuel e Cecilia Wolff): un suo stretto parente, il visconte Sir Herbert Louis Samuel, fu il primo alto commissario in Palestina dal 1920 al 1925 per conto del mandato britannico.\nDopo aver conosciuto il futuro marito, il commediografo e pastore della Chiesa episcopale Henry Churchill DeMille (1853-1893), poich\u00e9 la sua famiglia si era opposta nettamente a questa relazione, fugg\u00ec negli Stati Uniti e spos\u00f2 Henry il 1\u00ba luglio 1876 a Brooklyn dopo essersi essa stessa convertita alla religione del marito.\nCarriera nello spettacolo.\nQuando Henry mor\u00ec di polmonite nel 1893 Beatrice dovette occuparsi da sola dei figli William, quattordicenne, e Cecil, di appena undici anni. Apr\u00ec una scuola serale per sole donne e divenne agente teatrale, aprendo l'agenzia DeMille con sede a New York, con la quale compr\u00f2 i diritti delle opere teatrali di autori come Mary Roberts Rinehart e Avery Hopwood. In seguito, sempre con la sua agenzia, entr\u00f2 anche nel mondo del cinema dove introdusse anche i due figli. Fu proprio lei a presentare personalmente Cecil al grande produttore e magnate cinematografico Jesse L. Lasky, con il quale in seguito Cecil avrebbe fondato la Paramount. Ella stessa divenne in seguito produttrice, scenografa, sceneggiatrice ed aiuto regista nel nascente mondo del cinema muto interpretando circa una dozzina di film, in gran parte prodotti dalla compagnia di suo figlio Cecil.\nMor\u00ec a settant'anni a Hollywood, dove fu sepolta nel cosiddetto \"Garden of Legends\". Al suo fianco si trovano la tomba del figlio Cecil e di sua moglie Constance."}
{"id": "1923205", "revid": "72396", "url": "https://it.wikipedia.org/wiki?curid=1923205", "title": "Associazione Sportiva Mastini Varese Hockey", "text": ""}
{"id": "1923209", "revid": "228587", "url": "https://it.wikipedia.org/wiki?curid=1923209", "title": "Bombardiere (disambigua)", "text": ""}
{"id": "1923210", "revid": "712828", "url": "https://it.wikipedia.org/wiki?curid=1923210", "title": "Camei", "text": ""}
{"id": "1923219", "revid": "1186766", "url": "https://it.wikipedia.org/wiki?curid=1923219", "title": "Arte romana arcaica", "text": "L'arte romana arcaica \u00e8 la produzione artistica nel territorio controllato da Roma che va, grossomodo, dagli insediamenti preistorici alla fine dell'et\u00e0 regia (tradizionalmente il 509 a.C.).\nSecondo la leggenda, la citt\u00e0 di Roma venne fondata il 21 aprile nell'anno 753 a.C. Alle origini della citt\u00e0 ebbe grande importanza il guado sul Tevere, che costitu\u00ec per molto tempo il confine tra Etruschi e Latini, nei pressi dell'Isola Tiberina, e l'approdo fluviale dell\"'Emporium\", tra Palatino e Aventino.\nNell'et\u00e0 protostorica e regia non si pu\u00f2 ancora parlare di arte \"romana\" (cio\u00e8 con caratteristiche proprie), ma solo di produzione artistica \"a Roma\", dalle caratteristiche italiche, con notevoli influssi etruschi e campani. Roma non svilupp\u00f2 dall'inizio della sua storia una cultura artistica propria, a differenza di grandi centri culturali dell'antichit\u00e0 come Atene o Corinto. La stessa citt\u00e0-stato di Roma era composta da pi\u00f9 clan organizzati in trib\u00f9 e non aveva inizialmente un'identit\u00e0 che la differenziasse dalle altre citt\u00e0 latine.\nProtostoria romana.\nDegli insediamenti primitivi restano le basi di alcune capanne sul Palatino, la cui forma doveva essere simile a quella delle urne cinerarie a capanna trovate a Tarquinia; risalgono all'VIII secolo a.C., compatibilmente con la tradizionale data di fondazione della citt\u00e0. Le tombe preistoriche e protostoriche scavate nell'area del Foro e dell'Esquilino hanno messo in luce reperti nel solco della tradizione italica, riconducibili a quattro fasi:\nArchitettura.\nPresso l'emporio vicino all'attraversamento del fiume, il Foro Boario, \u00e8 stato scavato un tempio arcaico, nell'area di Sant'Omobono, risalente alla fine del VII-met\u00e0 del VI secolo a.C., con resti di et\u00e0 appenninica che documentano una continuit\u00e0 di insediamento per tutta l'epoca regia.\nSotto Tarquinio Prisco viene edificato sul Campidoglio il tempio dedicato alla triade capitolina, Giove, Giunone e Minerva, nella data tradizionale del 509 a.C., la stessa in cui viene collocata la cacciata del re e l'inizio delle liste dei magistrati. La data di fondazione del tempio poteva anche essere stata verificata dagli storici romani successivi grazie ai \"clavi\" i chiodi annuali infissi nella parete interna del tempio. I resti del podio del tempio sono ancora parzialmente visibili sotto il Palazzo dei Conservatori e nei sotterranei dei Musei Capitolini. Le sculture in terracotta, altra caratteristica dell'arte etrusca, che lo adornavano sono andate perdute, ma non dovevano essere molto diverse dalla scultura etrusca pi\u00f9 famosa della stessa epoca, l'Apollo di Veio dello scultore Vulca, anch'essa parte di una decorazione templare (il Santuario di Portonaccio a Veio). Anche la tipologia architettonica del tempio sul Campidoglio \u00e8 di tipo etrusco: un alto podio con doppio colonnato sul davanti sul quale si aprono tre celle.\nTra le opere pi\u00f9 imponenti della Roma arcaica ci furono la Cloaca Maxima, che permise l'insediamento nella valle del Foro, e le Mura serviane, delle quali restano vari tratti.\nAltre arti figurative.\nTra l'VIII e il IV secolo a.C., tutta la produzione artistica romana \u00e8 inequivocabilmente proveniente da officine etrusche o campane, con importazioni dalla Grecia di gran lunga meno consistenti (per qualit\u00e0 e quantit\u00e0) che nell'Etruria contemporanea, segno di una minore ricchezza. Tra la met\u00e0 del VII e l'inizio del VI secolo dovevano esistere in ambito laziale officine dove erano prodotto oggetti di forme etrusche da genti di lingua latina, come sembrerebbe provare la famosa fibula prenestina. Le fonti riportano anche contatti con la Grecia, per esempio nel caso della statua lignea della divinit\u00e0 del tempio di Diana sull'Aventino, proveniente dalla colonia focese di Marsiglia.\nBisogna attendere il periodo tra la fine del IV e l'inizio del III secolo a.C. per trovare un'opera prodotta sicuramente a Roma: \u00e8 la nota Cista Ficoroni, contenitore in bronzo finemente cesellato col mito degli Argonauti (dall'iscrizione \"Novios Palutios med Romai fecit\", \"Novio Plautio mi fece a Roma\"). Ma la tipologia del contenitore \u00e8 prenestina, l'artefice di origina osco-campana (a giudicare dal nome), la decorazione a bulino di matrice greca classica, con parti a rilievo inquadrabili pienamente nella produzione medio-italica.\nNon \u00e8 pi\u00f9 invece considerata opera arcaica il simbolo di Roma, la Lupa Capitolina, gi\u00e0 attribuita ad artisti etruschi del V secolo, le cui analisi chimiche hanno svelato una sorprendente datazione altomedievale."}
{"id": "1923220", "revid": "438678", "url": "https://it.wikipedia.org/wiki?curid=1923220", "title": "Il bambino d'inverno", "text": "Il bambino d'inverno (\"L'enfant de l'hiver\") \u00e8 un film del 1989 diretto da Olivier Assayas.\nTrama.\nNatalia, incinta di St\u00e9phane, viene lasciata da questi per Sabine, scenografa teatrale. Anche Sabine \u00e8 reduce da una storia d'amore finita con Bruno, un attore. Mentre Natalia cerca di suicidarsi e viene salvata da un'amica, Sabine si vede chiudere le porte del teatro dal direttore, che la informa che Bruno non vuole pi\u00f9 vederla, dopo che lei, una notte si \u00e8 presentata nella stanza da letto dell'ex amante, minacciandolo con un coltello. Passa del tempo. In tourn\u00e9e a Spoleto con uno spettacolo, Bruno rincontra Sabine. I due litigano, si baciano, fanno la pace. Ma durer\u00e0 poco. Nel frattempo, Natalia, cui \u00e8 morto il padre, trova in casa St\u00e9phane abbracciato al figlio che ha voluto a tutti i costi vedere. Sabine vorrebbe tornare con St\u00e9phane, ma questi non ne vuole sapere. La donna ha uno scontro anche con la moglie di Bruno. A una festa di fine d'anno, St\u00e9phane e Natalia ritrovano la loro intesa: ridono, bevono, sono allegri. Tutto sotto gli occhi di Sabine che all'alba, si presenta davanti a Bruno e gli spara. St\u00e9phane segue la donna nella neve...\nIl piccolo di Natalia ha ora due anni: St\u00e9phane gli viene presentato dalla madre come uno zio. Anche il bambino si chiama St\u00e9phane: i due se ne vanno e Natalia piange."}
{"id": "1923221", "revid": "729795", "url": "https://it.wikipedia.org/wiki?curid=1923221", "title": "Bombardiere (grado militare)", "text": "In origine il bombardiere era colui che si occupava di un mortaio in una batteria. In alcuni eserciti indica tuttora un graduato di truppa d'artiglieria, di grado corrispondente a quello di caporale. Il compito principale del bombardiere era generalmente il puntamento del cannone. \nAustria.\nIn Austria, nella seconda met\u00e0 del XIX secolo esisteva un corpo di bombardieri che fungeva da scuola di addestramento per sottufficiali d'artiglieria; si trattava di un'istituzione che ha molto contribuito al modo efficace e scientifico di attendere ai cannoni, attivit\u00e0 nella quale quel ramo dell'esercito austriaco si \u00e8 notevolmente distinto. \nItalia.\nDurante la Prima guerra mondiale, il Regio Esercito italiano schier\u00f2 il Corpo dei Bombardieri, specializzato nell'impiego di bombarde e mortai da trincea."}
{"id": "1923222", "revid": "110157", "url": "https://it.wikipedia.org/wiki?curid=1923222", "title": "Seliana", "text": "Seliana, noto anche come Antica Phelloe, \u00e8 un villaggio greco che si trova nel nord del Peloponneso e pi\u00f9 precisamente nella prefettura dell'Acaia.\nIl villaggio si trova ad un'altitudine di circa 750 metri nelle vicinanze della valle del fiume Krios ed in prossimit\u00e0 del bosco di abeti di Sarantapikho. Il paese ha una popolazione di 52 abitanti. Il villaggio fa parte di una confederazione di comuni denominata Aigeira. A seguito della riforma amministrativa, detta piano Kallikratis, in vigore dal gennaio 2011 Egira \u00e8 ora compresa nel comune di Aigialeia.\nSeliana \u00e8 a 19 km da Egira dove si trova lo svincolo per la nuova strada nazionale (\u039d\u03ad\u03b1 \u0395\u03b8\u03bd\u03b9\u03ba\u03ae \u039f\u03b4\u03cc\u03c2) GR-8A (Atene - Corinto - Patrasso). La distanza da Patrasso \u00e8 di 86 km mentre da Atene \u00e8 di 167 km.\nNel villaggio sono presenti quasi 70 case in pietra costruite circa 300 anni fa dagli artigiani provenienti dall'Epiro. Inoltre si contano almeno 13 edifici religiosi tra chiese e cappelle. A qualche chilometro di distanza dal centro abitato si trova lo storico Monastero dei Santi Apostoli del XVII secolo.\nInformazioni storiche.\nIl villaggio di Seliana trova le sue origini nell'antica Phelloe, un antico paese greco descritto da Pausanias nel libro \"Descrizione della Grecia -Achaika\". Pausania ricorda l'antichissimo \"polisma \" per i culti di Artemis e Dionisos oltre che per la meravigliosa natura. Sono state inoltre attestate importanti strutture antiche soprattutto lungo la strada moderna che costeggia il fiume Krios. Al km 18.5 la piccola strada che parte da Egira giunge nel sito dell'antica Phelloe. Gli scavi archeologici sono stati condotti dall'Universit\u00e0 degli Studi di Salerno, dalla Scuola Archeologica Italiana di Atene, dall'Istituto Archeologico Austriaco e dalla Soprintendenza greca di Antichit\u00e0 Preistoriche e Classiche. I resti pi\u00f9 importanti sono stati rinvenuti in prossimit\u00e0 della vecchia chiesa di San Basilio.\nIl villaggio di Seliana \u00e8 legato al villaggio di Selianitika. Secondo lo storico A.Fotopoulos gli abitanti di Seliana cominciarono ad abbandonare le montagne per insediarsi nella zona costiera di Kryovrysi (dove oggi si trova Selianitika) gi\u00e0 dal periodo ottomano. Inizialmente i residenti di Seliana preferivano passare l'inverno a Selianitika e l'estate a Seliana ma dopo un po' scelsero di vivere per sempre a Selianitika. Gli antichi abitanti di Seliana portarono con loro in eredit\u00e0 il culto di S.Basilio e oggi proprio S.Basilio \u00e8 il patrono di Selianitika."}
{"id": "1923227", "revid": "1543377", "url": "https://it.wikipedia.org/wiki?curid=1923227", "title": "WrestleMania X-Seven", "text": "WrestleMania X-Seven, nota anche come WrestleMania 17, \u00e8 stata la diciassettesima edizione dell'annuale e omonimo evento in pay-per-view di wrestling, prodotto dalla World Wrestling Federation.\nL'evento si \u00e8 svolto il 1\u00ba aprile 2001 al Reliant Astrodome di Houston. In occasione dell'evento si stabil\u00ec il record di presenze al Reliant Astrodome, grazie ai 67.925 biglietti venduti, per un ricavato pari a quasi 3 milioni e mezzo di dollari. La \"tagline\" dell'evento fu \"Houston... We have a problem\", mentre la colonna sonora \u00e8 stata \"My Way\" dei Limp Bizkit.\nIl main event fu il No Holds Barred match per il WWF Championship tra il campione The Rock e lo sfidante Stone Cold Steve Austin. Gli incontri predominanti dell'undercard furono Triple H contro The Undertaker, il secondo Tables, Ladders, and Chairs match per il WWF Tag Team Championship e lo Street Fight match tra Vince McMahon e Shane McMahon.\nL'evento venne accolto con critiche entusiastiche ed \u00e8 considerato uno dei migliori pay-per-view nella storia della federazione, cos\u00ec come l'atto conclusivo della cosiddetta Attitude Era, nonch\u00e9 probabilmente la migliore edizione di WrestleMania di sempre.\nStoryline.\nLa faida principale di WrestleMania X-Seven fu quella tra Stone Cold Steve Austin e The Rock per il WWF Championship. The Rock e Stone Cold Steve Austin si erano gi\u00e0 affrontati per il WWF Championship a WrestleMania XV e nel 1999. Stone Cold Steve Austin guadagn\u00f2 l'opportunit\u00e0 di competere per il WWF Championship a WrestleMania X-Seven dopo aver vinto la Royal Rumble 2001 eliminando per ultimo Kane, mentre The Rock divenne per la sesta volta campione WWF quando sconfisse Kurt Angle a No Way Out. Durante la faida, venne ordinato alla moglie di Austin, Debra la quale stava cercando di tornare nel ruolo di manager, dal \"chairman\" della WWF Vince McMahon di essere la manager di The Rock contro la sua volont\u00e0 e quelle di Rock e Austin. Di conseguenza, in caso Debra si fosse fatta male, Austin avrebbe ritenuto responsabili dell'accaduto The Rock e McMahon. Nella puntata di \"Raw is War\" del 12 marzo, durante il suo rematch contro Kurt Angle, The Rock fu sottomesso alla \"Ankle Lock\". Quando Debra and\u00f2 a controllare le condizioni di The Rock, Angle sottomise anche lei alla \"Ankle Lock\". Austin intervenne e la salv\u00f2 da Angle e colp\u00ec The Rock con la \"Stone Cold Stunner\". La settimana successiva a Raw, durante il 2-on-3 handicap match tra la coppia formata da Chris Benoit, Kurt Angle e William Regal contro quella formata da Chris Jericho e The Rock, Austin fece la sua interferenza e sub\u00ec la \"Rock Bottom\" come vendetta della Stunner sub\u00ecta la settimana precedente. Nella puntata di \"SmackDown!\" del 29 marzo, Debra fu rimossa dal ruolo di manager da Mr. McMahon dopo non essere riuscita a impedire una rissa tra Rock e Austin.\nLa faide secondarie dell'evento contrapposero i Brother of Destruction (The Undertaker e Kane) rispettivamente contro Triple H e Big Show. Dopo aver sconfitto Stone Cold Steve Austin in un Three Stages of Hell match a No Way Out, Triple H rivendic\u00f2 di meritare un posto nel \"main event\" di WrestleMania in quanto aveva sconfitto chiunque nella WWF, inclusi The Rock e Austin. The Undertaker fece eccezione e disse a Triple H che non l'aveva mai sconfitto. Prima di WrestleMania X-Seven, i due non si erano mai affrontati in un match uno contro uno in un evento pay-per-view. Durante la sua entrata per il match valevole per l'Hardcore Championship contro Big Show, Triple H attacc\u00f2 The Undertaker. Kane corse in soccorso di Undertaker e lo salv\u00f2 da un ulteriore attacco, ma venne attaccato da Big Show. Nella successiva puntata di \"SmackDown\"\", The Undertaker tent\u00f2 di far interruzione nella limousine di Triple H e sua moglie, Stephanie McMahon-Helmsley, ma fu arrestato dalla polizia. Di conseguenza, Kane chiese un match contro Triple H nella stessa sera che perse in seguito all'interferenza di Big Show a nome di Triple H. Kane si vendic\u00f2 interferendo nel match per l'Hardcore Championship tra Big Show e Raven a \"Raw is War\", aiutando quest'ultimo a schienare Show e diventare il nuovo campione Hardcore. L'arresto di The Undertaker port\u00f2 a un ordine restritivo da parte di Stephanie. I Brothers of Destruction interferirono nel match tra Triple H e Test e Kane insegu\u00ec Stephanie. Con Stephanie tenuta in ostaggio da Kane, il commissioner della WWF, William Regal concesse i match a The Undertaker e Kane a WrestleMania rispettivamente contro Triple H e Big Show. Dopo essere stato attaccato durante un match per l'Hardcore Championship, Regal incluse Raven nel match tra Kane e Big Show, rendendolo un triple threat match per l'Hardcore Championship.\nUn'altra faida importante fu quello tra Vince McMahon e suo figlio Shane McMahon. La rivalit\u00e0 inizi\u00f2 con la disapprovazione di Vince riguardo al lavoro di Mick Foley come commissioner e l'organizzazione del six-man hell in a cell match a Armageddon. Nonostante i suoi tentativi, Foley ricevette il completo supporto di Linda McMahon, moglie di Vince e CEO della WWF. Non contento del risultato, Vince chiese il divorzio a Linda. Poco dopo Armageddon, Linda venne ricoverata all'ospedale dopo aver sofferto di esaurimento nervoso. Mentre Linda era ricoverata, il consiglio d'amministrazione nomin\u00f2 Vince come nuovo CEO della WWF, permettendogli di licenziare Foley dal ruolo di commissioner. Mentre Linda era in stato di coma, Vince inizi\u00f2 una relazione pubblica con Trish Stratus. La figlia di Vince, Stephanie McMahon-Helmsley, fu inizialmente lusingata dal cambiamento degli eventi. A No Way Out, Stephanie sconfisse Trish per schienamento dopo un \"run-in\" di William Regal. Nella puntata di \"Raw is War\" del 26 febbraio, durante il tag team match tra la coppia formata da Vince McMahon e Trish Stratus contro quella formata da William Regal e Stephanie McMahon-Helmsley, la Stratus venne umiliata dai tre partecipanti. Negli show seguenti, Vince continu\u00f2 a umiliare Trish costringendola ad abbaiare come un cane e rimanere in lingerie. Nonostante ci\u00f2, Trish rimase fedele a Vince e lo implor\u00f2 per il perdono. Nella puntata di \"Raw is War\" del 12 marzo, Shane McMahon fece il suo ritorno in WWF. Arrabbiato per la decisione del padre, Shane colp\u00ec Vince con una serie di pugni per poi essere fermato da William Regal. Nella puntata successiva di \"SmackDown!\", Shane spieg\u00f2 le sue azioni come risultato di frustrazione e manipolazione di sua sorella, la salute della madre e il trattamento di Vince ai danni di Trish. Il 23 marzo, la World Wrestling Federation Entertainment, Inc. acquist\u00f2 la federazione rivale, la World Championship Wrestling (WCW) dalla Turner Broadcasting System, Inc.. Vince non accett\u00f2 di essere stato scavalcato dal figlio nella trattativa e, dopo numerosi screzi, i due decisero di affrontarsi in uno street fight match con Mick Foley nel ruolo di arbitro speciale.\nEvento.\nNel pomeriggio, prima della messa in onda in diretta dell'evento, gli X-Factor Justin Credible e X-Pac sconfissero Steve Blackman e Grand Master Sexay in un Tag Team match. Durante l'incontro, interfer\u00ec in favore degli X-Factor Albert, che tir\u00f2 Sexay fuori dal ring e permise a X-Pac e Credible di mettere a segno la loro mossa finale contro Blackman per lo schienamento decisivo.\nIl primo match del pay-per-view vide Chris Jericho difendere l'Intercontinal Championship contro il commissioner della WWF William Regal.\nNel secondo match Tazz e The APA (Bradshaw e Faarooq) sconfissero i Right to Censor (The Goodfather, Val Venis e Bull Buchanan) al termine di un Six-man Tag Team match.\nIl terzo match fu un Triple Threat Hardcore match tra Raven, Kane e Big Show per il WWF Hardcore Championship. Durante l'incontro, i tre lottatori si diedero battaglia fuori dal ring, tra la folla e nel backstage. Il match termin\u00f2 dopo che Kane gett\u00f2 dallo stage d'ingresso Raven e Big Show, schienando quest'ultimo e diventando il nuovo Hardcore Champion.\nIl quarto match vide Eddie Guerrero difendere l'European Championship contro Test, grazie alle interferenze dei membri dei The Radicalz, Dean Malenko e Perry Saturn.\nIl quinto match contrappose Kurt Angle e Chris Benoit. Durante l'incontro, entrambi i lottatori tentarono di sottomettere il proprio avversario rubandogli la relativa mossa finale: Benoit us\u00f2 l\"'Ankle Lock\" contro Angle, mentre Angle applic\u00f2 la \"Crippler Crossface\" contro Benoit. Angle port\u00f2 a casa il match dopo aver schienato Benoit con un roll-up, facendo scorrettamente leva sulle corde del ring.\nIl sesto match vide Chyna conquistare il Women's Championship ai danni della campionessa Ivory.\nIl settimo match fu lo Street Fight match tra Shane McMahon e Vince McMahon con arbitro speciale Mick Foley. Shane domin\u00f2 il padre per buona parte dell'incontro, ma venne rallentato dalle interferenze di sua sorella Stephanie. Successivamente fece il suo ingresso anche Linda McMahon, spinta su una sedie a rotelle da Trish Stratus, che colp\u00ec il marito con un \"low blow\", mentre Trish scaten\u00f2 una rissa fuori dal ring con Stephanie. Shane ne approfitt\u00f2 per chiudere il match con un dropkick dalle corde dopo aver messo un bidone della spazzatura davanti alla faccia di Vince.\nL'ottavo match fu il cosiddetto \"TLC II\", che vedeva i tre team Dudley Boyz, Hardy Boyz, e Edge e Christian nella rivincita di un Tables, Ladders, and Chairs match per il Tag Team Championship (dopo l'incontro di SummerSlam 2000 e il 3-Way Ladder match di WrestleMania 16). Durante il match, interferirono alleati diversi per ogni team: Spike Dudley per i Dudley Boyz, Rhyno per Edge e Christian, e Lita per gli Hardy Boyz. Come nei precedenti match che vedevano coinvolti i tre team, anche questo fu vinto da Edge e Christian.\nIl nono match fu dedicato alla Gimmick Battle Royal, una battaglia reale tra le \"gimmick\" pi\u00f9 strane di tutti i tempi. L'incontro venne occasionalmente commentato dagli ex-annunciatori \"Mean Gene\" Okerlund e Bobby \"The Brain\" Heenan. The Iron Sheik vinse il match dopo aver eliminato Hillbilly Jim. Per vendicarsi della sua precedente eliminazione, Sgt. Slaughter rientr\u00f2 nel ring a fine match e mise Iron Sheik nella \"Cobra Clutch\".\nIl penultimo incontro fu quello tra Triple H e The Undertaker. Triple H entr\u00f2 nello stadio con la sua theme song \"The Game\", per l'occasione cantata dal vivo dai Mot\u00f6rhead. Approfittando di un momentaneo stordimento dell'arbitro Mike Chioda, i due lottatori portarono il combattimento fuori dal ring, salendo su di un'impalcatura posta in mezzo alla folla, dalla quale Undertaker scaravent\u00f2 Triple H con una \"Chokeslam\". Tornati nel ring, con l'arbitro ancora incosciente, Triple H colp\u00ec Undertaker alla testa con uno sledgehammer durante un tentativo di \"Last Ride Powerbomb\", ottenendo tuttavia solamente un conto di due. Il match si concluse con una \"Last Ride Powerbomb\" messa a segno da Undertaker, il quale miglior\u00f2 ulteriormente il suo record di vittorie a WrestleMania.\nIl main event fu il match con il palio il WWF Championship tra il campione The Rock e lo sfidante Stone Cold Steve Austin, che venne sorprendentemente annunciato come No disqualification match poco prima dell'ingresso dei lottatori sul ring. Durante l'incontro, i due si picchiarono dentro e fuori dal ring, arrivando entrambi a sanguinare dopo essersi colpiti a vicenda con la campanella d'acciaio. Nel frattempo intervenne Vince McMahon per assistere al match da bordo ring. Quando The Rock tent\u00f2 di battere Austin con il \"People's Elbow\", McMahon sal\u00ec sul quadrato per interrompere lo schienamento. Dopo aver inseguito McMahon sul ring, The Rock venne colpito da Austin con la sua stessa mossa finale, la \"Rock Bottom\". Successivamente Austin colp\u00ec l'avversario con una \"Stone Cold Stunner\", ma senza riuscire ad ottenere lo schienamento vincente. A quel punto Steve Austin chiese a McMahon di passargli una sedia d'acciaio per colpire The Rock, rivelando cos\u00ec il suo inaspettato \"turn\" \"heel\". Dopo aver colpito The Rock con sedici sediate d'acciaio, Austin conquist\u00f2 lo schienamento vincente e divenne il nuovo campione della federazione. A fine match, strinse la mano a McMahon e brind\u00f2 con le birre insieme a lui.\nEventi successivi.\nLa notte seguente all'evento, Austin e The Rock si affrontarono con in palio il titolo in uno Steel cage match a \"Raw is War\". L'incontro fu condizionato dalle continue interferenze di Triple H e Vince McMahon a favore di Austin, i quali diedero cos\u00ec vita alla stable dei The Power Trip. Nell'ambito della \"storyline\", The Rock venne temporaneamente sospeso dalla federazione. Ci\u00f2 gli permise nella realt\u00e0 di iniziare le riprese del film \"Il Re Scorpione\". The Rock e Austin si affronteranno di nuovo due anni pi\u00f9 tardi a WrestleMania XIX, in quello che sar\u00e0 l'ultimo match ufficiale disputato da Stone Cold.\nDopo la sospensione di The Rock, Triple H continu\u00f2 la faida contro Undertaker con Austin dalla propria parte. Nella puntata di \"SmackDown\u01c3\" del 5 aprile 2001, Triple H sfid\u00f2 Chris Jericho per l'Intercontinental Championship, riuscendo a conquistare la cintura grazie alle interferenze di William Regal e Stephanie McMahon. Il feud con Undertaker venne momentaneamente messo da parte dopo che Triple H entr\u00f2 in una breve rivalit\u00e0 con gli Hardy Boyz, che si concretizz\u00f2 con la vittoria del titolo intercontinentale da parte di Jeff Hardy la settimana seguente, riconquistato tuttavia da Triple H il luned\u00ec successivo a Raw.\nNella puntata di \"SmackDown\u01c3\" del 19 aprile 2001, The Brothers of Destruction (The Undertaker e Kane) sconfissero Edge e Christian per il World Tag Team Championship in un No disqualification match. Austin e Triple H decisero di sfidare Undertaker e Kane con in palio le cinture di coppia, ma a causa di alcune lamentele di Linda McMahon, il match tra i due team fissato per Backlash si trasform\u00f2 in un Winner Take All tag team match dove furono messi in palio anche il titolo mondiale (di Steve Austin) e il titolo intercontinentale (di Triple H). L'incontro fu vinto dai Power Trip, che divennero il secondo team nella storia della federazione a detenere contemporaneamente le cinture di coppia e i due maggiori titoli singolari. La faida raggiunse il proprio culmine a Judgment Day quando Austin sconfisse Undertaker per mantenere il titolo mondiale, mentre Kane sconfisse Triple H per il titolo intercontinentale. La notte seguente Austin e Triple H persero i titoli di coppia contro Chris Jericho e Chris Benoit; nel corso del match Triple H riport\u00f2 la rottura del quadricipite sinistro, che lo costrinse a quasi un anno di stop forzato dal ring. Austin concluse la rivalit\u00e0 da solo, mantenendo il titolo mondiale in un Triple threat match contro Benoit e Jericho a King of the Ring. Dieci anni pi\u00f9 tardi, nel 2011, Undertaker e Triple H rinnoveranno loro rivalit\u00e0, affrontandosi in un rematch a WrestleMania XXVII dove Undertaker sconfigger\u00e0 HHH per sottomissione. I due si riaffronteranno per una terza volta a WrestleMania XXVIII in un Hell in a Cell match con arbitro speciale Shawn Michaels, in cui a trionfare sar\u00e0 nuovamente The Undertaker che porter\u00e0 la sua striscia d'imbattibilit\u00e0 a WrestleMania sul .\nIn seguito all'acquisizione della WCW, la faida tra Vince e Shane McMahon si svilupp\u00f2 in una \"storyline\" denominata The Invasion durante la seconda met\u00e0 dell'anno. La storia prevedeva una vera e propria \"guerra\" tra le federazioni di wrestling pi\u00f9 importanti degli Stati Uniti d'America per decretare quale fosse la migliore. Shane guid\u00f2 i lottatori della WCW nell'invasione degli spettacoli televisivi della WWF nel tentativo di prendere il sopravvento sulla federazione del padre. Nella guerra fu coinvolta anche la Extreme Championship Wrestling (ECW) guidata da Stephanie McMahon, che dar\u00e0 vita insieme alla WCW del fratello Shane alla stable The Alliance. Linda McMahon si ricongiunger\u00e0 invece con il marito per difendere la WWF.\nRecensioni.\nL'evento venne accolto con critiche entusiastiche da parte dei fan e critici. Venne lodato in particolar modo l'inaspettato colpo di scena finale del \"turn\" \"heel\" compiuto da Stone Cold Steve Austin e la sua sbalorditiva alleanza con il nemico storico Vince McMahon. Nel 2013 la WWE ha inserito Wrestlemania X-Seven al primo posto nella lista dei pi\u00f9 grandi pay-per-view di sempre realizzati dalla federazione."}
{"id": "1923237", "revid": "729019", "url": "https://it.wikipedia.org/wiki?curid=1923237", "title": "Battaglia di Lodrone", "text": "La battaglia di Lodrone fu un episodio della terza guerra di indipendenza italiana. Fu combattuta nei territori comunali di Bagolino e Storo, il 7 e 10 luglio 1866, tra il 3\u00ba Reggimento Volontari Italiani comandato dal colonnello Giacinto Bruzzesi del Corpo Volontari Italiani di Giuseppe Garibaldi e gli austriaci dell'11\u00ba Reggimento \"Principe ereditario Alberto di Sassonia\", comandato dal tenente colonnello Hermann Thour von Fernburg della 8\u00aa Divisione del generale Von Kuhn. Vinta dagli Italiani costrinse gli Austriaci a ripiegare nei forti d'Ampola e Lardaro.\nContesto.\nGli Austriaci costretti dopo la battaglia di Monte Suello del 3 luglio a ripiegare all'interno della Valle del Chiese, il 7 luglio ripresero l'offensiva nella Piana d'Oneda con l'intento di far arretrare i garibaldini verso la Rocca d'Anfo, ove si trovava il quartier generale di Giuseppe Garibaldi.\nI combattimenti.\nIl giorno 7 luglio un forte reparto austriaco al comando del capitano Ludwig von Gredler, proveniente dal forte d'Ampola, attacc\u00f2 a Lodrone i garibaldini costringendoli a retrocedere sul pendio di Monte Suello, che era ben organizzato a difesa con alcuni pezzi d'artiglieria della 9\u00aa Batteria della Brigata campale comandata dal maggiore Orazio Dogliotti.\nConstata la forte posizione degli Italiani, il tenente colonnello Hermann Thour von Fernburg, comandante le operazioni, ordin\u00f2 il ripiegamento sulle posizioni originarie. All'inseguimento dei garibaldini rispose l'artiglieria austriaca, che rimasta in posizione arretrata fren\u00f2 con il suo tiro l'irruenza degli assalitori.\nA fine giornata si contarono 5 feriti per gli Austriaci, mentre i garibaldini accusarono 2 morti, 4 feriti, 4 prigionieri e 2 dispersi.\nIl mattino del 10 luglio inizi\u00f2 un'altra offensiva austriaca. Il capitano Henrich Melzer von B\u00e4renheim, sempre del comando di von Thour, punt\u00f2 vers\u00f2 Monte Suello con cinque compagnie e artiglieria, mentre il capitano Ludwig von Gredler, con due compagnie e artiglieria si diresse verso Bondone per contrastare i garibaldini provenienti dalla Val Vestino.\nI garibaldini, attaccati verso le 15.00, si ritirarono dapprima a Lodrone poi a Ponte Caffaro. Qui, due compagnie del 3\u00ba Reggimento, resistettero sostenute dall'artiglieria e poi passarono all'offensiva con tutto il reparto costringendo il nemico ad abbandonare Darzo e a ripiegare in disordine a Storo e nella Valle d'Ampola.\nLe perdite furono 3 morti, 19 feriti e 7 dispersi per gli Italiani, 3 morti, 9 feriti e 1 disperso per gli Austriaci.\nConseguenze.\nVinta la battaglia, il Corpo Volontari Italiani occup\u00f2 la Valle del Chiese fino a Storo e Condino. Il generale Giuseppe Garibaldi, sofferente per la ferita del 3 luglio, colse l'occasione della pausa d'armi per riordinare i propri reparti e porre le basi organizzative per l'assedio del Forte d'Ampola."}
{"id": "1923239", "revid": "192549", "url": "https://it.wikipedia.org/wiki?curid=1923239", "title": "Beccatelli", "text": ""}
{"id": "1923241", "revid": "599013", "url": "https://it.wikipedia.org/wiki?curid=1923241", "title": "Aki Riihilahti", "text": "Carriera.\nClub.\nRiihilahti ha debuttato nella Veikkausliiga nel 1995. Ha vinto un campionato e due coppe nazionali con l'HJK Helsinki ed ha partecipato alla UEFA Champions League 1998-1999.\nNel 1999 \u00e8 passato al V\u00e5lerenga, in Norvegia. Dopo due stagioni \u00e8 stato acquistato dal Crystal Palace. Nel campionato 2004-2005 il Crystal Palace ha militato in Premier League e Riihilahti si \u00e8 cos\u00ec confrontato con il pi\u00f9 alto livello del calcio inglese. \u00c8 rimasto in rosa anche dopo la retrocessione.\nNell'estate del 2006 il suo contratto \u00e8 scaduto ed ha firmato un contratto annuale per il . Al termine della stagione ha firmato un contratto di due anni e mezzo per il Djurg\u00e5rden, in Svezia. Il 31 luglio 2009 torna all'HJK Helsinki. Si ritira nel 2011.\nNazionale.\nRiihilahti ha debuttato nella Nazionale finlandese il 5 febbraio 1998, nella partita contro . Da quella partita fino al 2007 (anno in cui ha lasciato la casacca della sua nazionale) ha totalizzato 69 presenze, entrando nella top 20 dei giocatori finlandesi per maggior numero di presenze. Conta inoltre 11 reti."}
{"id": "1923244", "revid": "767487", "url": "https://it.wikipedia.org/wiki?curid=1923244", "title": "Aleksandr Krav\u010denko", "text": "Ha iniziato a giocare a poker nel 1998. Alle World Series of Poker 2007 \u00e8 arrivato ai premi sette volte, una delle quali rappresentata dal 4\u00ba posto nel Main Event. Nella stessa edizione ha inoltre vinto un braccialetto nell'evento $1.500 Omaha Hi-Low Split-8 or Better.\nAle World Series of Poker Europe 2007 ha ottenuto un 5\u00ba posto nell'evento H.O.R.S.E. con buy-in di 2.500 sterline. Nello stesso anno ha centrato il 3\u00ba posto al Moscow Millions, il maggiore torneo russo per montepremi.\nKrav\u010denko \u00e8 il primo giocatore russo ad aver vinto un braccialetto delle World Series of Poker."}
{"id": "1923247", "revid": "122463359", "url": "https://it.wikipedia.org/wiki?curid=1923247", "title": "Churandy Martina", "text": "In carriera \u00e8 stato campione europeo dei 200 metri piani e della staffetta 4\u00d7100 metri a , nonch\u00e9 campione europeo dei 100 metri piani ad . Ha rappresentato le Antille Olandesi fino alla loro dissoluzione nel 2010, anno in cui ha optato per la nazionale dei Paesi Bassi.\nBiografia.\nNato a Willemstad, ex capitale delle dissolte Antille Olandesi e attuale capitale di Cura\u00e7ao, Martina \u00e8 stato uno dei tre atleti rappresentanti le Antille Olandesi ai Giochi olimpici di nonch\u00e9 il portabandiera della sua nazione.\nNel 2005 si \u00e8 classificato terzo nei 100\u00a0m ai Campionati CAC svoltisi a Nassau, Bahamas. Il 13 maggio 2006 a El Paso (Texas) ha corso i 100\u00a0m in 9\"76 con vento a favore pari a 6,1 m/s.\nIl 24 luglio 2007 ha vinto la medaglia d'oro nei 100\u00a0m ai Giochi panamericani svoltisi a Rio de Janeiro con il tempo di 10\"15. Nel corso dello stesso anno \u00e8 giunto quinto nelle finali dei 100 e 200 m ai Mondiali disputatisi ad Osaka, in Giappone.\nAi Giochi olimpici di \u00e8 stato nuovamente portabandiera per le Antille Olandesi. In quell'edizione dei Giochi concluse in seconda posizione la finale dei 200\u00a0m dietro Usain Bolt con 19\"82, tempo che sarebbe stato record nazionale e seconda medaglia olimpica per le Antille Olandesi dopo l'argento conquistato da Jan Boersma a .\nTuttavia, Martina venne squalificato un'ora dopo la fine della gara per invasione di corsia. Analoga sorte toccata, subito dopo il termine della gara, e per la medesima infrazione, anche all'atleta statunitense Wallace Spearmon, inizialmente terzo classificato.\nL'esito della doppia squalifica port\u00f2 all'assegnazione delle medaglie d'argento e di bronzo agli statunitensi Shawn Crawford e Walter Dix.\nIl suo primato personale sui 100 metri piani, nonch\u00e9 record nazionale olandese, \u00e8 di 9\"91, ottenuto nella semifinale di specialit\u00e0 ai Giochi olimpici di . Sui 200 e 400 metri piani i suoi primati sono rispettivamente di 19\"85, ottenuto nel 2012 e record nazionale olandese, e 46\"13, stabilito nel 2007."}
{"id": "1923248", "revid": "1543377", "url": "https://it.wikipedia.org/wiki?curid=1923248", "title": "Late Night with Conan O'Brien", "text": "Il Late Night with Conan O'Brien \u00e8 stato uno dei talk show di punta della rete americana NBC.\nStoria.\nDopo essere stato condotto dal 1982 al 1993 da David Letterman, che lasci\u00f2 la NBC per condurre il \"Late Show with David Letterman\" sulla CBS, il \"Late Nigh\"t \u00e8 stato condotto fino al 20 febbraio 2009 da Conan O'Brien, che ha lasciato la conduzione in vista del suo passaggio al \"The Tonight Show with Conan O'Brien\" a partire dal primo giugno.\nDal 2 marzo 2009 al 2014 lo show \u00e8 stato condotto da Jimmy Fallon, diventando dunque il \"Late Night with Jimmy Fallon\".\nIl programma viene registrato negli studi NBC nella Rockefeller Plaza di New York City.\nTrasmissione.\nLa rete originale dello show \u00e8 la statunitense NBC, che lo manda in onda in terza serata.\nIn Italia, lo show \u00e8 stato trasmesso solamente per un breve periodo nel 2005 sul canale satellitare e digitale terrestre Rai Doc (non pi\u00f9 esistente).\nSenza sottotitoli \u00e8 per\u00f2 ancora visibile sul canale internazionale CNBC Europe (in chiaro sul satellite Astra 1L o criptato visibile solo con SKY su Hotbird), sempre in terza serata."}
{"id": "1923262", "revid": "22356", "url": "https://it.wikipedia.org/wiki?curid=1923262", "title": "Asioryctitheria", "text": "Asioryctitheria \u00e8 un estinto ordine di Mammiferi vissuto nel Cretaceo.\nL'ordine \u00e8 stato istituito nel 1997 da numerosi ricercatori (tra cui McKenna) sulla base di sinapomorfie (tratti simili ereditati da un possibile antenato comune) riscontrate nelle varie specie che gli sono stati attribuiti.\nI caratteri presi in esame per la classificazione di questo ordine sono, come per la maggior parte dei Mammiferi del Mesozoico, i denti e la mandibola. Tutti gli esponenti degli \"Asioryctitheria\" presentano canini inferiori radicati, l'ultimo premolare inferiore pi\u00f9 lungo rispetto al suo predecessore (e una cuspide metaconida ridotta o completamente assente) e quattro premolari per lato sia superiori che inferiori (anche se \u00e8 stato ritrovato un esemplare giovane di \"Kennalestes\" con ancora il quinto premolare presente).\nDi particolare rilievo in questi animali \u00e8 l'assenza nella mandibola inferiore del canale di Meckel, ci\u00f2 che rimane della cartilagine embrionale che in seguito forma la mandibola: questo carattere \u00e8 stato riscontrato nei Rettili, nei Mammiferi arcaici e lo troviamo presente ancora anche nei generi \"Eomaia\", \"Murtoilestes\" e \"Prokennalestes\" ma per gli \"Asioryctitheria\" del Cretaceo superiore (e per tutti i Mammiferi attuali) era diventato irrilevante e l'evoluzione lo ha eliminato.\nNonostante questo, l'ordine degli \"Asioryctitheria\" \u00e8 considerato da alcuni studiosi ancora troppo basale per essere inserito tra gli Eutheria (e in generale tra i Placentati). A sostegno di questa teoria \u00e8 anche la presenza di ossa epipubiche nei fianchi del genere \"Ukhaatherium\" (l'unico esponente dell'ordine di cui sia stato ritrovato uno scheletro relativamente completo): questa caratteristica, indice di una gestazione relativamente breve e la nascita di piccoli forse non ancora completamente sviluppati, \u00e8 stata poi riscontrata anche in \"Eomaia\" e tuttavia non ne ha impedito l'inserimento tra gli Eutheria.\nLe prime forme note appartengono ai generi \"Murtoilestes\" e \"Prokennalestes\", risalenti al Cretaceo inferiore di circa 120 milioni di anni fa. Le altre specie elencate risalgono invece al Cretaceo superiore in un intervallo di tempo che va dai 90 milioni di anni del Turoniano (i membri della famiglia Asioryctidae ritrovati in Uzbekistan) ai 70 milioni di anni del Campaniano con le ultime specie della famiglia Kennalestidae provenienti dalla Mongolia.\n\u00c8 opinione di tutti i ricercatori che l'ordine \"Asioryctitheria\" sia il risultato di una precoce radiazione asiatica di questi Mammiferi dall'ancestrale antenato comune e che nessuno di questi fossili sia in qualche modo imparentato od antenato delle forme attuali."}
{"id": "1923265", "revid": "726373", "url": "https://it.wikipedia.org/wiki?curid=1923265", "title": "Il caff\u00e8 sospeso", "text": "Il caff\u00e8 sospeso \u00e8 un libro dello scrittore napoletano Luciano De Crescenzo. \u00c8 da considerarsi una sorta di raccolta di articoli, citazioni e considerazioni apparse su quotidiani e riviste dal 1977 al 2007 che va a congiungere metaforicamente quello che \u00e8 proprio il pensiero di De Crescenzo attraverso aneddoti emersi dalla quotidianit\u00e0 della sua vita a Napoli.\nIl titolo \u00e8 ispirato a un'usanza sociale della tradizione napoletana, quella del \"caff\u00e8 sospeso\", in cui un avventore di un bar paga un caff\u00e8 espresso a beneficio di uno sconosciuto che potr\u00e0 usufruirne, a sua insaputa, nel corso della giornata."}
{"id": "1923269", "revid": "1776051", "url": "https://it.wikipedia.org/wiki?curid=1923269", "title": "Cruel Melody", "text": "Cruel Melody \u00e8 il primo album dei Black Light Burns.\nPresenta sonorit\u00e0 industrial metal grazie agli ex componenti dei Nine Inch Nails e A Perfect Circle, ma anche rock, metal e alternative grazie all'ex Limp Bizkit, Wes Borland. \nLa traccia 7, \"I Have a Need\", \u00e8 un vecchio demo dei Limp Bizkit risalente ai tempi dell'album \"The Unquestionable Truth (Part 1)\", scartato da questi ultimi perch\u00e9 considerato inadatto all'album, venne quindi ripreso da Wes Borland per I Black Light Burns.\nLa traccia 13, \"Iodine Sky\", \u00e8 una strumentale."}
{"id": "1923273", "revid": "599013", "url": "https://it.wikipedia.org/wiki?curid=1923273", "title": "Chiesa di San Pietro (Avegno)", "text": "La chiesa di San Pietro \u00e8 un luogo di culto cattolico situato nel comune di Avegno, in via alla Chiesa, nella citt\u00e0 metropolitana di Genova. La chiesa \u00e8 sede della comunit\u00e0 parrocchiale omonima del vicariato di Recco-Uscio-Camogli dell'arcidiocesi di Genova.\nStoria e descrizione.\nLa prima citazione ufficiale della chiesa \u00e8 presente in un atto notarile datato al 24 maggio del 1210 e poco dopo divenne suffraganea della comunit\u00e0 religiosa di Recco. Sub\u00ec nel corso del XVI secolo una completa ricostruzione e, da alcuni riferimenti storici, risulta che gi\u00e0 in questo secolo la chiesa fosse gi\u00e0 elevata al titolo di parrocchia.\nTramite un decreto arcivescovile del 17 settembre 1934 fu eretta in prevostura.\nL'interno si presenta ad unica navata e con sette altari laterali; l'organo presente \u00e8 risalente al 1824 mentre le prime sei campane in re3 sono state fuse nel 1931."}
{"id": "1923281", "revid": "72396", "url": "https://it.wikipedia.org/wiki?curid=1923281", "title": "Colargol", "text": "Colargol \u00e8 un orso creato dalla scrittrice francese Olga Pouchine nel 1950.\nColargol divenne inizialmente famoso grazie ad una serie di registrazioni per bambini da parte della Philips Records nel 1960 in cui si racconta la storia di un orsetto che vuole cantare e viaggiare per il mondo.\nColargol in televisione.\nDopo il successo dell'albo di Colargol, la societ\u00e0 di animazioni di Albert Barill\u00e9, la Procidis, inizi\u00f2 la produzione de \"Les Aventures de Colargol\", una serie a pupazzi animati a passo uno, con i protagonisti del mondo di Colargol. Barill\u00e9 arruola il polacco Tadeusz Wilkosz come animatore e la Se-ma-for di \u0141\u00f3d\u017a per creare l'animazione.\nLa musica per la serie \u00e8 stata eseguita da Mireille, l'orchestrazione \u00e8 eseguita da Jean-Michel Defaye, e il testo \u00e8 opera di Victor Villien.\nLa serie \u00e8 stata prodotta dal 1967 al 1974, composta da tredici episodi di 53 minuti, i quali sono stati trasmessi in molti paesi europei. Les Aventures de Colargol \u00e8 stato rinominato Barnaby quando \u00e8 stato doppiato in inglese e diffuso nel Regno Unito dalla BBC. \nLa serie ha subito un altro cambiamento di nome, quando una seconda versione doppiata della serie \u00e8 stato diffusa in Canada, questa volta come Jeremy l'Orso.\nSia nella versione originale che in Jeremy l'Orso la sequenza di apertura varia per ciascun episodio, cos\u00ec come il tema d'apertura in funzione della storia. Tuttavia, il brano finale ha la tendenza ad essere lo stesso per ogni episodio.\nLa serie fu trasposta anche in tre pellicole cinematografiche in Polonia: \"Colargol na Dzikim Zachodzie\" (Colargol nel selvaggio West) nel 1976, \"Colargol zdobywc\u0105 kosmosu\" (Colargol, il Conquistatore dello spazio), nel 1978, e \"Colargol i cudowna walizka\" (Colargol e la Valigia magica) nel 1979.\nBarnaby.\nBarnaby \u00e8 la versione britannica della serie animata Colargol. Barnaby era il nome del figlio del narratore Colin Jeavons. Barnaby fu trasmesso per la prima volta nel programma \"Guarda con la mamma\" nel mese di aprile 1973, nella BBC. La versione in lingua inglese \u00e8 stata prodotta da Michael Grafton-Robinson.\nJeremy l'orso.\nJeremy l'Orso \u00e8 la versione canadese di Colargol, un programma che and\u00f2 in onda tra il 1970 e il 1980. A differenza della versione inglese, Jeremy l'Orso ha conservato tutti gli episodi intatti e nel corretto ordine."}
{"id": "1923282", "revid": "287204", "url": "https://it.wikipedia.org/wiki?curid=1923282", "title": "Sennedjem", "text": " \nSennedjem, che significa \"dolce fratello\", era un artigiano che lavorava nella Necropoli tebana e, segnatamente, alla realizzazione e manutenzione delle tombe reali della Valle dei Re; visse durante la XIX dinastia, sotto il regno di Seti I e di suo figlio Ramses II.\nAveva il titolo di \"Servitore del Luogo della Verit\u00e0 a ovest di Tebe\" . Aldil\u00e0 della dizione di servo, in realt\u00e0 Sennedjem era anche un funzionario di rango elevato con l'incarico di sorvegliante della necropoli dei re come dimostra, peraltro, la scena parietale che lo ritrae mentre impugna uno scettro sekhem, simbolo di potere.\nF21:Aa15-D36:Aa12:Aa13-Q1-X1:O1-Aa13:X1 \"sDm-aS m st mAat\"\nBiografia.\nSennedjem visse a Deir el-Medina, nel villaggio, fondato da Thutmosi I, riservato alle maestranze che erano impiegate nella costruzione e successiva manutenzione delle sepolture, sia reali che dell'ampia area nota come Tombe dei Nobili. Figlio di \"Kabekhnet\" e \"Tahennu\"; \"Inyferti\" fu sua moglie, \"Khonsu\" e \"Khabekhnet\" suoi figli. Di quest'ultimo, la cui tomba \u00e8 la vicina TT2, \u00e8 noto che avesse due mogli e che due dei suoi numerosi figli si chiamavano \"Bunakhtef\" e \"Rahotep\".\nFu seppellito nella tomba contrassegnata dalla sigla TT1, nelle immediate adiacenze della sua abitazione. Come per altre tombe dell'area di Deir el_Medina riservate agli artigiani e lavoranti del Villaggio operaio, la TT1 \u00e8 di modeste dimensioni, ma le decorazioni interne rispecchiano la notevole abilit\u00e0 di chi lavorava per la nobilt\u00e0 pi\u00f9 esigente e per lo stesso sovrano.\nM18-M17-Z4:D54-F35-U33-M17-B1\"\u1ec9y-nfrt\u1ec9\"\nNelle pitture parietali, oltre Sennedjem \u00e8 rappresentata anche la sua sposa Inyferti, ovvero \"Quella che viene in bellezza\"; una delle scene pi\u00f9 rappresentative e nota, \u00e8 quella dei Campi di Iaru, in cui, dopo che il defunto \u00e8 stato dichiarato \"Giusto di voce\", entrambi arano e mietono.\nTomba TT1.\nLa tomba di Sennedjem, catalogata TT1, venne scoperta intatta il 31 gennaio 1886 e acquisita il successivo 1 Febbraio dalle autorit\u00e0 egiziane tra cui Gaston Maspero, Urbain Bouriant e Eduard Toda i G\u00fcell.\nL'ipogeo era, verosimilmente, una tomba di famiglia dove vennero rinvenuti, all'atto della scoperta, venti mummie di varie generazioni. Dei venti corpi contenuti nella TT1, 9 in sarcofagi e gli altri semplicemente avvolti in bende, molti erano sicuramente ascrivibili alla famiglia del titolare Sennedjem; per altri quattro non \u00e8 stato possibile risalire alla parentela con il titolare.\nLa tomba di Sennedjem \u00e8 uno dei migliori esempi di arte pittorica ramesside, la pi\u00f9 interessante e la meglio conservata del sito."}
{"id": "1923288", "revid": "57872", "url": "https://it.wikipedia.org/wiki?curid=1923288", "title": "Chiesa di Sant'Antonio Abate (Avegno)", "text": "La chiesa di Sant'Antonio abate \u00e8 un luogo di culto cattolico situato nella frazione di Salto, in via Don Ansaldo, nel comune di Avegno nella citt\u00e0 metropolitana di Genova. La chiesa \u00e8 sede della comunit\u00e0 parrocchiale omonima del vicariato di Recco-Uscio-Camogli dell'arcidiocesi di Genova.\nStoria e descrizione.\nLa chiesa fu edificata, secondo alcuni studi e ricerche dello storico Arturo Ferretto, nel 1464; due anni dopo (1466) fu edificato l'attiguo campanile. Soggetta alle dipendenze dell'antica pieve di Sant'Ambrogio di Uscio venne eletta al titolo di parrocchia con decreto dell'arcivescovo di Genova, cardinal Stefano Durazzo, datato al 22 dicembre del 1638.\nLa consacrazione, come si \u00e8 potuto apprendere dagli archivi parrocchiali, avvenne nel 1641."}
{"id": "1923290", "revid": "984922", "url": "https://it.wikipedia.org/wiki?curid=1923290", "title": "Il settimo \u00e8 quello giusto", "text": "Il settimo \u00e8 quello giusto (\"Lucky 7\") \u00e8 un film per la televisione del 2003 che vede come protagonista l'attrice Kimberly Williams.\nTrama.\nLa storia narra di una giovane ragazza, Amy, orfana di madre da quando aveva solo sette anni. Poco prima di morire, la madre decide di dare alla figlia degli obiettivi da raggiungere, per far s\u00ec che la sua prematura scomparsa non sia causa della sua possibile vita fallimentare; cos\u00ec, la donna decide di dispensare consigli anche sulla vita sentimentale di Amy, indicandole come uomo della sua vita colui con il quale avr\u00e0 allacciato il settimo rapporto sentimentale. Ma quando incontra il sesto la sua vita conosce un periodo di profonda crisi, e inizia a venir meno la validit\u00e0 delle previsioni-consigli della madre, che fino ad allora si erano dimostrate azzeccate..."}
{"id": "1923291", "revid": "2012190", "url": "https://it.wikipedia.org/wiki?curid=1923291", "title": "9K720 Iskander", "text": "Il 9K720 Iskander (in cirillico: 9K720 \u0418\u0441\u043a\u0430\u043d\u0434\u0435\u0440, nome in codice NATO: SS-26 Stone) \u00e8 una famiglia di sistemi missilistici balistici tattici ipersonici a corto raggio (SRBM) di fabbricazione russa, sviluppato dal KBM Kolomna ed entrato in servizio nel 2006 presso le forze armate russe.\nDisegnato per neutralizzare sistemi di difesa, aeroporti e fortificazioni avversarie, l'Iskander \u00e8 stato progettato per eludere le difese anti-missile eseguendo virate strette e casuali a velocit\u00e0 ipersoniche su una traiettoria quasi-balistica e sostituisce, nel ruolo ricoperto nelle forze russe, l'OTR-21 To\u010dka.\nNella versione pensata per il mercato domestico Iskander-M, il sistema ha una gittata dichiarata di circa 400\u00a0km ed un ampio ventaglio di testate disponibili, che variano da quelle convenzionali (a frammentazione, bunker buster, anti-radar) alle testate nucleari tattiche.\nLa versione per l'esportazione Iskander-E, \u00e8 stata adottata dalle forze armate di Algeria ed Armenia.\nHa ricevuto il battesimo del fuoco durante il breve conflitto in Georgia del 2008 ed \u00e8 stato schierato a supporto del contingente russo in Siria; dispiegamento confermato dallo stesso ministero della difesa russo. Nel 2020 la Russia ha dichiarato che la versione Iskander-K (nome in codice NATO: SSC-7 Southraw), sviluppata per l'impiego di missili cruise R-500, verr\u00e0 utilizzata per la difesa costiera.\nCaratteristiche.\nIskander-M.\nImpiega un missile a propellente solido in grado di eludere le difese anti-missile, con 415\u00a0km di gittata raggiunta grazie all'impiego di un booster.\nIn volo, il missile 9M723K1 non segue una traiettoria puramente balistica, in quanto \u00e8 in grado di compiere violente manovre nella fase terminale di volo e di rilasciare dei falsi bersagli o esche. Il missile Iskander non lascia mai l'atmosfera dal momento che esso segue una traiettoria relativamente piatta.\nIskander-E.\nVersione del sistema pensata per l'export, che impiega un missile depotenziato con portata di 270\u00a0km ed un CEP di 30 m. \u00c8 stato ordinata dalle forze armate di Algeria ed Armenia.\nIskander-K.\nL'Iskander-M ha la capacit\u00e0 secondaria di lanciare missili da crociera R-500 a raggio intermedio che mutano la designazione del sistema lanciatore-missile in Iskander-K. La lettera \"K\" nella designazione sta per \"Krylataja\", o \"crociera\".\nLo sviluppo del missile terrestre R-500 \u00e8 iniziato nel 1996. Si basa su un missile da crociera sovietico RK-55, che stava per entrare in servizio nel 1987, ma \u00e8 stato annullato a causa della ratifica da parte dell'Unione Sovietica del trattato sulle forze nucleari a raggio intermedio (INF).\nL'R-500 \u00e8 stato testato nel 2007. Questo missile \u00e8 stato adottato nel 2009 e la produzione \u00e8 iniziata nello stesso anno. I missili R-500 con testate convenzionali sono stati schierati per la prima volta nel 2011. Un primo lotto di 12 sistemi Iskander, in grado di lanciare sia missili balistici che missili da crociera \u00e8 stato schierato nel 2013. Nel 2017 l'Iskander-K \u00e8 stato schierato per la prima volta con R con testata nucleare.\nI missili da crociera R-500 vengono trasportati e lanciati allo stesso modo dei missili balistici Iskander. Ogni lanciatore mobile stradale pu\u00f2 essere equipaggiato con due missili da crociera R-500. Ogni missile pu\u00f2 essere guidato in autonomia.\nFonti ufficiali russe affermano che il missile R-500, noto anche come 9M728, ha una portata di 490\u00a0km maggiore del missile balistico a corto raggio standard dell'Iskander. Alcune fonti riferiscono che potrebbe potenzialmente avere un'autonomia di 1.500\u00a0km. L'R-500 trasporta una testata convenzionale da 500\u00a0kg o una testata nucleare con una resa di circa 10-50 kT. Per diversi anni il Pentagono ha avvertito la Russia che lo sviluppo e il lancio di un missile terrestre con gittate superiori a 500\u00a0km viola il Trattato INF. Questo ha indotto gli Stati Uniti a ritirarsi da questo trattato.\nImpiego operativo.\nLa Russia ha annunciato nel 2008 che contempla la possibilit\u00e0 di posizionare reggimenti di questi missili a Kaliningrad o nella vicina Bielorussia, come risposta ai piani di dislocazione di missili difensivi della NATO THAAD nell'Europa orientale, cio\u00e8 Polonia e Repubblica Ceca.\nSembra che nell'agosto 2008 la Russia abbia lanciato i missili Iskander contro oleodotti, contro Tbilisi, la capitale della Georgia, e contro il porto di Poti, in seguito al conflitto insorto per le province dell'Abcasia e dell'Ossezia.\nIl ministro della difesa russo a fine dicembre 2017 ha dichiarato che i militari russi impegnati nella Guerra civile siriana hanno impiegato missili Iskander.\nVersatilit\u00e0 d'impiego.\nIl sistema viene inteso per l'uso con testata da guerra convenzionale, per la distruzione di obiettivi \"paganti\", difficili da colpire con l'aviazione o con i carri armati, ma di piccola area, come:\nVantaggi.\nIl sistema missilistico Iskander assicura:"}
{"id": "1923293", "revid": "228587", "url": "https://it.wikipedia.org/wiki?curid=1923293", "title": "Kubailik", "text": "Kubailik, che in Kalaallisut significa \"acqua d'uova\" \u00e8 il nome di un piccolo torrente che scorre nei pressi di Kapisillit in Groenlandia. Il nome del villaggio in Kalaallisut significa \"il salmone\" per il fatto che il Kubailik \u00e8 l'unico luogo della Groenlandia in cui i salmoni depongono le uova."}
{"id": "1923295", "revid": "149485", "url": "https://it.wikipedia.org/wiki?curid=1923295", "title": "Ciclismo ai Giochi della XXIX Olimpiade - Velocit\u00e0 a squadre maschile", "text": "Le gare di velocit\u00e0 a squadre maschile dei Giochi della XXIX Olimpiade furono corse il 15 agosto al Laoshan Velodrome. La medaglia d'oro fu vinta dalla selezione britannica, composta da Chris Hoy, Jason Kenny e Jamie Staff.\nVide la partecipazione di 13 squadre composte da 3 atleti ognuna."}
{"id": "1923296", "revid": "1305772", "url": "https://it.wikipedia.org/wiki?curid=1923296", "title": "Irma Ravinale", "text": "Biografia.\nDopo essersi diplomata in composizione al conservatorio \"Santa Cecilia\" di Roma, sotto la guida di Goffredo Petrassi, si \u00e8 perfezionata a Parigi con Nadia Boulanger e a Colonia con Karlheinz Stockhausen. S\u00ec \u00e8 inoltre diplomata in direzione d'orchestra, pianoforte, musica corale e direzione di coro.\nDal 1966 ha insegnato composizione al conservatorio \"Santa Cecilia\" di Roma, creando una vera e propria \"scuola\" di composizione. Ha diretto il Conservatorio di Musica \"San Pietro a Majella\" di Napoli dal 1982 al 1988 e il Conservatorio di Musica \"Santa Cecilia\" di Roma dal 1989 al 1999, del quale ha promosso pubblicazioni e curato il restauro. Per questa sua intensa attivit\u00e0 didattica, il Ministro della Pubblica Istruzione le aveva conferito il titolo di \"Direttore Emerito\".\n\u00c8 stata Accademico Effettivo dell'Accademia Nazionale di Santa Cecilia e accademico di diverse altre istituzioni culturali.\nAutrice di numerose composizioni di musica sinfonica, musica da camera e di teatro musicale, \u00e8 morta a Roma la mattina del 7 aprile 2013, all'et\u00e0 di 75 anni."}
{"id": "1923297", "revid": "599013", "url": "https://it.wikipedia.org/wiki?curid=1923297", "title": "Chiesa di Santa Margherita (Avegno)", "text": "La chiesa di Santa Margherita \u00e8 un luogo di culto cattolico situato nella frazione di Testana, in piazza Santa Margherita, nel comune di Avegno nella citt\u00e0 metropolitana di Genova. La chiesa \u00e8 sede della comunit\u00e0 parrocchiale omonima del vicariato di Recco-Uscio-Camogli dell'arcidiocesi di Genova.\nStoria e descrizione.\nLa chiesa fu eretta nel XVII secolo. All'interno, sull'altare di sinistra, \u00e8 ospitato un altorilievo in legno raffigurante la \"Storia della Crocifissione di Cristo\" attribuito, dopo alcuni studi, ad una scuola pittorica fiamminga del XVI secolo. \u00c8 inoltre ospitato una tela della \"Circoncisione\" ad opera del pittore Giovanni Andrea De Ferrari."}
{"id": "1923302", "revid": "92723", "url": "https://it.wikipedia.org/wiki?curid=1923302", "title": "The Sun Rises in the East", "text": "The Sun Rises in the East \u00e8 l'album di debutto del rapper statunitense Jeru the Damaja, pubblicato il 24 maggio 1994.\nL'album, prodotto interamente da DJ Premier con etichetta D&amp;D Studios, , di conseguenza disco d'oro. dato, che assieme ad album come \"Ready to Die\" di The Notorious B.I.G., \"Enter the Wu-Tang (36 Chambers)\" dei Wu-Tang Clan, \"Illmatic\" di Nas e \"Enta Da Stage\" dei Black Moon, contribuisce alla rinascita dell'East Coast rap.\nPrevalgono nel disco i toni polemici (alla De La Soul e alla A Tribe Called Quest) tipici del conscious hip hop, mescolati con le sonorit\u00e0 dure ed aggressive dell'hardcore. L'album si colloca perfettamente, per sonorit\u00e0 e argomenti trattati, nel tipico stile newyorkese di met\u00e0 anni novanta: tappeti musicali infarciti di grezzi samples jazz e funk e batterie sporche e pesanti.\nIl titolo.\nIl titolo \"The Sun Rises In The East\", in italiano \"Il sole sorge da est\", ha un grande impatto sull'album:\nInformazioni sull'album.\nIntroduzione.\nIl disco inizia con una breve intro, per poi sviluppare il tema tipico del \"chi sono e da dove vengo\", con le prime due tracce utilizzate dall'autore per presentarsi: una prima canzone, \"D. Original\" (secondo singolo estratto dall'album), fortemente autocelebrativa ed intitolata come uno dei suoi pseudonimi e un secondo brano, l'oscuro \"Brooklyn Took It\", col quale l'artista ricorda la sua provenienza, Brooklyn appunto, sorretto dai sample vocali di KRS-One e Big L.\nLa skit \"Perverted Monks In Tha House\", introduce la partecipazione di un giovanissimo Afu-Ra nell'allegorica \"Mental Stamina\".\n\"Da Bichez\".\nIl CD continua con \"Da Bichez\", brano dove Jeru fa un'ironica riflessione sui vizi e sul lato pi\u00f9 materialista del gentil sesso, che entra al centro di polemiche, incluso un piccolo dissing con i Fugees.\n\"You Can't Stop the Prophet\".\nIn \"You Can't Stop the Prophet\" (terzo singolo estratto dall'album), Jeru si dimostra un abile \"storyteller\": il brano \u00e8 una vera e propria saga in cui l'MC veste i panni di profeta e salvatore che deve combattere contro il suo peggior nemico \"Mr. Ignorance\" ed i suoi scagnozzi \"Hatred\", \"Jealousy\" ed \"Envy\" (odio, gelosia e invidia).\n\"Ain't The Devil Happy / My Mind Spray\".\nIl disco prosegue con \"Ain't The Devil Happy\", traccia con un beat veramente tetro e trascinante che parla dello status sociale degli afro-americani, accompagnato dai sample vocali di RZA e con l'introspettiva e ipnotica \"My Mind Spray\".\n\"Come Clean\".\n\"Come Clean\", primo singolo del disco, \u00e8 la traccia principale dell'album e rappresenta una piccola rivoluzione, andando contro corrente rispetto agli stereotipi del rap attuale. Nel testo, infatti, l'autore si mette in diretta contrapposizione col gangsta rap e, attraverso una serie di metafore, lo schernisce considerandolo un genere esagerato, che ha perso il contatto con la realt\u00e0.\nL'autore, inoltre, accusa i rapper della West Coast affermando: \nIl beat, con un campione da \"Throw Ya Gunz\" degli Onyx, \u00e8 particolare e grezzo; il suono della goccia che cade rappresenta la classica tortura della goccia cinese, ovvero un senso di ribellione, rappresentato a pieno nel video musicale.\nChiusura.\nIl disco si chiude con l'afrocentrica \"Jungle Music\" e con \"Statik\"."}
{"id": "1923304", "revid": "599013", "url": "https://it.wikipedia.org/wiki?curid=1923304", "title": "Chiesa di San Lorenzo (Avegno)", "text": "La chiesa di San Lorenzo \u00e8 un luogo di culto cattolico situato nella frazione di Vescina, in via San Lorenzo, nel comune di Avegno nella citt\u00e0 metropolitana di Genova. La chiesa \u00e8 sede della comunit\u00e0 parrocchiale omonima del vicariato di Recco-Uscio-Camogli dell'arcidiocesi di Genova.\nStoria e descrizione.\nLa chiesa fu elevata al titolo di parrocchia il 22 agosto del 1603 dall'arcivescovo di Genova cardinal Orazio Spinola distaccandola dall'arcipretura di Recco. La sua costruzione potrebbe essere risalente alla fine del XVI secolo, anche se nel corso della visita apostolica di monsignor Francesco Bossi, effettuata nel 1582 nei territori della diocesi genovese, non viene menzionato il passaggio del sacerdote.\nSecondo fonti aggiuntive intitolata anche al santo Bernardo di Chiaravalle, l'originaria cappella fu ampliata in seguito cos\u00ec come si presenta attualmente, dotata di un campanile con quattro campane e la canonica.\nL'altare centrale, in marmo, \u00e8 risalente all'ultimo ampliamento del 1824 mentre l'organo e l'orologio del campanile sono del 1870. Le campane sono state consacrate nel 1968 dal cardinale e arcivescovo di Genova Giuseppe Siri.\nLa chiesa ha subito un consistente restauro tra gli anni ottanta e novanta del XX secolo."}
{"id": "1923308", "revid": "767487", "url": "https://it.wikipedia.org/wiki?curid=1923308", "title": "I.V.", "text": "I.V. \u00e8 un singolo del gruppo musicale giapponese X Japan, estratto nel 2008 solo come download digitale e non ancora pubblicato su CD, ed \u00e8 la prima canzone (a parte Without You) composta dopo lo scioglimento e la riunione del gruppo dopo \"THE LAST SONG\".\nPanoramica.\nNella met\u00e0 del 2007, Yoshiki, Toshi, Pata ed Heath, decisero di riformare gli X Japan dopo 10 anni di silenzio. In luglio infatti, Yoshiki venne contattato dalla Lionsgate per comporre la colonna sonora del quarto episodio della fortunata serie horror Saw (L'enigmista).\nIn ottobre, la Lionsgate pubblic\u00f2 tutte le note di produzione, e successivamente fu confermata la data ufficiale dell'uscita di I.V., esattamente il 18 ottobre. I.V., composta da Yoshiki, ed eseguita da tutti i membri degli X Japan, in pi\u00f9 in I.V., \u00e8 basata da alcune tracce mai pubblicate del chitarrista defunto hide, dando cos\u00ec l'impressione che a questo progetto abbiano lavorato tutti i membri del gruppo.\nVideo Ufficiale.\nIl video promozionale di I.V., che divenne anche il video ufficiale della canzone, fu girato il 22 ottobre sul tetto dell'Aqua City, ad Odaiba, Tokyo. Il gruppo si \u00e8 esibito su un grande palco costruito sul tetto del Tokyo Skyscraper, nel frattempo un monitor posizionato a Shibuya, mostrava immagini di hide."}
{"id": "1923310", "revid": "287204", "url": "https://it.wikipedia.org/wiki?curid=1923310", "title": "Sheohar", "text": "Sheohar \u00e8 una citt\u00e0 dell'India di 21.327 abitanti, capoluogo del distretto di Sheohar, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 31' 0 N e 85\u00b0 17' 60 E e ha un'altitudine di 52 .\nSociet\u00e0.\nEvoluzione demografica.\nAl censimento del 2001 la popolazione di Sheohar assommava a 21.327 persone, delle quali 11.354 maschi e 9.973 femmine. I bambini di et\u00e0 inferiore o uguale ai sei anni assommavano a 4.336, dei quali 2.255 maschi e 2.081 femmine. Infine, coloro che erano in grado di saper almeno leggere e scrivere erano 7.464, dei quali 4.992 maschi e 2.472 femmine."}
{"id": "1923319", "revid": "2055516", "url": "https://it.wikipedia.org/wiki?curid=1923319", "title": "David Kosteleck\u00fd", "text": " Sempre nel \"trap\", \u00e8 riuscito ad aggiudicarsi la medaglia d'argento ai Giochi olimpici di Tokyo 2020, giungendo alle spalle del connazionale Ji\u0159\u00ed Lipt\u00e1k."}
{"id": "1923326", "revid": "287204", "url": "https://it.wikipedia.org/wiki?curid=1923326", "title": "Samastipur", "text": "Samastipur \u00e8 una suddivisione dell'India, classificata come \"municipality\", di 55.590 abitanti, capoluogo del distretto di Samastipur, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 51' 0 N e 85\u00b0 46' 60 E e ha un'altitudine di 38 .\nSociet\u00e0.\nEvoluzione demografica.\nAl censimento del 2001 la popolazione di Samastipur assommava a 55.590 persone, delle quali 29.782 maschi e 25.808 femmine. I bambini di et\u00e0 inferiore o uguale ai sei anni assommavano a 7.971, dei quali 4.048 maschi e 3.923 femmine. Infine, coloro che erano in grado di saper almeno leggere e scrivere erano 40.186, dei quali 23.250 maschi e 16.936 femmine."}
{"id": "1923327", "revid": "4175", "url": "https://it.wikipedia.org/wiki?curid=1923327", "title": "Sergei Petrovich Novikov", "text": ""}
{"id": "1923328", "revid": "767487", "url": "https://it.wikipedia.org/wiki?curid=1923328", "title": "Dirty Fingers", "text": "Dirty Fingers \u00e8 il settimo album solista di Gary Moore.\nTracce.\nTutti i brani sono stati scritti da Gary Moore, eccetto dove indicato."}
{"id": "1923332", "revid": "729019", "url": "https://it.wikipedia.org/wiki?curid=1923332", "title": "Ingram MAC-11", "text": "La Ingram MAC-11.380 A1 (Military Armament Corporation - Model 11 .380 ACP Advancement 1 o M11A1) \u00e8 una pistola mitragliatrice moderna, progettata e sviluppata negli USA.\nStoria.\nProgettata da Gordon Ingram della Military Armament Corporation (MAC) nel 1971, \u00e8 una versione compatta della Model 10 (Ingram MAC-10) ed \u00e8 concettualmente simile alla Mini Uzi israeliana.\nCaratteristiche.\nLa MAC-11A1 \u00e8 adottata per usi militari e spara colpi calibro .380 ACP (9mm corto) con un'energia cinetica di circa 285 Joule, pi\u00f9 piccoli in confronto ai 9 mm Parabellum, la cartuccia standard usata da quasi tutte le pistole mitragliatrici della sua taglia;\nInoltre come la M-10, la M-11 ha l'apertura per l'espulsione dei bossoli sul lato frontale della culatta.\nL'Ingram funziona con sistema a massa battente; la leva d'armamento \u00e8 collegata direttamente all'otturatore il quale ha tre posizioni: chiuso, met\u00e0 ed aperto. L'Ingram MAC-11 funziona ad otturatore aperto.\nLe sicure sono due: sul grilletto e sull'otturatore: La prima si pu\u00f2 attivare sia da carico che scarico. Ad otturatore chiuso con sicura attiva non \u00e8 possibile ricaricare.\nLa sicura dell'otturatore si attiva solo ad otturatore chiuso ruotando di 1/4 di giro (in senso orario o antiorario) la leva di armamento. L'otturatore, in questo modo, risulta bloccato.\nL'ingram spara sia a colpo singolo che a raffica ruotando il relativo selettore.\nPregi.\nLe dimensioni ridotte di quest'arma la rendono molto maneggevole, \u00e8 anche da notare il calcio allungabile e smontabile facilmente e la facilit\u00e0 nel ricaricare l'arma. una delle sue caratteristiche pi\u00f9 evidenti \u00e8 una cadenza di fuoco elevatissima, di ben 1250 colpi al minuto (un normale fucile automatico moderno spara 650 colpi al minuto). La MAC-11A1 \u00e8 da considerarsi devastante a distanze ravvicinate.\nDifetti.\nLa cadenza di fuoco troppo elevata pu\u00f2 causare problemi di surriscaldamento della canna dell'Ingram M11A1 quando spara raffiche troppo prolungate, visto che la M11 \u00e8 anche sprovvista di rompifiamma; inoltre perde precisione oltre 30 metri (i proiettili non arrivano oltre i 160 metri essendo un'arma a corto raggio).\nCon una raffica continuata, vista la sua cadenza di fuoco, il caricatore da 16 cartucce della MAC-11 dura solo 0,8 secondi, mentre quello da 32 dura 1,6 secondi circa.\nProduzione su licenza e cloni.\nQuest'arma \u00e8 molto simile alla Sylvia &amp; Wayne Daniels M-11/9, la Vulcan M-11-9 e la MGP-15, ma a differenza, le altre 3 sparano colpi calibro 9 mm Parabellum, la M11/9 \u00e8 stata progettata prendendo come base la M11A1 ma con miglioramenti e invece la MPG-15 ha un ratio molto pi\u00f9 moderato.\nLa MAC-11 viene prodotta su licenza senza modifiche dall'azienda Cobray e dalla RBM.Inc."}
{"id": "1923334", "revid": "287204", "url": "https://it.wikipedia.org/wiki?curid=1923334", "title": "Sasaram", "text": "Sasaram \u00e8 una suddivisione dell'India, classificata come \"municipality\", di 131.042 abitanti, capoluogo del distretto di Rohtas, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 24\u00b0 56' 60 N e 84\u00b0 1' 60 E e ha un'altitudine di 100 .\nSociet\u00e0.\nEvoluzione demografica.\nAl censimento del 2001 la popolazione di Sasaram assommava a 131.042 persone, delle quali 69.665 maschi e 61.377 femmine. I bambini di et\u00e0 inferiore o uguale ai sei anni assommavano a 20.422, dei quali 10.548 maschi e 9.874 femmine. Infine, coloro che erano in grado di saper almeno leggere e scrivere erano 85.300, dei quali 49.893 maschi e 35.407 femmine."}
{"id": "1923343", "revid": "1543377", "url": "https://it.wikipedia.org/wiki?curid=1923343", "title": "Ciclismo ai Giochi della XXIX Olimpiade - Velocit\u00e0 maschile", "text": "Le gare di Velocit\u00e0 maschile dei Giochi della XXIX Olimpiade furono corse il 17 e 18 agosto al Laoshan Velodrome. La medaglia d'oro fu vinta dal britannico Chris Hoy.\nVide la partecipazione di 21 atleti.\nRisultati.\nRound di qualificazione.\nPassavano i primi 18 ciclisti con il miglior tempo.\nPrimo turno.\nI diciotto atleti qualificati nel turno preliminare furono accoppiati, il primo contro il diciottesimo, il secondo contro il diciassettesimo e cos\u00ec via, in batterie da 200 metri. I vincitori di ogni manche accedevano al secondo turno, gli sconfitti al ripescaggio.\nRipescaggio primo turno.\nI nove corridori sconfitti nelle batterie del primo turno furono inseriti in batterie da tre corridori ciascuna. Il vincitore di ognuna di esse accedeva al secondo turno.\nSecondo turno.\nI dodici atleti qualificati dal primo turno furono accoppiati nuovamente in batteie da due ciascuno. I sei vincitori accedevano ai quarti di finale, i sei perdenti nelle manches di ripescaggio.\nRipescaggio secondo turno.\nI sei corridori sconfitti nelle batterie del secondo turno furono inseriti in batterie da tre corridori ciascuna. Il vincitore di ognuna di esse accedeva al secondo turno.\nQuarti di finale.\nGli otto atleti qualificati a questa fase, furono accoppiati in batterie di 200 metri al meglio delle tre manches. In nessun cas\u00f2 si and\u00f2 allo spareggio.\nSemifinali.\nI quattro atleti qualificati a questa fase, furono accoppiati in batterie di 200 metri al meglio delle tre manches. In nessun cas\u00f2 si and\u00f2 allo spareggio.\nTurno finale.\n9\u00ba \u2013 12\u00ba posto.\nDurante la stessa sessione delle semifinali, i quattro atleti eliminati nel ripescaggio del secondo turno furono inseriti in una batteria di 200 metri a prova singola, per determinare i piazzamenti dal nono al dodicesimo posto."}
{"id": "1923344", "revid": "3082", "url": "https://it.wikipedia.org/wiki?curid=1923344", "title": "Karl Joseph von Firmian", "text": ""}
{"id": "1923345", "revid": "1917069", "url": "https://it.wikipedia.org/wiki?curid=1923345", "title": "Alberto Biasi", "text": "Biografia.\nNato a Padova il 2 giugno 1937, dove attualmente vive e lavora, \u00e8 uno dei principali esponenti dell'arte cinetica italiana.\nIn particolare il suo nome \u00e8 legato alla stagione di massima popolarit\u00e0 dell'arte ottico-cinetica, grazie alle sue creazioni artistiche costruite sulla base di precise illusioni ottiche. I suoi quadri presentano in genere superfici che cambiano aspetto a seconda dell'angolo di osservazione, dando quindi la sensazione illusoria del movimento.\nNel 1959, insieme ad alcuni coetanei studenti di Architettura, fonda il Gruppo Enne-A. Nel 1960 espone insieme ad Agostino Bonalumi, Enrico Castellani, Piero Manzoni e altri artisti europei alla Galleria Azimut di Milano. Nello stesso anno, con Ennio Chiggio, Toni Costa, Edoardo Landi e Manfredo Massironi forma il Gruppo N. Nel 1961 aderisce al movimento \"Nuove tendenze\" e, nel 1962, espone insieme al Gruppo N alla mostra \"Arte programmata\" al Negozio Olivetti di Milano e con Bruno Munari, Enzo Mari ed il Gruppo T (Giovanni Anceschi, Davide Boriani, Gabriele Devecchi, Gianni Colombo, Grazia Varisco).\nTra il 1959 e il 1960 realizza le \"Trame\", oggetti reticolari e permeabili realizzati con carte forate. A questa serie accosta presto quella di \"Rilievi ottico-dinamici\", in cui strutture lamellari sovrapposte a tavole dalle cromie contrastanti creano particolari effetti visivi. Al medesimo periodo risalgono anche le prime \"Torsioni\", opere sviluppate su forme geometriche classiche (quadrato, cerchio, triangolo e rettangolo), realizzate con lamelle in pvc su tavola, capaci di creare effetti percettivi che variano con lo spostamento dello spettatore. Nel 1962 progetta i \"Light prism\" che verranno realizzati in dimensioni ambientali nel 1969. Conclusa l'esperienza del Gruppo N, Alberto Biasi procede con la sua indagine in qualit\u00e0 di solista e, sul finire degli anni Sessanta elabora i primi \"Politipi\". Alcuni decenni pi\u00f9 tardi, al termine degli anni Novanta realizza gli \"Assemblaggi\".\nInnumerevoli sono le sue mostre tra collettive e personali, da segnalare la sua partecipazione ad esposizioni fondamentali nella storia dell'arte cinetica, quali \"Nove Tendencije\" a Zagabria e la grande mostra \"The responsive eye\" al MoMa di New York. Pi\u00f9 recentemente si ricorda nel 1988 una grande antologica al museo degli Eremitani di Padova, nel 1995 la retrospettiva \"Biasi e il Gruppo ENNE alla Biennale di Venezia, nel 2006 l'esposizione di una trentina di sue opere storiche nelle Sale dell'Hermitage di San Pietroburgo, nel 2007 l'esposizione al Museo Diocesano di Barcellona e la partecipazione nel 2008 alla Triennale Internazionale di Arte Contemporanea di Praga."}
{"id": "1923346", "revid": "287204", "url": "https://it.wikipedia.org/wiki?curid=1923346", "title": "Nawada", "text": "Nawada \u00e8 una suddivisione dell'India, classificata come \"municipality\", di 82.291 abitanti, capoluogo del distretto di Nawada, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 52' 60 N e 85\u00b0 31' 60 E e ha un'altitudine di 79 .\nSociet\u00e0.\nEvoluzione demografica.\nAl censimento del 2001 la popolazione di Nawada assommava a 82.291 persone, delle quali 43.739 maschi e 38.552 femmine. I bambini di et\u00e0 inferiore o uguale ai sei anni assommavano a 12.927, dei quali 6.762 maschi e 6.165 femmine. Infine, coloro che erano in grado di saper almeno leggere e scrivere erano 53.785, dei quali 31.206 maschi e 22.579 femmine."}
{"id": "1923348", "revid": "767487", "url": "https://it.wikipedia.org/wiki?curid=1923348", "title": "Isacco Gioacchino Levi", "text": "Biografia.\nNato in un'agiata famiglia ebrea, manifest\u00f2 subito le sue inclinazioni artistiche. Studi\u00f2 pittura a Parma presso l'Accademia di Belle Arti. \nGrazie alle sue spiccate doti fu insignito di due medaglie d'oro e nel 1849 vinse il premio annuale per la miglior opera che gli consent\u00ec di recarsi a Roma per perfezionarsi.\nDal 1856 al 1859 fu docente al Collegio Convitto Nazionale di Torino, mentre dal 1860 insegn\u00f2 all'Accademia Militare di Milano. \nFu anche socio onorario dell'accademia delle Belle Arti nella citt\u00e0 di Urbino e Parma.\nScrisse anche delle novelle come \"Il barbiere suonatore\". Ebbe due figli dalla moglie Clelia Cavitelli de Marziani, di fede cattolica che lo lasci\u00f2 vedovo. Mor\u00ec nel 1908 a Busseto."}
{"id": "1923349", "revid": "1573940", "url": "https://it.wikipedia.org/wiki?curid=1923349", "title": "Chiesa di San Francesco (Gallarate)", "text": " \nLa chiesa di San Francesco \u00e8 una chiesa posta nel centro di Gallarate. \nCaratteristiche.\nLa chiesa si trova in piazza Risorgimento, eretta dal 1906 al 1910 su disegno dell'architetto Gaetano Moretti. Fabbricieri della chiesa furono allora le famiglie storiche ed industriali della citt\u00e0, tra cui: Majno, Cantoni, Ponti, Bonicalzi, i nobili Forni, Sartorio e molti altri, come viene ricordato dalla lapide marmorea posta sul lato sinistro dell'ingresso centrale. Nel 1919 fu completata l'affrescatura interna e venne inaugurata la nuova facciata. Nel 1965 fu costruito accanto alla chiesa un monastero di monache benedettine di clausura che hanno il compito di conservare la chiesa.\nNella vita della comunit\u00e0 diocesana.\nIl tempio assume un particolare significato nella memoria dei Gallaratesi in quanto ad esso erano particolarmente legati i Cardinali Efrem Forni (n. Milano 1889 - Roma 1976), figlio secondogenito di don Enrico Giancarlo Forni e di donna Angela Ambrosoli, che qui \u00e8 sepolto, per sua volont\u00e0, nel monumentale sarcofago posto alla sinistra dell'altare maggiore, e Giovanni Colombo, arcivescovo di Milano."}
{"id": "1923350", "revid": "4175", "url": "https://it.wikipedia.org/wiki?curid=1923350", "title": "Evgraf Stepanovich Fedorov", "text": ""}
{"id": "1923351", "revid": "287204", "url": "https://it.wikipedia.org/wiki?curid=1923351", "title": "Madhepura", "text": "Madhepura \u00e8 una suddivisione dell'India, classificata come \"municipality\", di 45.015 abitanti, capoluogo del distretto di Madhepura, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 55' 0 N e 86\u00b0 46' 60 E e ha un'altitudine di 41 .\nSociet\u00e0.\nEvoluzione demografica.\nAl censimento del 2001 la popolazione di Madhepura assommava a 45.015 persone, delle quali 24.813 maschi e 20.202 femmine. I bambini di et\u00e0 inferiore o uguale ai sei anni assommavano a 6.861, dei quali 3.624 maschi e 3.237 femmine. Infine, coloro che erano in grado di saper almeno leggere e scrivere erano 27.864, dei quali 17.565 maschi e 10.299 femmine."}
{"id": "1923353", "revid": "729019", "url": "https://it.wikipedia.org/wiki?curid=1923353", "title": "Maaouya Ould Sid'Ahmed Taya", "text": "Taya, nato presso una trib\u00f9 di marabutti (gli Smassides) nella citt\u00e0 di Atar e assai noto per le poche simpatie verso il Marocco e il Polisario e per la sua neutralit\u00e0 riguardo all'annosa questione del Sahara occidentale, \u00e8 diventato presidente il 12 dicembre del 1984 grazie a un colpo di Stato. In 21 anni di regime si \u00e8 reso protagonista di una politica interna anti islamica e dura nei confronti dell'opposizione, di una politica estera che dopo la prima Guerra del Golfo vede rafforzare l'amicizia con gli USA e Israele, tanto che nel 1999 la Mauritania riconosce diplomaticamente lo Stato di Israele. Tale atteggiamento non favor\u00ec i rapporti con gli altri paesi del Maghreb e della Lega Araba in generale.\nSopravvissuto a tre tentativi di golpe militare, il 3 agosto 2005, approfittando della temporanea assenza del presidente in Arabia Saudita per i funerali di re Fahd, viene deposto senza spargimento di sangue dal Conseil Militaire pour la Justice et la D\u00e9mocratie (CMJD). Attualmente vive in esilio in Qatar."}
{"id": "1923354", "revid": "287204", "url": "https://it.wikipedia.org/wiki?curid=1923354", "title": "Madhubani", "text": "Madhubani \u00e8 una suddivisione dell'India, classificata come \"municipality\", di 66.285 abitanti, capoluogo del distretto di Madhubani, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 22' 0 N e 86\u00b0 4' 60 E e ha un'altitudine di 55 .\nSociet\u00e0.\nEvoluzione demografica.\nAl censimento del 2001 la popolazione di Madhubani assommava a 66.285 persone, delle quali 35.391 maschi e 30.894 femmine. I bambini di et\u00e0 inferiore o uguale ai sei anni assommavano a 10.792, dei quali 5.625 maschi e 5.167 femmine. Infine, coloro che erano in grado di saper almeno leggere e scrivere erano 38.727, dei quali 23.670 maschi e 15.057 femmine."}
{"id": "1923355", "revid": "4175", "url": "https://it.wikipedia.org/wiki?curid=1923355", "title": "Israel Gel'fand", "text": ""}
{"id": "1923357", "revid": "287204", "url": "https://it.wikipedia.org/wiki?curid=1923357", "title": "Lakhisarai", "text": "Lakhisarai (o Luckeesarai) \u00e8 una suddivisione dell'India, classificata come \"municipality\", di 77.840 abitanti, capoluogo del distretto di Lakhisarai, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 10' 60 N e 86\u00b0 4' 60 E e ha un'altitudine di 41 .\nSociet\u00e0.\nEvoluzione demografica.\nAl censimento del 2001 la popolazione di Lakhisarai assommava a 77.840 persone, delle quali 41.375 maschi e 36.465 femmine. I bambini di et\u00e0 inferiore o uguale ai sei anni assommavano a 14.261, dei quali 7.335 maschi e 6.926 femmine. Infine, coloro che erano in grado di saper almeno leggere e scrivere erano 38.632, dei quali 24.300 maschi e 14.332 femmine."}
{"id": "1923358", "revid": "599013", "url": "https://it.wikipedia.org/wiki?curid=1923358", "title": "Andrej Moiseev", "text": "Palmar\u00e8s.\nIn carriera ha conseguito i seguenti risultati:"}
{"id": "1923359", "revid": "287204", "url": "https://it.wikipedia.org/wiki?curid=1923359", "title": "Enrico Piombini", "text": "Biografia.\nDi professione commercialista, all'inizio degli anni ottanta si trasferisce per lavoro a Faenza. Poco dopo, entra come dirigente nella societ\u00e0 manfreda, divenendone il vicepresidente. \nNel luglio 1990 ne assume la presidenza, che detiene tuttora. \u00c8 l'undicesimo presidente nella storia del Club. Negli anni novanta, con un'oculata gestione economica, Piombini riesce a sanare una difficile situazione debitoria, eredit\u00e0 della precedente dirigenza. \nNonostante la retrocessione in Serie A2 del 1998, la squadra torna immediatamente in Serie A1 l'anno dopo, sostenuta da alcuni ottimi prodotti del vivaio locale come Simona Ballardini e Francesca Modica.\nNei primi anni duemila Piombini inizia a costruire un progetto pi\u00f9 ambizioso, che con l'arrivo del coach Paolo Rossi nel 2004 d\u00e0 frutti eccellenti. \nDal 2006 al 2009 il Club Atletico Faenza Pallacanestro gioca ben otto finali (due per lo scudetto, tre per la Coppa Italia, due per la Supercoppa Italiana, uno per la EuroCup Women) e riesce a conquistare due trofei, i primi della sua storia: la Coppa Italia 2007 e la Coppa Italia 2009.\nNel giugno 2012, Piombini cede i diritti di A1 al Club Atletico Romagna di Marco Tonini. La nuova societ\u00e0 ottiene la gestione della prima squadra, mentre Piombini rimane al vertice del vecchio Club Atletico, che dalla stagione 2012-2013 si occupa esclusivamente del settore giovanile ."}
{"id": "1923361", "revid": "288460", "url": "https://it.wikipedia.org/wiki?curid=1923361", "title": "Selezione positiva", "text": ""}
{"id": "1923363", "revid": "228587", "url": "https://it.wikipedia.org/wiki?curid=1923363", "title": "Sadeq Hedayat", "text": ""}
{"id": "1923364", "revid": "4175", "url": "https://it.wikipedia.org/wiki?curid=1923364", "title": "Aleksander Nikolaevi\u010d Korkin", "text": ""}
{"id": "1923370", "revid": "287204", "url": "https://it.wikipedia.org/wiki?curid=1923370", "title": "Hajipur", "text": "Hajipur \u00e8 una suddivisione dell'India, classificata come \"municipality\", di 119.276 abitanti, capoluogo del distretto di Vaishali, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 40' 60 N e 85\u00b0 13' 0 E e ha un'altitudine di 45 .\nSociet\u00e0.\nEvoluzione demografica.\nAl censimento del 2001 la popolazione di Hajipur assommava a 119.276 persone, delle quali 63.762 maschi e 55.514 femmine. I bambini di et\u00e0 inferiore o uguale ai sei anni assommavano a 19.439, dei quali 10.211 maschi e 9.228 femmine. Infine, coloro che erano in grado di saper almeno leggere e scrivere erano 71.417, dei quali 42.868 maschi e 28.549 femmine."}
{"id": "1923372", "revid": "767487", "url": "https://it.wikipedia.org/wiki?curid=1923372", "title": "Damien Plessis", "text": "Caratteristiche tecniche.\nSolitamente, viene schierato nella posizione di centro-sinistra del centrocampo.\nCarriera.\nClub.\nPlessis ha giocato nella formazione giovanile dell'Olympique Lyonnais ed \u00e8 stato aggregato qualche volta alla prima squadra, ma non ha mai giocato gare ufficiali.\nAd agosto 2007, ha firmato un triennale con i \"Reds\" e inizialmente ha giocato per la squadra riserve. Ha debuttato nella partita contro l'Arsenal, il 5 aprile 2008, terminata 1 a 1. Ben\u00edtez, subito dopo la gara, ha elogiato la sua prestazione.\nPer il campionato 2008-2009, ha scelto la maglia numero 28. Ha trovato molto spazio, in estate, grazie alle assenze di Javier Mascherano e Lucas. La sua prima partita ufficiale stagionale \u00e8 stata contro lo , al preliminare per la Champions League. La gara \u00e8 stata anche quella del debutto in questa competizione. \u00c8 partito titolare anche in campionato, contro il , ma ha giocato solo 45 minuti a causa di una botta ed \u00e8 stato sostituito.\nNazionale.\nPlessis \u00e8 stato convocato per alcune partite delle Nazionali giovanili della , la e la ."}
{"id": "1923379", "revid": "287204", "url": "https://it.wikipedia.org/wiki?curid=1923379", "title": "Siwan", "text": "Siwan \u00e8 una suddivisione dell'India, classificata come \"municipality\", di 108.172 abitanti, capoluogo del distretto di Siwan, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 7' 60 N e 83\u00b0 52' 60 E e ha un'altitudine di 76 .\nSociet\u00e0.\nEvoluzione demografica.\nAl censimento del 2001 la popolazione di Siwan assommava a 108.172 persone, delle quali 57.223 maschi e 50.949 femmine. I bambini di et\u00e0 inferiore o uguale ai sei anni assommavano a 16.353, dei quali 8.360 maschi e 7.993 femmine. Infine, coloro che erano in grado di saper almeno leggere e scrivere erano 67.609, dei quali 39.497 maschi e 28.112 femmine."}
{"id": "1923381", "revid": "599013", "url": "https://it.wikipedia.org/wiki?curid=1923381", "title": "Adriana Mois\u00e9s Pinto", "text": "Carriera.\nCon la sua nazionale ha partecipato a tre Giochi olimpici conquistando una medaglia di bronzo a Sydney 2000, un quarto posto ad Atene 2004 e un undicesimo posto a Pechino 2008.\nPlaymaker di 170\u00a0cm, Adriana inizia la carriera nella squadra della sua citt\u00e0 natale. Nel febbraio 2001 viene ingaggiata dal Club Atletico Faenza Pallacanestro e pilota le faentine alla salvezza nei play-out. In breve diventa l'idolo dei tifosi e la leader della formazione manfreda, della quale diventa capitana nella stagione 2004-05 e la guida alla prima storica finale Scudetto. Dopo alcune partite, interrompe la stagione 2005-06 per maternit\u00e0: nella primavera 2006 diventa mamma di Aaliyah.\nRitorna poi al basket giocato coi Mondiali in Brasile nell'estate 2006, che la sua nazionale chiude al quarto posto. Nell'inverno 2007 approda in Russia a Kazan'. Nell'annata successiva \u00e8 impegnata a Montpellier nella prima parte della stagione, poi passa alle croate del Gospic, con le quali disputato la finale scudetto e viene premiata come miglior assist-player della Lega Adriatica. Nell'estate del 2008 torna in Italia, a Faenza, dove, da capitana, conduce il Club Atletico Faenza alla conquista della Coppa Italia. I tifosi della societ\u00e0 romagnola la chiamano con il soprannome di \"Imperatrice\"."}
{"id": "1923383", "revid": "1543377", "url": "https://it.wikipedia.org/wiki?curid=1923383", "title": "Selezione diversificante", "text": "Nell'ambito della selezione naturale, si parla di selezione diversificante o divergente (in inglese \"disruptive selection\") quando vengono favoriti i fenotipi che esprimono alleli posti agli estremi della distribuzione dei caratteri, a scapito dei caratteri al centro della distribuzione. Questa condizione si viene a creare quando la popolazione vive in un ambiente non uniforme, nel quale un fenotipo pu\u00f2 essere favorito in una determinata nicchia ecologica, mentre l'altro \u00e8 pi\u00f9 adatto in un'altra nicchia. In questo modo, entrambi i fenotipi aumenteranno in frequenza nel corso delle generazioni, la varianza dei caratteri aumenter\u00e0 e la curva assumer\u00e0 un andamento bimodale. Questo tipo di selezione ha una notevole importanza perch\u00e9 determina un aumento della diversit\u00e0 genica all'interno delle popolazioni e, di conseguenza, promuove la speciazione.\nIn genere questo tipo di selezione favorisce fenotipi diversi in sottoambienti con caratteristiche ambientali diverse. Se la selezione \u00e8 sufficientemente efficiente (se non c'\u00e8 eccessivo flusso genico o deriva genetica, ad esempio) questo fenomeno porta alla speciazione simpatrica.\nLa selezione diversificante \u00e8 pi\u00f9 comune in quelle specie che hanno il loro areale in zone eterogenee e ricche di nicchie ecologiche vuote. Questa strategia, inoltre, consente la sopravvivenza della specie qualora alcune popolazioni si estinguano in seguito ad eventi che possono risparmiare altre popolazioni con adattamenti diversi.\nEsempi.\nUn esempio di selezione diversificante \u00e8 costituito dalla farfalla africana \"Papilio dardanus\" Brown, 1776 (Papilionidae), le cui femmine, in zone differenti, si sono evolute, per forma e schemi di colorazione, in popolazioni che risultano estremamente somiglianti ad altre specie di farfalle che i predatori evitano perch\u00e9 non appetibili (mimetismo batesiano).\nUn altro caso emblematico \u00e8 rappresentato dalla pianta \"Agrostis capillaris\" (Poaceae), che ha sviluppato, in corrispondenza di vecchie miniere di rame abbandonate, dei genotipi in grado di resistere a questo elemento chimico, altrimenti molto nocivo."}
{"id": "1923387", "revid": "298229", "url": "https://it.wikipedia.org/wiki?curid=1923387", "title": "Matt Sydal", "text": "Sydal \u00e8 altres\u00ec noto per i suoi trascorsi in WWE, tra il 2008 e il 2014, dove si esibiva come Evan Bourne. Nella federazione di Vince McMahon, ha vinto una volta il WWE Tag Team Championship con Kofi Kingston.\nHa inoltre combattuto anche nella New Japan Pro-Wrestling, dove ha vinto due volte l'IWGP Junior Heavyweight Tag Team Championship con Ricochet e una volta il NEVER Openweight 6-Man Tag Team Championship con lo stesso Ricochet e Satoshi Kojima.\nCarriera.\nGetaway Championship Wrestling (2000\u20132003).\nKorklan fa parte del team di wrestling nella sua High School. Nel frattempo comincia anche ad allenarsi alla Getaway Championship Wrestling. Dopo tre mesi di allenamento, Korklan inizia a fare wrestling per la GCW il 20 ottobre del 2000. Korklan combatte anche nella Saint Paul Wrestling Organization con il nome di Lance Sydal.\nNel 2003, forma una stable in GCW, chiamata Operation: Shamrock. Inoltre, Sydal e uno dei componenti della stable, Billy McNeil formano un tag team. Operation. Shamrock ha una rivalit\u00e0 con la fazione Ministry of Hate, capeggiata da Nikki Stychinine.\nCircuito indipendente (2003\u20132004).\nKorklan debutta nella IWA Mid South nel novembre del 2003, combinando due dei suoi vecchi ring name in uno nuovo: Matt Sydal. Vince il suo primo titolo, l'IWA Mid-South Light Heavyweight Championship, il 17 gennaio 2004, a Highland, Indiana, sconfiggendo J.C. Bailey. Sydal perde il titolo contro il suo nemico Delirious il 26 giugno 2004. Sydal si unisce alla NWA Midwest nello stesso anno, e il 30 luglio sconfigge Justin Kage per il NWA Midwest X Division Championship, che perde di nuovo contro Delirious dopo averlo mantenuto per pi\u00f9 di un anno. Riviince la cintura quando fa coppia con Daizee Haze in un Intergender Match contro Delirious e MsChif. L'unica regola del match prevedeva che il wrestler maschio del team vincente sarebbe uscito campione al termine dell'incontro. Haze schiena MsSchif vincendo cos\u00ec per Sydal il titolo di Delirious. Sydal perde la corona contro Jayson Strife circa quattro mesi dopo, prima di lasciare la promotion.\nSydal ha affrontato diverse top stars del circuito indipendente durante il suo stint in IWA. Ha perso tre incontri con Allen Jones, vedendosela anche con wrestlers dal calibro di CM Punk, Chris Sabin e Hate Webb. Il 24 settembre 2005 vince il quinto Ted Petty Invitational Tournament, sconfiggendo El Generico, Tyler Black, e Sabin, ed eliminando Kevin Steen e Arik Cannon in finale..\nTotal Nonstop Action (2004\u20132005).\nSydal fa parte del primo Pay Per View della storia della Total Nonstop Action Wrestling Victory Road nel novembre 2004, come partecipante di un X Division gauntlet match a 20 uomini. Fa anche parte di un sondaggio online per Sacrifice dove il vincitore avrebbe sfidato Christopher Daniels per il TNA X Division Championship. Sydal, assieme a Jay Lethal e Roderick Strong, perde il sondaggio a favore di Austin Aries. Durante il suo stint in TNA, Sydal viene principalmente utilizzato come jobber.\nRing of Honor (2005\u20132007).\nIl 23 aprile 2005, debutta nella Ring of Honor, sconfiggendo il suo nemico storico, Delirious. Dopo un breve feud con Trent Acid, Sydal fa coppia con Fast Eddie Vegas negli \u201cAir Devils\u201d (nome votato dai fans della ROH stessa). Solo una volta per\u00f2, perch\u00e9 il 25 febbraio 2005, dopo che Eddie gli volta le spalle, si allea con The Embassy. Il 12 agosto 2005 viene introdotto nella Generation Next. Sul finire del 2005 Daizee Haze volta anch'essa le spalle a Sydal, lasciando la Generation Next per unirsi con The Embassy. La Generation Next e The Embassy si affrontano in un numerosi match a squadre, con il feud che culmina in uno Steel Cage Walfare Match il 3 dicembre a Steel Cage Warfare, dove la Generation Next trionfa.\nDopo aver affrontato diverse volte AJ Styles, i due fanno coppia per sfidare i detentori dei ROH World Tag Team Championship Austin Aries e Roderick Strong . Sydal fa team anche con Samoa Joe) e Jack Evans, per cercare di vincere i Tag Team Titles. Sydal arriva in finale nel Survival Of The Fittest 2006, dove per\u00f2 perde contro Delirious. Sydal e Delirious portano la loro rivalit\u00e0 anche in ROH, e combattono diversi match durante l'estate e durante la fine del 2006.\nIl 25 novembre Sydal fa coppia con Christopher Daniels e sconfigge i Kings Of Wrestling (Chris Hero e Claudio Castagnoli) conquistando i ROH World Tag Team Championship. Sydal e Daniels difendono con successo i loro titoli contro Shingo e CIMA il 22 dicembre. I due per\u00f2 perdono il titolo il 24 febbraio 2007, contro i Briscoe Brothers (Jay e Mark Pugh). Dopo diversi tentativi di rivincere le cinture con Castagnoli andati a vuoto, Sydal si unisce a Larry Sweeny e alla sua stable, che include anche Hero, Sara Del Rey e Tank Toland. Perde un match contro Mike Quackenbush nel primo round del ROH Race To The Top Tournament. Sydal finisce il suo stint nella ROH il 15 settembre 2007 a Man Up, in un match vinto contro Delirious, lo stesso uomo con il quale aveva debuttato.\nOhio Valley Wrestling (2007\u20132008).\nDopo il fallimento della WSX che rende dunque Sydal un free agent, il wrestler firma un contratto di sviluppo con la World Wrestling Entertainment. Sydal fa il suo debutto nella Ohio Valley Wrestling il 10 ottobre 2007, sconfiggendo Jamin Olivencia. Nel dicembre dello stesso anno, batte Mike Kruel e vince il OVW Heavyweight Championship. Il 7 febbraio 2008 la WWE cessa la sua partnership con la OVW. In seguito a ci\u00f2 Sydal perde il titolo contro Jay Bradley il 13 febbraio. Sydal dunque si sposta nella nuova federazione di sviluppo della WWE, la Florida Championship Wrestling e fa il suo debutto il 22 marzo sconfiggendo TJ Wilson, prima di venire promosso al roster principale.\nWorld Wrestling Entertainment (2008\u20132014).\n\"ECW\" (2008\u20132009).\nNell'edizione della ECW del 3 giugno 2008 fa il suo debutto televisivo dove perde per count out in un match con Shelton Benjamin. La settimana seguente fu assegnato al roster ECW con il ring name Evan Bourne. Evan, trionfa in un Tag Team Match, dove assieme a Kofi Kingston sconfigge Mike Knox e Shelton Benjamin. Nelle puntate successive batte Matt Striker, Nunzio, e Chavo Guerrero, utilizzando come finisher la Shooting Star Press. In seguito, si allea con Rey Mysterio per aiutarlo nel suo feud con Kane. La Big Red Machine e Bourne si affrontano nell'800\u00aa puntata di RAW, in un incontro vinto dallo stesso Kane. La popolarit\u00e0 di Bourne sale sempre pi\u00f9 e le sue mosse acrobatiche lo rendono uno dei beniamini del pubblico in un men che non si dica. Dopo molteplici apparizioni nel roster rosso della WWE, Bourne si guadagna il diritto di prendere parte al ballottaggio valido per decretare lo sfidante di Matt Hardy al titolo ECW in quel Cyber Sunday. Il pubblico sceglie proprio lui, ma a vincere il match \u00e8 Matt Hardy.\nDurante la puntata di ECW del 28 ottobre 2008 si \u00e8 infortunato gravemente mentre era impegnato in un six-man tag team match.\nGli esami effettuati nei giorni successivi hanno accertato la rottura del legamento mediale della caviglia, detto anche deltoide, e perci\u00f2 per lui sono confermati i quattro mesi di stop ipotizzati al momento dell'infortunio.. Bourne \u00e8 tornato a calcare il ring nel corso nella puntata del 17 marzo 2009 di ECW on SyFy, battendo Jamie Noble.\nVarie faide (2009\u20132011).\nEvan Bourne passa nel roster di Raw nell'edizione successiva al PPV The Bash.\nIl suo debutto fu in un Gauntlet match contro Randy Orton dove per\u00f2 vinse Orton con una super RKO. Poche settimane dopo, a Raw, Evan riesce a sconfiggere il campione degli Stati Uniti Kofi Kingston in un not-title match, alla fine dell'incontro i due vengono attaccati da Big Show. La settimana successiva Evan Bourne perde proprio contro Big Show. Finito il match Big Show cerca di infierire su Evan ma interviene Kofi a salvare il giovane atleta. Nella puntata di Raw del 27 luglio 2009 Evan viene scelto come avversario di Jack Swagger nel Beat The Clock Challenge vincendo il match in poco pi\u00f9 di 3 minuti; sfortunatamente solo Swagger in caso di vittoria avrebbe avuto una title-shot. In un episodio di Raw riesce a mettere fine all'imbattibilit\u00e0 di Jack Swagger. Alle Survivor Series viene inserito nel team di John Morrison dove riesce ad eliminare Dolph Ziggler dopo essere subito eliminato da Drew McIntyre e alla fine il team di The Miz si aggiudica il match. Nella puntata della ECW del 29 dicembre 2009 si \u00e8 qualificato per la finale del torneo ECW Homecoming battendo Mike Knox. Nella puntata di Superstars del 4 febbraio, sconfigge Carlito. A Wrestlemania XXVI esce sconfitto dal Money in the Bank Ladder Match. Nella puntata di Superstars dell'8 aprile, in coppia con Yoshi Tatsu sconfigge Chavo Guerrero e Zack Ryder. Nella puntata di Raw del 31 maggio 2010 sfida la \"Rated R Superstar\" Edge per prendere il suo posto al Ppv Fatal Four Way, ma il canadese lo stende con la sua Spear. La stessa sera si prende la sua rivincita sconfiggendo nel Main Event Edge e Sheamus insieme a John Cena in un Tag-Team Match, dove sostituisce l'infortunato Randy Orton. A Fatal 4-Way sconfigge Chris Jericho. Nel PPV Money In The Bank prende parte all'omonimo match, ma dopo essere andato vicinissimo alla vittoria si aggiudica la contesa The Miz.\nA Night of the Champions 2010 non riesce a diventare Campione di coppia WWE insieme a Mark Henry. Nella edizione di Raw del 25 ottobre si infortuna in un match contro CM Punk.\nRitorna nella puntata di Raw del 28 febbraio, dove sconfigge Sheamus con l'Air Bourne. Nel Dark match della puntata di Raw del 7 marzo sconfigge Ted DiBiase Jr.. Il 21 marzo, sempre a Raw, viene sconfitto dallo US Champion Sheamus. A \"WrestleMania XXVII\", Evan Bourne partecipa al dark match, una 22-man battle royal dalla quale viene per\u00f2 eliminato. Nella puntata di Raw dell'11 aprile, Bourne partecipa ad un 8-man tag team match insieme a Santino Marella, Mark Henry e Daniel Bryan ma i quattro vengono sconfitti da Il Corre a causa dello schienamento di Heath Slater su Santino Marella. Nella puntata di Raw dedicata al Draft 2011, Evan Bourne partecipa alla battle royal SmackDown vs Raw dove per\u00f2 viene eliminato da Big Show. Nella puntata di Superstars del 5 maggio sconfigge Zack Ryder. Nella puntata di Superstars del 19 maggio perde nel main event contro Drew McIntyre. Il 23 maggio combatte a Raw perdendo nuovamente contro Jack Swagger. Il 30 maggio a Raw, in una rivincita, riesce a vincere contro Jack Swagger. Nella puntata di Raw All Star Night del 13 giugno, Bourne e Kofi Kingston sconfiggono in un match di coppia Jack Swagger e Dolph Ziggler. A WWE Capitol Punishment Evan Bourne sconfigge Jack Swagger. Nella puntata di Raw Power to the people perde contro Mason Ryan. Nella puntata della Raw Roulette del 27 giugno, Evan Bourne perde contro Sin Cara in un No-Count Out Match deciso dalla Raw Roulette. A WWE Money in the Bank Bourne parteciper\u00e0 al Raw Money in the Bank Ladder Match con Alex Riley, Alberto Del Rio, Rey Misterio, Jack Swagger, Kofi Kingston, R-Truth e The Miz. Nella puntata di Raw del 4 luglio, Bourne accorre in aiuto di Sgt. Slaughter al termine del match contro Swagger. Nella puntata di Raw dell'11 luglio, in coppia con Kofi Kingston e Alex Riley, sconfigge The Miz, R-Truth e Jack Swagger. Nel PPV Money in the Bank, non riesce a vincere l'omonimo match, vinto da Alberto Del Rio. Nella puntata di Superstars dopo il PPV, sconfigge Primo ad un match. Nella puntata di Raw del 25 luglio, Evan Bourne perde contro Dolph Ziggler, mentre in quella del 1\u00ba agosto perde contro Alberto Del Rio.\nAlleanza con Kofi Kingston e infortunio (2011\u20132013).\nNella puntata di \"Superstars\" dell'11 agosto, Evan Bourne perde un match di coppia insieme a Santino Marella contro i campioni di coppia David Otunga e Michael McGillicutty. Nella puntata di Raw del 15 agosto vince un match con Kofi Kingston contro i campioni di coppia Otunga e McGillicutty. La settimana seguente conquista, insieme a Kofi Kingston, il WWE Tag Team Championship. Nella puntata di Raw Super Show del 29 agosto, difendono le loro cinture con successo contro gli ex-campioni. La settimana dopo, gli Air-Boom, sconfiggono in un match non titolato The Great Khali &amp; Jinder Mahal. Nella puntata di SmackDown del 16 settembre perde contro R-Truth. A Night of Champions sconfiggono gli Awesome Truth conservando i titoli di coppia. La sera dopo, a Raw, Evan vince un 8-man tag team match insieme al suo compagno Kofi, Sheamus e Justin Gabriel contro David Otunga, Michael McGillicutty, Wade Barrett e Christian. Nella puntata di SmackDown del 23 settembre, gli Air Boom sconfiggono gli Usos. Nella puntata di Raw del 26 settembre, gli Air Boom e Zack Ryder affrontano in un 6-Man Tag team match Dolph Ziggler, Jack Swagger e Mason Ryan, vincendo grazie al tradimento di quest'ultimo. A SmackDown del 30 settembre perde un match contro Jack Swagger, a causa dell'intervento di Vickie Guerrero. A Hell in a Cell gli Air Boom sconfiggono Dolph Ziggler e Jack Swagger, rimanendo campioni di coppia. Nella puntata di Raw post PPV, vince un 12-Man Tag Team Match facendo squadra con Sheamus, John Cena, Kofi Kingston, CM Punk e Mason Ryan, sconfiggendo Alberto Del Rio, Christian, David Otunga, Dolph Ziggler, Jack Swagger e Cody Rhodes. A SmackDown del 7 ottobre gli Air Boom perdono un match contro Dolph Ziggler e Jack Swagger. Nella puntata di Superstars antecedente a Vengeance, battono nel main event della puntata la strana coppia formata da Drew McIntyre e Michael McGillicutty. A Vengeance gli Air Boom sconfiggono nuovamente Ziggler &amp; Swagger conservando i titoli di coppia. La settimana successiva al PPV, gli Air Boom vincono prima a Superstars contro JTG e Primo e, il giorno seguente a SmackDown, vengono battuti dagli Awesome Truth. Nello speciale di Halloween del 31 ottobre gli Air Boom vengono sconfitti da Cody Rhodes e Wade Barrett. Nella giornata seguente viene ufficializzato sul sito della WWE la sospensione di Evan Bourne, dopo che quest'ultimo \u00e8 stato trovato positivo ai test del Wellness program.\nL'8 dicembre, nel corso della puntata di Superstars, fa il suo ritorno sul ring, perdendo per\u00f2 contro Epico. Nell'edizione di Superstars del 15 dicembre, gli Air Boom perdono contro Epico &amp; Primo, che diventano primi sfidanti alle cinture di coppia. a TLC 2011 per\u00f2, riescono a battere Epico &amp; Primo e mantengono le cinture. Nelle ultime due puntate di Superstars del 2011, gli Air Boom battono Curt Hawkins e Tyler Reks. Anche il 2012 inizia con una vittoria quando Bourne batte Epico a Superstars. Nella puntata di Superstars del 12 gennaio, batte Michael McGillicutty dopo una Air Bourne. Il 15 gennaio 2012, in un house show non ripreso dalle telecamere a Oakland, perdono i titoli di coppia, vinti da Primo e Epico. Vengono sconfitti nuovamente dai portoricani il 16 gennaio a Raw nel rematch valevole per il titolo.\nIl 17 gennaio sul proprio sito ufficiale, la WWE ha comunicato che Evan Bourne \u00e8 stato sospeso per 60 giorni poich\u00e9 ritrovato per la seconda volta positivo ai controlli del Wellness program.\nIl 23 marzo ha un grave incidente stradale che gli ha procurato una frattura esposta e in quattro punti del piede.\n\"NXT\" (2013\u20132014).\nBourne ritorna ad NXT, sconfiggendo dopo un match molto combattuto, Sami Zayn.\nIl 12 giugno 2014 fu licenziato.\nRitorno a Impact Wrestling (2017\u20132018).\nIl 27 aprile 2017 Impact Wrestling ha annunciato il ritorno di Matt Sydal nel suo roster, su Facebook, la stessa sera a Impact ha debuttato battendo Trevor Lee. Il 4 maggio, batte Eddie Edwards.\nIl 17 agosto a Impact, batte Lashley.\nIl 7 settembre ad Impact, ha perso contro Eli Drake e non ha vinto il GFW Global Championship.\nIl 12 ottobre A Impact, fa squadra con Sonjay Dutt e Petey Williams e sconfigge Trevor Lee, Andrew Everett e Caleb Konley, dopo la partita discute con i suoi partner per essere in grado di affrontare Lee per il campionato X-Division a Bound for Glory.\nIl 9 novembre a Impact, batte Sonjay Dutt. Il 30 novembre a Impact, ha sconfitto Tyson Dux.\nImpact Grand Champion e X-Division Champion (2017-2018).\nIl 25 gennaio a Impact, batte EC3 e diventa Impact Grand Champion. Il 1\u00ba febbraio ad Impact, ha mantenuto il titolo battendo Fallah Bahh. L'8 febbraio ad Impact, si allea con Ishimori e insieme sconfiggono El Hijo del Fantasma e Raju. Il 15 febbraio a Impact, Matt Sydal e Johnny Impact hanno perso contro Ethan Carter III e Tyrus.\nIl 22 febbraio, mantiene il titolo battendo Petey Williams. Durante Crossroads 2018, in onda 8 marzo, ha sconfitto Taiji Ishimori, ha mantenuto l'Impact Grand Championship e ha vinto l'Impact X Division Championship da Ishimori, tenendo cos\u00ec entrambi i titoli contemporaneamente.\nDurante la puntata di Impact \u00e8 andata in onda 15 marzo, rivela che Josh Matthews \u00e8 la sua guida spirituale e gli offre l'Impact Grand Championship, ma il regno di Sydal rimane ininterrotto. Il 22 Marzo a Impact, batte Rohit Raju e mantiene il titolo X-Division. Il 29 marzo a Impact, ha perso il suo Impact Grand Championship contro Austin Aries.\nIl 6 aprile in Impact Wrestling vs Lucha Underground, ha perso un Six-Dance contro Matanza, coinvolgendo anche Moose, Caleb Konley, Jack Evans e Chavo Guerrero Jr. Il 22 aprile a Redemption, batte Petey Williams e mantiene il titolo X-Division. Il 3 maggio a Impact, ha mantenuto il titolo di X-Division battendo Taiji Ishimori. Il 17 maggio Ad Impact, perde con Austin Aries contro El Hijo del Fantasma e Pentag\u00f3n Jr., viene annunciato che difender\u00e0 il titolo X-Division contro Fantasma la prossima settimana. Il 24 maggio a Impact, ha mantenuto il titolo X-Division battendo El Hijo del Fantasma. Il 7 giugno a Impact, arriva da Brian Cage che gli risponde mettendolo KO. 14 giugno a Impact, ha mantenuto il titolo battendo Brian Cage segnando in trasferta. Il 28 giugno ad Impact, batte Dezmond Xavier, dopo il match aiuta Kongo Kong ad attaccare Brian Cage.\nIl 22 luglio allo Slammiversary, ha perso il titolo della X-Division contro Brian Cage. Il 26 luglio all'impatto, ha perso contro Brian Cage e non rivendica il titolo di X Division.\nIl 9 agosto a Impact, ha perso contro Pentag\u00f3n Jr. Il 23 agosto a Impact, batte Zachary Wentz.\nIl 20 settembre a Impact, Rich Swann accetta di collaborare con Sydal contro i Lucha Brothers ma perderanno contro di loro. Il 4 ottobre a Impact, Sydal batte Rich Swann grazie a un intervento di Ethan Page che stava facendo il suo debutto a Impact. Il 14 ottobre in Bound for Glory 2018, Page e Sydal perdono contro Rich Swann e Willie Mack.\nIl 1\u00ba novembre a Impact, Page e Sydal perdono contro The Latin American Xchange (Santana e Ortiz). Il 15 novembre a Impact, Sydal perde contro Johnny Impact.\nIl 6 dicembre A Impact, Sydal perde contro Ethan Page in un match di qualificazione Ultimate X. In seguito, \u00e8 costretto a sottoporsi a un intervento chirurgico al ginocchio.\nHa lasciato Impact quando il suo contratto \u00e8 scaduto alla fine del 2018.\nAll Elite Wrestling (2020\u2013presente).\nIL 5 settembre ha debuttato nella All Elite Wrestling nel pay-per-view \"All Out\" nella 21 man Casino Battle Royal ma \u00e8 stato eliminato da Lance Archer."}
{"id": "1923388", "revid": "287204", "url": "https://it.wikipedia.org/wiki?curid=1923388", "title": "Supaul", "text": "Supaul \u00e8 una suddivisione dell'India, classificata come \"municipality\", di 54.020 abitanti, capoluogo del distretto di Supaul, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 55' 60 N e 86\u00b0 15' 0 E e ha un'altitudine di 33 .\nSociet\u00e0.\nEvoluzione demografica.\nAl censimento del 2001 la popolazione di Supaul assommava a 54.020 persone, delle quali 28.738 maschi e v femmine. I bambini di et\u00e0 inferiore o uguale ai sei anni assommavano a 9.528, dei quali 5.035 maschi e 4.493 femmine. Infine, coloro che erano in grado di saper almeno leggere e scrivere erano 26.379, dei quali 16.865 maschi e 9.514 femmine."}
{"id": "1923390", "revid": "288460", "url": "https://it.wikipedia.org/wiki?curid=1923390", "title": "Selezione disruptiva", "text": ""}
{"id": "1923391", "revid": "4175", "url": "https://it.wikipedia.org/wiki?curid=1923391", "title": "Alexander Alexandrovich Tschuprow", "text": ""}
{"id": "1923394", "revid": "61051", "url": "https://it.wikipedia.org/wiki?curid=1923394", "title": "NHIndustries NH-90", "text": ""}
{"id": "1923397", "revid": "767487", "url": "https://it.wikipedia.org/wiki?curid=1923397", "title": "PT 109 - Posto di combattimento!", "text": "PT 109 - Posto di combattimento! (\"PT 109\") \u00e8 un film di guerra del 1963 diretto da Leslie H. Martinson, basato su un episodio realmente accaduto durante la guerra nel Pacifico.\nTrama.\nIl sottotenente di vascello John Fitzgerald Kennedy, futuro Presidente degli Stati Uniti d'America, \u00e8 imbarcato come comandante sulla \"PT-109\", una motosilurante in azione nell'Oceano Pacifico durante la seconda guerra mondiale. Lanciato contro le poderose fortezze galleggianti della marina giapponese, la motosilurante, dopo alcune azioni vittoriose ha la peggio: il giovane Kennedy, eroicamente, salva i superstiti portandoli al riparo su un'isola."}
{"id": "1923398", "revid": "1310927", "url": "https://it.wikipedia.org/wiki?curid=1923398", "title": "Federico Almerares", "text": "Carriera.\nClub.\nDopo essersi imposto a livello giovanile, ha debuttato nella prima squadra del River Plate nel 2003, a 18 anni. Nonostante un esordio precoce, non \u00e8 mai riuscito ad ottenere un posto fisso da titolare o in panchina. Infatti, in cinque stagioni ha raccolto soltanto 13 partite e 2 reti. Ha anche sostenuto un provino con gli svedesi del Djurg\u00e5rden, non andato per\u00f2 a buon fine. Durante questo periodo, ha per\u00f2 attirato su di s\u00e9 l'interesse di altri club europei, come Anderlecht ed .\nL'8 agosto 2008 ha firmato per il , squadra della Super League (Svizzera) svizzera. Il 17 settembre 2009 segna il suo primo gol con la maglia degli svizzeri, in Europa League nella vittoria per 2-0 sulla .\nNazionale.\nConta 2 presenze con l'."}
{"id": "1923399", "revid": "339392", "url": "https://it.wikipedia.org/wiki?curid=1923399", "title": "Villa Pallavicino e Museo Civico", "text": ""}
{"id": "1923400", "revid": "767487", "url": "https://it.wikipedia.org/wiki?curid=1923400", "title": "Sitamarhi", "text": "Sitamarhi \u00e8 una suddivisione dell'India, classificata come \"municipality\", di 56.769 abitanti, capoluogo del distretto di Sitamarhi, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 36' 0 N e 85\u00b0 28' 60 E e ha un'altitudine di 55 .\nSociet\u00e0.\nEvoluzione demografica.\nAl censimento del 2001 la popolazione di Sitamarhi assommava a 56.769 persone, delle quali 30.483 maschi e 26.286 femmine. I bambini di et\u00e0 inferiore o uguale ai sei anni assommavano a 8.930, dei quali 4.798 maschi e 4.132 femmine. Infine, coloro che erano in grado di saper almeno leggere e scrivere erano 36.756, dei quali 21.655 maschi e 15.101 femmine."}
{"id": "1923404", "revid": "1386850", "url": "https://it.wikipedia.org/wiki?curid=1923404", "title": "Street Football - La compagnia dei Celestini", "text": "La compagnia dei Celestini, rinominata in seguito Street Football - La compagnia dei Celestini, \u00e8 una serie televisiva a cartoni animati prodotta nel 2005 dalla de Mas &amp; Partners, con la collaborazione di Rai Fiction, France 3, T\u00e9l\u00e9 Images Kids, Agogo Media. La serie \u00e8 composta da tre stagioni da 26 episodi per un totale di 78 episodi. In Italia \u00e8 andata in onda su Rai Due: la prima stagione il 24 novembre 2005, la seconda stagione il 9 giugno 2008 (in occasione degli europei di calcio) e la terza stagione il 14 giugno 2010 (in occasione dei mondiali di calcio).\nQuesto cartone animato \u00e8 liberamente ispirato al libro di Stefano Benni \"La Compagnia dei Celestini\". Il nome della serie \u00e8 stato cambiato in \"Street Football\" a partire dalla seconda stagione per poter migliorare lo sfruttamento del marchio. La sigla della prima stagione \u00e8 stata composta, cantata e suonata dall'artista italiano Guido Dall\u00f2.\nIl colore celeste \u00e8 la miscela fra l'azzurro della divisa di calcio italiana e il blu della divisa di calcio francese, che le unifica nella squadra dei celestini e le rappresenta entrambe.\nTrama.\nUn gruppo di ragazzini si allena lontano da occhi indiscreti, per giocare alla pallastrada, un gioco simile al calcio dove le poche regole sono strutturate sull'ambiente urbano. Lentamente i giovani protagonisti sapranno convincere gli adulti che li circondano della bont\u00e0 del loro sport, pieno di valori come rispetto, solidariet\u00e0 e amicizia e con il loro sostegno potranno disputare partite di pallastrada in trasferta per tutto il mondo.\nDoppiaggio italiano.\nIl doppiaggio \u00e8 stato realizzato dalla Top digital S.r.l., con direzione di Elda Olivieri e dialoghi di Bruno Olivieri.\nLista episodi.\nPrima stagione\nSeconda stagione\nTerza stagione\nVideogiochi.\nIl 16 maggio 2008 \u00e8 uscito il videogioco: \"Street Football\", ispirato alla serie televisiva, distribuito da \"Koch Media\" per la piattaforma ludica Nintendo DS. Il gioco \u00e8 una combinazione fra i generi calcio e piattaforme. Il 29 novembre 2009 \u00e8 uscito ' per Nintendo DS e ' per la console Wii."}
{"id": "1923406", "revid": "767487", "url": "https://it.wikipedia.org/wiki?curid=1923406", "title": "Giovan Battista Bracciolini", "text": "Nato nell'allora castello, oggi villaggio, di Lanciolina sulle colline di Terranuova Bracciolini, era il figlio secondogenito del celebre umanista Poggio Bracciolini.\nCominci\u00f2 con il laurearsi in Diritto civile ma non troppo tempo dopo cambi\u00f2 strada e prese una laurea anche in Diritto canonico per poi darsi alla carriera ecclesiastica. Prima priore di San Lorenzo a Montevarchi, poi canonico della Cattedrale di Santa Maria del Fiore a Firenze e di quella di San Donato ad Arezzo, rimase in Toscana fino a quando non venne chiamato a Roma dove invece fu rettore della Basilica di San Giovanni in Laterano. Promosso Accolito Palatino, fin\u00ec la sua carriera vaticana come Prelato Chierico della Reverenda Camera Apostolica.\nMa pi\u00f9 che per la sua ascesa nella curia papale, Giovan Battista Bracciolini \u00e8 principalmente ricordato come storico e biografo del condottiero Niccol\u00f2 Piccinino e del cardinale Domenico Capranica.\n\u00ab\"Per lo stesso motivo noi ci sbrigheremo con la medesima sollecitudine di Gio. Battista Bracciolini figlio del celebre Poggio Fiorentino, il quale per avere scritta latinamente la Vita di Niccol\u00f2 Piccinino, ove molte, e molte cose disse della Storia Perugina di quei tempi, se non ha d'avere un distinto luogo fra gli Storici Perugini, certamente la sua memoria non dobbiamo omettere in queste ricerche. Anche di lui parl\u00f2 lo Zeno, ed a ragione dimostr\u00f2 di aver mancato il Vossio, per averlo omesso fra suoi Storici Latini, che pure vi dovea aver luogo, non solamente per la Vita del Piccinino ma anche per quella del celebre Cardinal Domenico Capranica. A' tempi dello Zeno era inedita la Vita latina del Piccinino, ed egli ne cita un testo a penna della Biblioteca Gaddi di Firenze. Il primo a far ricerca di questa Vita scritta dal Bracciolini, sembra che fosse Angelo Baldeschi\"\u00bb."}
{"id": "1923407", "revid": "1305772", "url": "https://it.wikipedia.org/wiki?curid=1923407", "title": "Piazza Garibaldi (Padova)", "text": "Piazza Garibaldi chiamata un tempo Piazza dei Noli \u00e8 una delle numerose piazze che caratterizzano il centro storico di Padova. Fu per secoli zona di passaggio della citt\u00e0, dove era possibile prendere a noleggio vetturini e destrieri di posta chiamati appunto \"noli\". La piazza \u00e8 stata negli ultimi ottant'anni oggetto di stravolgimenti edilizi e demolizioni di edifici e mura di alto valore storico che l'hanno profondamente mutata. Fu titolata a Garibaldi dopo la di lui visita alla citt\u00e0 avvenuta il 6 marzo 1867. Fino agli anni settanta costituiva uno snodo fondamentale del traffico cittadino, oggi \u00e8 attraversata da traffico che da Corso del Popolo di dirige verso via Emanuele Filiberto di Savoia.\nStoria e descrizione.\nL'area era vivace anche in et\u00e0 preromana, come testimoniano i vari ritrovamenti archeologici. Nel medioevo era fondamentale zona di passaggio, slargo che si apriva all'interno di Porta Altinate. Divenne sede del mercato del fieno e quindi zona di ferma delle vetture e dei cavalli di posta, importante centro di smistamento delle comunicazioni col territorio. Nel 1756 i parrocchiani della chiesa di San Matteo fecero posizionare una statua raffigurante l'Immacolata \"Madonna dei Noli\" contro il dilagare del turpiloquio tra i \"nolesini\".\nSulla piazza si affaccivano povere case medievali, porticate, la muraglia del monastero di San Matteo. Si affacciava pure il barocco Palazzo Zaborra verso meridione tra la porta e il Liston. Nell'Ottocento divenne famosa per uno degli alberghi pi\u00f9 prestigiosi della citt\u00e0, il \"Fanti e Stella d'Oro\" soprattutto durante la gestione di Giusto Crescini.\nAlla piazza facevano capo le diligenze dirette nei centri vicini (Vicenza, Piove di Sacco, Bassano, Abano). Il servizio di carrozze, gestito dai cosiddetti \"nolesini\", dovette cedere il passo dapprima agli omnibus, carrozze a percorso fisso in grado di trasportare gruppi pi\u00f9 numerosi di persone, poi ai tram a cavalli e infine a quelli elettrici.\nIl primo servizio di omnibus colleg\u00f2 la stazione ferroviaria con il Caff\u00e8 Pedrocchi, cuore della vita cittadina. Fra il 1909 e il 1928 la piazza ospit\u00f2 inoltre il capolinea della importante tranvia extraurbana per Malcontenta, Fusina e Mestre, i cui binari si affiancavano a quelli della rete tranviaria urbana.\nCon l'avvento della tramvia, nel centro venne eretto un monumento a Garibaldi e la piazza dei Noli assunse la denominazione attuale. Dopo la prima guerra mondiale, nell'ambito del programma di \"risanamento urbano\" al quale vennero sottoposte molte citt\u00e0, con sventramenti e demolizioni di interi quartieri, anche alla Piazza Garibaldi venne dato un assetto moderno. Venne ampliato il lato occidentale della piazza con l'allargamento della Via del Falcone, che divenne Via Emanuele Filiberto. Venne demolito l'albergo \"Fanti e Stella d'Oro\". Al posto di quest'ultimo sorsero due edifici in stile eclettico e monumentale: il fabbricato della Societ\u00e0 Igea, progettato nel 1927 dall'architetto Peressutti, e il palazzo Menato, progettato dall'architetto Torres, che per alcuni anni ha ospitato un altro albergo, l'Hotel Regina. Ancora oggi i due edifici fanno da quinte scenografiche agli imbocchi delle vie Santa Lucia, Emanuele Filiberto e San Fermo.\nTra gli ultimi interventi, ci fu la sciagurata demolizione tra gli anni '60, '70 e '80 del Palazzo Zaborra per lasciar spazio alla sede de la Rinascente. La demolizione delle case medievali verso levante e l'abbattimento delle mura per lasciar posto a moderni edifici. Il monumento a Garibaldi venne spostato ai Giardini dell'Arena, e al suo posto al centro della piazza \u00e8 stata sistemata nel 1954 un'alta colonna di et\u00e0 romana che regge la statua della \"Madonna dei Noli\" (attribuita allo scultore Francesco Bonazza) tornata sulla piazza dopo essere stata per alcuni decenni nella chiesa di Sant'Andrea. L'8 dicembre di ogni anno si svolge una cerimonia con la deposizione di una corona di fiori ai piedi della statua, omaggio alla Vergine dei tassisti padovani, i \"nolesini\" di oggi."}
{"id": "1923408", "revid": "287204", "url": "https://it.wikipedia.org/wiki?curid=1923408", "title": "Sheikhpura", "text": "Sheikhpura \u00e8 una suddivisione dell'India, classificata come \"municipality\", di 43.042 abitanti, capoluogo del distretto di Sheikhpura, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 8' 60 N e 85\u00b0 50' 60 E e ha un'altitudine di 43 .\nSociet\u00e0.\nEvoluzione demografica.\nAl censimento del 2001 la popolazione di Sheikhpura assommava a 43.042 persone, delle quali 22.935 maschi e 20.107 femmine. I bambini di et\u00e0 inferiore o uguale ai sei anni assommavano a 7.772, dei quali 3.954 maschi e 3.818 femmine. Infine, coloro che erano in grado di saper almeno leggere e scrivere erano 22.092, dei quali 13.651 maschi e 8.441 femmine."}
{"id": "1923410", "revid": "33689", "url": "https://it.wikipedia.org/wiki?curid=1923410", "title": "La favola di Natale", "text": "La favola di Natale \u00e8 un'opera letteraria dello scrittore e giornalista Giovannino Guareschi.\nScritta nel dicembre 1944 durante il periodo di prigionia, venne raccontata per la prima volta la sera della Vigilia di Natale dello stesso anno nella sua baracca nel campo di prigionia. Guareschi nella premessa della favola indica come donne ispiratrici \"Freddo, Fame e Nostalgia\".\nLa favola \u00e8 illustrata dall'autore stesso ed \u00e8 accompagnata dalle musiche di Arturo Coppola, compagno di prigionia che le compose nello stesso periodo della stesura della favola.\nNel maggio 2008 la Favola \u00e8 andata in scena al Teatro Verdi di Busseto in occasione dei festeggiamenti per il centenario della nascita dell'autore.\nTrama.\nLa favola narra di un bambino di nome Albertino (figlio dell'autore), della sua nonnina, del suo cagnolino Flick, di una lucciola e del loro incredibile onirico viaggio verso il campo di concentramento in cui si trova il padre di Albertino. Durante il viaggio la combriccola fa conoscenza di funghi parlanti, cornacchie canterine, oggetti animati, angeli e tante altre stranissime creature. La favola si conclude con un tanto povero quanto miracoloso pranzo di Natale a base di panettone in cui Albertino si \u00e8 finalmente ricongiunto con il padre, ma alla fine il pap\u00e0 di Albertino deve tornare al suo triste campo e Albertino ed il resto della gang alle loro case."}
{"id": "1923411", "revid": "729019", "url": "https://it.wikipedia.org/wiki?curid=1923411", "title": "Torre di Cerrano", "text": "La Torre di Cerrano \u00e8 una delle antiche torri costiere del Regno di Napoli, si trova sulla costa dell'Adriatico a Pineto, in provincia di Teramo; la torre \u00e8 situata a due chilometri a sud dell'abitato, e spicca nettamente all'orizzonte su una piccola collina a ridosso della spiaggia.\nDeve il suo nome al vicino torrente Cerrano (l'antico \"Matrinus\"), il cui nome a sua volta deriva probabilmente da quello della dea Cerere (\"Demeter, Dea Mater\").\nIl corso d'acqua nasce sui colli di Atri, da antichissime fontane di tipo \"qanat\" e sfocia sul mare a circa un chilometro a sud della torre, nel comune di Silvi.\nL'area era un tempo il sito dell'antico porto di Atri, nello specchio di mare vicino alla torre e al torrente giacciono sommersi i resti di un molo a forma di \"L\", opere murarie e vari manufatti.\nAttualmente \u00e8 una delle sedi dell'IZSAM.\nNel febbraio 2008 \u00e8 stato costituito il Consorzio di gestione dell'Area marina protetta Torre del Cerrano, atto propedeutico all'emissione del decreto ministeriale istitutivo del parco marino.\nL'iter era iniziato nel 1997 quando il \"Parco marino Torre di Cerrano\" fu inserito nella legge 334.\nDopo molti anni, con un costante impegno da parte delle amministrazioni locali e soprattutto con il coinvolgimento di associazioni e portatori di interesse, il 7 aprile 2010 \u00e8 stata pubblicata in Gazzetta Ufficiale della Repubblica Italiana il decreto del Ministero dell'Ambiente e della Tutela del Territorio e del Mare del 21 ottobre 2009, istitutivo dell'Area marina protetta Torre del Cerrano.\nStoria.\nNel 1251 la guelfa Atri ricevette dal Cardinale Pietro Capocci, tra gli altri privilegi, quello di costruire un porto; concessione confermata nel 1255 da Papa Alessandro IV con l'indicazione \"in Penna Cerrani\" (sulla Punta del Cerrano).\nDurante il regno di Carlo II d'Angi\u00f2 appare per la prima volta una \"vecchia torre\" in \"Penna Cerrani\" la cui ricostruzione, con una disposizione del 1287, reiterata nel 1293 e 1294, viene posta a carico anche degli abitanti di Silvi e Montepagano, che avrebbero poi tratto beneficio dalla possibilit\u00e0 di ricoverare le navi e di commerciare; analoghi ordini furono emessi nel 1310 e nel 1352.\nNel 1388 gli introiti del porto furono destinati al suo restauro per volere del re Ladislao di Durazzo e della regina madre e reggente Margherita di Durazzo; analoghi provvedimenti furono presi pi\u00f9 volte nel tempo, allo scopo di mantenere il porto in efficienza; nel 1419 fu rinnovata ad Atri l'autorizzazione a riscuotere un pedaggio destinato anche alla custodia del \"Castello e Porto di Cerrano\".\nIl porto di Cerrano fu incendiato e devastato nel 1447 da una potente flotta comandata da Andrea Loredan inviata dalla Repubblica di Venezia, in guerra con Alfonso d'Aragona, per distruggere i porti dell'Adriatico compreso l'Antico porto di Atri. Inoltre bruciarono la torre antecedente a quella attuale di Cerrano.\nNotizie sulle strutture del porto e sui danni da queste subite ci sono giunte per mezzo di un contratto di locazione del 1450, dal quale apprendiamo che sulla \"punta di Cerrano\" vi era \"la casa de lo Palaczo che sta sopra de lo porto\" dotata di una grande stalla (si tratta di una taverna oggetto dell'affitto), e che furono bruciate due case con accanto una torre di difesa le cui mura subirono gravi danni come pure vari magazzini e pertinenze.\nNel 1481 il porto \u00e8 elencato tra i possedimenti ereditati da Andrea Matteo III Acquaviva ma alla fine del secolo non rimaneva molto:\nLa torre di Cerrano.\nNel XVI secolo crebbe la minaccia di incursioni da parte dei Saraceni, che furono particolarmente intense nell'estate del 1556 quando all'Abruzzo furono risparmiate le terribili devastazioni subite dalle coste italiane grazie alle difese e al sistema di punti d'avvistamento predisposte dal Duca d'Atri Giovan Girolamo Acquaviva.\nDi conseguenza, poco tempo dopo, il Vicer\u00e9 Don Pedro Perafan de Ribera, Duca di Alcal\u00e0, decise che anche il litorale abruzzese, come gi\u00e0 altre coste della penisola, doveva avere un sistema di torri costiere, costruite a distanza tale da poter comunicare a vista tra loro, destinate non solo a dare l'allarme in caso di incursioni nemiche ma, essendo dotate di guarnigione e colubrine, anche a respingere tali incursioni.\nNel 1563, in base a una relazione del Governatore Marco Antonio Piscicello, de Ribeira ordin\u00f2 sei torri: Foro, Mucchia, Moro, Sangro, Penna, Saline, la cui costruzione per\u00f2 non inizi\u00f2 subito.\nNel 1568 Alfonso Salazar, commissario del presidente della Regia Camera di Summaria, dopo aver effettuato un sopralluogo insieme all'ingengner Scala, dispose la costruzione di quattordici torri: Tronto, Vibrata, Salinello, Tordino, Vomano, \"Chirano\", Fossacesia, Senella e le sei del 1563; i lavori furono portati a termine entro il 1569.\nBuona parte delle torri abruzzesi fu costruita da Vincenzo Tavoldi, un bergamasco che con il fratello si stava occupando delle fortificazioni di Pescara e Civitella, e che il 1\u00ba aprile 1568 si aggiudic\u00f2 l'appalto per otto di tali torri, impegnandosi a finirle entro diciotto mesi.\nTra le altre fu quindi appaltata da Alfonso Salazar la costruzione di una torre \"alla punta del Chirano, da essere vista da tutta la provincia\".\nDa altri documenti risulta per\u00f2 che la costruzione della Torre di Cerrano era iniziata nel 1490-94, quindi \u00e8 possibile che Salazar l'abbia solo portata a termine, utilizzandola inoltre come modello per le altre.\nL'opera era gi\u00e0 completata nel 1582, nel 1585 il caporale Francesco Martinez ne \u00e8 \"Torriero\".\nPer molto tempo la torre di Cerrano rimase un baluardo per il presidio e la difesa della costa, anche dopo che, all'inizio del XVIII secolo, entr\u00f2 a far parte dei possedimenti degli Scorrano, Marchesi di Cermignano.\nCon il cessare delle razzie piratesche dal mare la torre perse la sua funzione militare.\nAspetto attuale e avvenimenti recenti.\nLa costruzione originale del XVI secolo, che costituisce il nucleo del complesso attuale, \u00e8 formata da un massiccio torrione a base quadrata in laterizio, alla base il lato esterno \u00e8 di 12,80 metri mentre quello interno di 5,80 metri.\nLe mura hanno spessore decrescente e quindi risultano inclinate a piramide, ciascuna \u00e8 coronata da quattro robusti beccatelli e tre caditoie sormontate da sei merli di fattura guelfa.\nL'altezza \u00e8 di 12,60 metri esclusi i 90 centimetri dei merli.\nI soffitti sono a botte.\nLa tipologia \u00e8 tipica delle torri costiere del Viceregno, molto simile alla \"gemella\" Torre del Salinello.\nQuando fu costruita la ferrovia fu eretto un alto muraglione di contenimento subito a valle della torre.\nAgli inizi del secolo scorso la torre fu acquistata da un ufficiale di Marina, Pasquale Filiani che, nel 1915 la fece restaurare e rendere abitabile; su progetto dell'ing. Vincenzo Rosati fu aggiunta la torretta superiore a forma di parallelepipedo regolare, ma arretrato, anch'essa coronata da sei beccatelli per lato e merli guelfi, pi\u00f9 piccoli.\nScale e vani furono ricavati nello spessore delle mura, nelle quali furono aperte varie finestre.\nNegli anni venti ne divenne proprietario il marchese De Sterlich, eccentrico esponente della nobilt\u00e0 locale che, nel 1935 fece ampliare la Torre con l'aggiunta, sui lati sud ed est, di un'ala a forma di \"L\" comprendente un seminterrato e i piani terra, primo e secondo.\nLa sopraelevazione e l'ampliamento sono stati realizzati imitando i materiali e gli stili originari, e non hanno comportato modifiche sostanziali al nucleo originale.\nSuccessivo proprietario fu l'ingegner Tito Marucci\nNel 1981 la torre fu acquistata dall'Amministrazione Provinciale di Teramo che, dopo aver provveduto a lavori di ristrutturazione e consolidamento, nel 1983 vi istitu\u00ec un Centro Ricerche e Studi; il 21 maggio 1983 il complesso fu affidata all'Istituto Zooprofilattico Sperimentale di Teramo."}
{"id": "1923414", "revid": "62748", "url": "https://it.wikipedia.org/wiki?curid=1923414", "title": "Veuve Clicquot Ponsardin", "text": "Veuve Clicquot Ponsardin \u00e8 una delle pi\u00f9 grandi case produttrici di champagne (\"maison\") del mondo con sede a Reims, nella regione Champagne-Ardenne.\nFondata nel 1772 da Philippe Clicquot-Muiron, ha svolto un ruolo fondamentale nell'affermazione dello champagne come uno dei vini preferiti negli ambienti dell'alta borghesia e della nobilt\u00e0 europee.\nStoria.\nNato in una famiglia di banchieri e mercanti tessili, proprietario di numerosi vigneti, nel 1772 Philippe Clicquot decise di aprire un \"n\u00e9goce de vin\" con l'insegna Clicquot, a complemento degli altri affari della famiglia Clicquot. Fedele al suo intento di espandere la nuova attivit\u00e0 \"al di l\u00e0 di tutti i confini\", la prima consegna in assoluto della Maison venne effettuata a Venezia.\nNel 1775, la Maison effettu\u00f2 la prima spedizione di Champagne Ros\u00e9, mentre nel 1780 una selezione dei suoi vini fu spedita per la prima volta a Mosca.\nNel 1798, Philippe Clicquot fece entrare in azienda il figlio Fran\u00e7ois. Da poco sposato con Barbe-Nicole Ponsardin, Fran\u00e7ois Clicquot era determinato ad ampliare l'attivit\u00e0 e, nel 1801, assunse Louis Bohne come commesso viaggiatore. Bohne inizi\u00f2 a viaggiare in Inghilterra e nei Paesi Bassi, perlustrando poi Germania, Austria, Ungheria e Italia.\nLa prematura morte di Fran\u00e7ois Clicquot nel 1805, lasci\u00f2 Madame Clicquot vedova alla giovane et\u00e0 di 27 anni. Intelligente, piena di risorse ed energica, la \"Veuve\" (vedova) Clicquot era una donna determinata, con il coraggio necessario ad affrontare quella sfida. Assunse la gestione della propriet\u00e0 di famiglia e divenne una delle prime donne imprenditrici dei tempi moderni. Louis Bohne divenne il suo braccio destro. Quell'anno furono spedite bottiglie, di cui in Russia.\nNel 1810, Madame Clicquot manifest\u00f2 ancora una volta il suo spirito innovativo, producendo il primo champagne millesimato della regione della Champagne. Nel 1811, una vendemmia eccezionale (attribuita al passaggio di una cometa nel cielo della Champagne) favor\u00ec un'annata straordinaria.\nContinuando a dimostrare grande audacia e un formidabile acume negli affari, Madame Clicquot sfid\u00f2 il blocco continentale che paralizzava l'Europa dell'epoca e, nel 1814, riusc\u00ec a consegnare i suoi vini a San Pietroburgo. Lo Champagne fu accolto con enorme successo e cre\u00f2 grande fermento nell'aristocrazia russa.\nL'evento segn\u00f2 l'inizio di un fulmineo successo e la Maison continu\u00f2 a crescere. La presenza di Madame Clicquot nella regione era cos\u00ec forte che ben presto divenne famosa presso gli altri operatori del settore vinicolo con l'appellativo di \"La Grande Dame de la Champagne\". Gli ordini affluivano da ogni dove con un anno di anticipo e la Maison non riusciva sempre a tenere il passo con la domanda.\nGrazie al suo notevole intuito, Madame Clicquot acquist\u00f2 diversi appezzamenti di terra, oggi classificati come \"Grand Cru\". Controllava la qualit\u00e0 delle cuv\u00e9e di persona e i suoi registri di cantina testimoniano la sua straordinaria competenza.\nDa sempre una vera perfezionista, nel 1816 invent\u00f2 la prima \"table de remuage\", una tavola che inclina le bottiglie, facendo gradualmente scivolare i sedimenti verso il collo della bottiglia, rendendo cos\u00ec lo Champagne limpido e notevolmente pi\u00f9 nobile.\nNel 1963 la Veuve Clicquot Ponsardin divenne una societ\u00e0 a responsabilit\u00e0 limitata, quotata in Borsa (Borsa dei Cambi francese).\nNel 1986 Veuve Clicquot \u00e8 entrata a far parte del gruppo Louis Vuitton; l'anno successivo verr\u00e0 fondata la Louis Vuitton Mo\u00ebt Hennessy S.A. (LVMH).\nVeuve Clicquot ha ottenuto la certificazione ISO 22000 (qualit\u00e0 e sicurezza alimentare) nel luglio del 2008 e la certificazione ISO 14001 nel 2004 (rinnovata nel 2007)."}
{"id": "1923417", "revid": "2110845", "url": "https://it.wikipedia.org/wiki?curid=1923417", "title": "Primo Nardello", "text": "Professionista dal 1963 al 1965, conta due vittorie di tappa alla Volta Ciclista a Catalunya. \u00c8 zio di Daniele Nardello e Luca Nardello, entrambi ex ciclisti professionisti.\nCarriera.\nNardello si mise in luce tra i dilettanti, particolarmente al Giro di Jugoslavia del 1962 e al Campionato nazionale del 1963, dove giunse secondo. Questi risultati gli permisero di passare professionista nell'ottobre del 1963.\nNonostante la breve carriera, seppe ottenere quattro affermazioni, di cui due tappe alla Volta Ciclista a Catalunya; nel suo palmar\u00e8s anche un 53\u00ba posto nell'unico Giro d'Italia disputato nel 1964."}
{"id": "1923421", "revid": "1788047", "url": "https://it.wikipedia.org/wiki?curid=1923421", "title": "Marvin Phillip", "text": "Carriera.\nEra un membro della squadra Under-17 di Trinidad e Tobago che ha giocato il Mondiale Under-20 nel 2001.\nEsord\u00ec nella squadra senior contro Panama il 31 gennaio 2007. "}
{"id": "1923423", "revid": "599", "url": "https://it.wikipedia.org/wiki?curid=1923423", "title": "Sergei Natanovich Bernstein", "text": ""}
{"id": "1923424", "revid": "18193716", "url": "https://it.wikipedia.org/wiki?curid=1923424", "title": "Giro della Romagna", "text": ""}
{"id": "1923426", "revid": "287204", "url": "https://it.wikipedia.org/wiki?curid=1923426", "title": "Margao", "text": " \nMargao (o Madgaon, in portoghese Marg\u00e3o) \u00e8 una citt\u00e0 dell'India di 78.393 abitanti, capoluogo del distretto di Goa Sud, nello territorio federato di Goa. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 15\u00b0 18' 0 N e 73\u00b0 57' 0 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Margao assommava a 78.393 persone, delle quali 39.829 maschi e 38.564 femmine. I bambini di et\u00e0 inferiore o uguale ai sei anni assommavano a 8.497, dei quali 4.427 maschi e 4.070 femmine. Infine, coloro che erano in grado di saper almeno leggere e scrivere erano 59.700, dei quali 31.603 maschi e 28.097 femmine."}
{"id": "1923428", "revid": "400694", "url": "https://it.wikipedia.org/wiki?curid=1923428", "title": "Evan Bourne", "text": ""}
{"id": "1923430", "revid": "933835", "url": "https://it.wikipedia.org/wiki?curid=1923430", "title": "De Amicis (disambigua)", "text": ""}
{"id": "1923431", "revid": "767487", "url": "https://it.wikipedia.org/wiki?curid=1923431", "title": "We Want Moore", "text": "We Want Moore \u00e8 il secondo album live di Gary Moore."}
{"id": "1923439", "revid": "367312", "url": "https://it.wikipedia.org/wiki?curid=1923439", "title": "Ca' Tron (palazzo)", "text": "Ca' Tron \u00e8 un palazzo di Venezia, situato nel sestiere di Santa Croce, affacciato sul Canal Grande e posto tra Palazzo Belloni Battagia e Palazzo Duodo, vicino a San Stae. La propriet\u00e0 del palazzo \u00e8 dell'Universit\u00e0 IUAV di Venezia e vi ha sede la storica Facolt\u00e0 di Urbanistica e Pianificazione del Territorio.\nStoria.\nCostruita nella seconda met\u00e0 del Cinquecento, Ca' Tron \u00e8 frutto del progetto di un anonimo della scuola del Sansovino, per ospitare la famiglia Tron, che vi dimor\u00f2 fino alla sua estinzione (XIX secolo). Il periodo di massimo splendore del palazzo fu raggiunto sotto il nobile Andrea Tron, che volle ampliarlo con due ali laterali.Successivamente, durante l'Ottocento e il primo Novecento, Ca' Tron ha subito una profonda decadenza, con cambio di numerose gestioni, finch\u00e9 a partire dal 1972 l'edificio \u00e8 divenuto una sede dello IUAV di Venezia, che ha provveduto a un grande restauro.\nDescrizione.\nL'edificio, la cui pianta \u00e8 \"a U\", consta del piano terra, di un mezzanino e di due piani nobili: questi ultimi, diversamente dai primi, hanno la superficie in pietra d'Istria. La facciata \u00e8 asimmetrica, essendo la parte sinistra meno estesa: il portale e le aperture centrali dei piani nobili sono, dunque, spostate a sinistra dell'asse.La forometria dei piani nobili, divisi da marcapiano, \u00e8 formata da otto finestre a tutto sesto, con le quattro centrali unite a fare una quadrifora.Sulla piccola facciata posteriore di Ca' Tron, che guarda sul giardino con pozzo al centro, sono presenti due pentafore a tutto sesto con balaustra ai piani nobili, al piano terra un'unica apertura suddivisa da due colonnine.Dentro, il palazzo \u00e8 stato profondamente rimaneggiato, in conseguenza delle diverse funzioni cui \u00e8 stato adibito negli ultimi due secoli, con conseguente degrado del patrimonio artistico; per questo gli affreschi di Louis Dorigny e gli stucchi presenti all'interno sono in condizioni non buone, malgrado i restauri."}
{"id": "1923440", "revid": "212348", "url": "https://it.wikipedia.org/wiki?curid=1923440", "title": "Ca Tron", "text": ""}
{"id": "1923442", "revid": "599013", "url": "https://it.wikipedia.org/wiki?curid=1923442", "title": "Forte di Nago", "text": "Il forte di Nago (in tedesco \"Stra\u00dfensperre Nago\") \u00e8 una fortezza austro-ungarica che si trova a Nago, frazione di Nago-Torbole, sulle sponde settentrionali del lago di Garda in Trentino. Il forte appartiene al \"subrayon III\" del pi\u00f9 grande complesso di fortificazioni austriache al confine italiano.\nStoria.\nIl forte di Nago \u00e8 un importante elemento della cintura di difesa (pi\u00f9 o meno trenta fortificazioni) che fu decisa dall'allora governo austro-ungarico dopo la perdita della Lombardia a seguito della seconda guerra di indipendenza.\nIl 21 dicembre del 1859 fu approvato il progetto di costruzione del forte, che fu iniziato a costruire il 1\u00ba giugno 1860 dalla ditta Tomasini, ultimato il 5 gennaio 1861 e collaudato nel 1863. Il forte era in blocchi di pietra calcarea, apparteneva quindi alla prima generazione delle fortificazioni. Il forte si trova vicino al Castel Penede, distrutto nel 1703.\nIl forte era suddiviso in due parti, disposte su due diversi livelli ma connesse da una scalinata, interrotta da una polveriera. La parte superiore era pi\u00f9 grande, mentre quella inferiore era pi\u00f9 piccola.\nLa fortezza superiore aveva 8 cannoniere al piano terra e 6 al piano rialzato, oltre che ad 11 feritoie al primo piano e 13 al secondo, da arma personale. Era quindi l'unico esempio, tra i forti di prima generazione, di difesa verticale.\nAveva anche la funzione di tagliata chiudendo la rotabile con un portone di ferro. Le mura del forte vanno dai 2,20 metri delle fondamenta ai 1,90 delle mura esposte. All'interno il forte aveva una sorgente di acqua potabile, che lo rendeva autonomo.\nL'armamento serviva per sbarrare l'Alto Garda e il Passo San Giovanni, ma durante la Grande Guerra, precisamente il 24 maggio 1915, venne disarmato. La guarnigione del forte era composta da 5 ufficiali e 148 uomini.\nArmamento.\nNel 1913 risultano altri sei pezzi da 9\u00a0cm M 75/76."}
{"id": "1923450", "revid": "767487", "url": "https://it.wikipedia.org/wiki?curid=1923450", "title": "Ecco l'impero dei sensi", "text": " \u00e8 un film del 1976, scritto e diretto da Nagisa \u014cshima, basato su un celebre episodio di cronaca avvenuto nel Giappone degli anni trenta.\nFu presentato in apertura della Quinzaine des R\u00e9alisateurs del 29\u00ba Festival di Cannes, con un successo tale da costringere a passare dalle cinque proiezioni previste a dodici.\nTrama.\nTokyo, 1936. Il legame tra la giovane cameriera Sada Abe e Kichizo Ishida (detto \"Kiki san\"), proprietario della pensione presso cui presta servizio, \u00e8 fatto d'un amore totalmente dominato dai sensi. La relazione parte dall'attrazione reciproca, si evolve attraverso l'estasi sensuale per precipitare, nel finale, in un baratro erotico. I due amanti vivono alimentando (e alimentandosi di) questo tipo di legame, l'uno in funzione del piacere che pu\u00f2 dare all'altro, annullando, con l'ossessivo ripetersi degli amplessi, ogni forma di quotidianit\u00e0 tradizionale e di razionalit\u00e0.\nLa costante necessit\u00e0 che hanno l'uno dell'altra \u00e8 tale che non possono impedirsi di copulare nemmeno in presenza di altre persone o all'aperto. Il compulsivo consumarsi del gesto carnale, che diviene sempre pi\u00f9 estremo, si conclude con la morte di Kiki, soffocato nell'ultima e mortale trasgressione. Nel finale, Abe Sada recide il membro di Kiki - d'evidente valore simbolico e affettivo - e se ne appropria, portandolo dentro di s\u00e9 per tre giorni, fino all'arresto da parte della polizia.\nCommento.\nLa scelta degli ambienti, che fanno pensare al teatro (o addirittura al Giappone feudale, se non fosse per i treni, le sigarette e i soldati in partenza per la Manciuria), i pochi personaggi, i colori, le musiche, i canti tradizionali, riescono a esaltare l'aspetto drammatico della relazione pi\u00f9 che l'aspetto strettamente sensuale.\nDal punto di vista figurativo, le scelte della regia danno un carattere marcatamente erotico al film, che in molti hanno definito pornografico. \u00c8 vero che l'obiettivo della macchina da presa mette a fuoco ogni dettaglio della nudit\u00e0 dei corpi impegnati in rapporti in cui non c'\u00e8 finzione cinematografica, ma \u00e8 anche vero che la storia \u00e8 incentrata sull'enorme potere che i sensi possono esercitare sulla vita di due persone, sino a prenderne il sopravvento.\nPur profondamente giapponese, il film \u00e8 impregnato delle idee del francese Georges Bataille: la passione fisica, il piacere sessuale, il gusto della trasgressione e la morte vi sono indissolubilmente legati."}
{"id": "1923457", "revid": "767487", "url": "https://it.wikipedia.org/wiki?curid=1923457", "title": "Tropis - Uomo o scimmia?", "text": "Tropis - Uomo o scimmia? (\"Skullduggery\") \u00e8 un film statunitense del 1970 diretto da Gordon Douglas e interpretato, tra gli altri, da Burt Reynolds, Susan Clark ed Edward Fox.\nTrama.\nUna spedizione americana nella Nuova Guinea scopre una strana popolazione, composta da ominidi regrediti ad uno stato belluino, ma innocui e pacifici. Il protagonista, avendo difficolt\u00e0 a memorizzare il lunghissimo nome latino con cui gli studiosi li annotano, li battezza Tropis. Ma qualcuno ha gi\u00e0 in mente di sfruttare i piccoli esseri come operai in miniera. Quando uno dei Tropis sembra essere stato assassinato, il seguente processo si concentra sulla questione se i Tropis siano una forma di umani o animali."}
{"id": "1923459", "revid": "1958640", "url": "https://it.wikipedia.org/wiki?curid=1923459", "title": "Lilio Gregorio Giraldi", "text": "Biografia.\nNato a Ferrara il 13 giugno 1479 in una famiglia di modesta condizione, pot\u00e9 tuttavia compiere gli studi di umanit\u00e0 con Luca Riva e Battista Guarino. Conclusi gli studi, fu per qualche tempo a Napoli, dove conobbe il Pontano e il Sannazaro. Torn\u00f2 in Emilia per unirsi a Gianfrancesco Pico, nipote del famoso Giovanni, dapprima a Mirandola e seguendolo poi a Carpi nel 1502, alla corte di Alberto Pio, quando l'umanista perdette la signoria e fu esiliato dai fratelli Ludovico e Federico: qui inizi\u00f2 a comporre gli \"Historiae poetarum dialogi decem\".\nNel 1507 era a Milano a studiare greco con Demetrio Calcondila: da qui in maggio mand\u00f2 al suo maestro Luca Riva il \"De musis syntagma\", che precis\u00f2 di aver composto ancora adolescente. Dopo un anno era nuovamente in viaggio per Modena, ospite di Bianca Bentivoglio, vedova di Niccol\u00f2 Maria Rangoni, che gli affid\u00f2 l'istruzione del figlio Ercole insieme con il quale, chiamato da Leone X nel 1514, si stabil\u00ec a Roma nei palazzi vaticani. Il suo allievo fu fatto cardinale nel 1517 ed egli si riprometteva di guadagnare qualche beneficio ecclesiastico e infatti fu da Adriano VI, nel 1523, nominato protonotario e canonico della cattedrale di Ferrara.\nLe ambizioni di una fortunata e lucrosa carriera svanirono nel 1527, quando la citt\u00e0 fu messa a sacco dai soldati di Carlo V, ed egli perdette ogni suo avere e il suo stesso protettore, morto nell'agosto di quell'anno. Lasciata Roma per Bologna, cerc\u00f2 invano qualche ufficio presso il legato pontificio: torn\u00f2 allora a Mirandola dal suo vecchio mecenate Gianfrancesco Pio, che aveva faticosamente recuperato la signoria della cittadina. Non per molto per\u00f2, perch\u00e9 il Pico fu fatto assassinare dal nipote Galeotto nel 1533 e il Giraldi trov\u00f2 allora accoglienza alla corte estense di Ferrara, dove la duchessa Renata aveva riunito un gruppo di intellettuali in odore di eresia.\nDa Ferrara non si spost\u00f2 pi\u00f9, e vi mor\u00ec nel 1552: del resto, tormentato dalla gotta, pass\u00f2 gran parte dei suoi giorni a letto, eppure questo fu il periodo letterariamente pi\u00f9 fecondo. Il Giraldi \u00e8 ormai dimenticato ma le sue opere furono altamente apprezzate dagli eruditi del tempo, in particolare il trattato di mitologia \"De deis gentium\" e i suoi saggi sui poeti antichi e moderni. Si tratta di opere di erudizione e come tali declinarono presto nel gusto e nell'attenzione degli stessi letterati tanto che gi\u00e0 il Tiraboschi, al di l\u00e0 delle lodi dovute alla cultura dell'autore, dava un giudizio limitativo del \"De deis\": \u00abL'erudizione che in essa si vede \u00e8 vastissima, perch\u00e9 appena vi ha autore greco o latino de' cui passi non ei si valga. Cita ancora talvolta i codici a penna, n\u00e9 lascia di far uso delle antiche iscrizioni. Ei non \u00e8 semplice compilatore degli altrui detti, ma gli esamina e li confronta tra loro e or segue, or rigetta la loro opinione. N\u00e9 io dir\u00f2 gi\u00e0 che sia questo un compito trattato di mitologia, e anzi confesser\u00f2 volentieri che le citazioni troppo affollate lo rendono alquanto oscuro, che non ne \u00e8 sempre esatta la critica e che i monumenti poscia scoperti ne hanno additato e molte mancanze e molti errori. Ma chiunque si faccia a leggerlo, non potr\u00e0 a meno di confessare ch'essendo stato il Giraldi il primo a trattare dottamente un s\u00ec vasto e un s\u00ec intralciato argomento, ei lo ha fatto in maniera che a ragione vien rimirato come uno de' pi\u00f9 dotti umanisti del tempo\u00bb."}
{"id": "1923464", "revid": "1305772", "url": "https://it.wikipedia.org/wiki?curid=1923464", "title": "Utopia (videogioco 1982)", "text": "Utopia \u00e8 un videogioco per Intellivision progettato e programmato da Don Daglow. Pubblicato dalla Mattel nel 1982, \u00e8 uno dei primi esempi di videogiochi strategici in tempo reale. Ne \u00e8 stata pubblicata una versione per l'home computer Aquarius, sempre di Mattel.\n\u00c8 stato reso disponibile nel pacchetto \"Greatest Hits\" che comprende i titoli per Intellivision che hanno avuto maggiore successo, oltre che su Game Room e su Games for Windows \u2013 Live.\nModalit\u00e0 di gioco.\nIl gioco, spesso chiamato scherzosamente \"Civilization 0.5\" negli anni successivi (in riferimento alla vaga somiglianza con il primo \"Civilization\", uscito anni dopo), vede due giocatori al governo ciascuno della propria isola. Non sono disponibili avversari computerizzati, ma un giocatore solo pu\u00f2 eventualmente giocare per il punteggio, ignorando l'altra isola.\nLa schermata di gioco mostra la mappa fissa delle due isole, che hanno sempre la stessa forma e inizialmente appaiono deserte. Il controllo avviene muovendo un cursore, tramite il quale si acquistano e posizionano costruzioni sulla superficie della propria isola, idealmente divisa in caselle quadrate, oppure si piazzano e spostano le proprie navi.\nI punti vengono accumulati in base al benessere degli abitanti dell'isola, che necessitano di cibo, abitazioni, industrie tessili e altro. Se il benessere scende troppo si possono verificare delle ribellioni, anche sovvenzionate dal giocatore avversario.\nSi verificano anche disastri naturali non controllabili, ad esempio un uragano pu\u00f2 distruggere coltivazioni, flotte o edifici.\nI turni di gioco hanno una durata in secondi e il gioco termina dopo un numero di turni prestabilito. Durata e numero dei turni sono impostabili. All'interno di un turno l'azione \u00e8 in tempo reale, ad esempio si possono muovere le navi da pesca per inseguire i banchi di pesce ed evitare i pirati o attaccare l'avversario con le navi da guerra. Al termine del turno viene accumulato il reddito della produzione, che serve ad acquistare nuove strutture."}
{"id": "1923465", "revid": "115751", "url": "https://it.wikipedia.org/wiki?curid=1923465", "title": "Giochi Panamericani del 2003", "text": ""}
{"id": "1923469", "revid": "1305772", "url": "https://it.wikipedia.org/wiki?curid=1923469", "title": "Descent 2", "text": "Descent 2 \u00e8 un videogioco di tipo sparatutto in prima persona 3D sviluppato da Parallax Software e pubblicato dalla Interplay nel 1996 per PC, seguito di \"Descent\".\nMentre la versione shareware del primo gioco includeva 7 livelli, quella di \"Descent II\" includeva solo 3 livelli. Un'altra versione demo del gioco conteneva 8 livelli, chiamata \"Destination Quartzon\", venduta assieme al joystick Logitech Wingman.\nNel 1996 Brainware pubblic\u00f2 Descent Mission Builder 2, un editor di missioni per il gioco ed \u00e8 capace di convertire livelli di Descent per Descent II. Il codice sorgente di \"Descent II\", come quello di \"Descent\", venne reso di pubblico dominio.\nTrama.\nDopo che il giocatore ha distrutto tutte le miniere nel sistema solare in Descent, si ferma con la sua astronave nella cintura di asteroidi per fare rifornimento. L'astronave riceve un prototipo di nucleo di teletrasporto e viene mandata a investigare presso le miniere spaziali della PTMC, l'ultima delle quali sembra essere gestita tramite un planetoide, che si rivela essere una grande nave spaziale.\nIl \"material defender\" avverte quindi Dravis via radio del fatto che sta per ritornare a casa, ma il nucleo di teletrasporto ha un malfunzionamento e finisce in una zona sconosciuta dello spazio. Vengono mostrate le parole \"To be continued\", indicando che vi sar\u00e0 un seguito in \"Descent 3\".\nModalit\u00e0 di gioco.\nIl gameplay \u00e8 lo stesso del capitolo precedente, sono state per\u00f2 introdotte nuove armi e nemici, ed il \"guide bot\" un robot amico che guida il giocatore in molti livelli verso gli obiettivi da raggiungere. Le mappe presentano punti con spazi aperti abbastanza ampi, ed inoltre sono state introdotte la funzione \"afterburner\" che consente alla navicella di effettuare accelerazioni da fermo ma per un limitato periodo di tempo, ed il \"thief bot\", un nuovo nemico capace di rubare alcune armi al giocatore.\nLivelli.\n\"Descent II\" si basa su dei sistemi stellari oltre quello solare. I pianeti sono Zeta Aquilae, Quartzon, Brimspark, Limefrost Spiral, Baloris Prime, e Omega. Il sistema Omega \u00e8 diviso nella Sfera Puuma e nel Tycho Brahe, l'ultimo livello del gioco. Ogni sistema \u00e8 costituito da 4 livelli e un livello segreto.\nCome risposta alle critiche sui livelli di \"Descent\", considerati poco creativi, i livelli di \"Descent II\" sono stati creati con maggiore spunti di creativit\u00e0; per esempio il livello 2 \"Turnabout Bore\" \u00e8 rappresentato da una forma a 8. I livelli includono enigmi da risolvere (principalmente porte nascoste e campi di forza che riflettono raggi laser), alcuni dei quali sono necessari per completare il livello.\nNei livelli segreti il giocatore pu\u00f2 viaggiare avanti e indietro tra questi e i livelli dello stesso sistema, fintanto che il reattore del livello non viene distrutto. Non si pu\u00f2 comunque salvare il gioco mentre si \u00e8 nel livello segreto.\nI pianeti:\nLa lista completa dei livelli di Descent II:\nMultigiocatore.\nCome in \"Doom\", \"Descent\" possiede una modalit\u00e0 di tipo multigiocatore usabile tramite una LAN. Il gioco fu uno dei primi a dare la possibilit\u00e0 ai giocatori di partecipare a un server senza bisogno di essere coordinati, mentre in Doom era necessario aspettare che tutti i giocatori fossero connessi allo stesso momento. Per il multiplayer, gli emulatori IPX come kali e Kahn, che fornivano migliore compressione per i giochi IPX con annessa una rete IRC in un client a parte.\nRobot.\nOgni pianeta mostra un proprio gruppo di robot \"a tema\". Per esempio Brimspark (pianeta vulcanico ricoperto di lava) mostra dei robot che usano armi esplosive mentre Spirale Limefrost (un mondo ghiacciato) mostra dei robot che sparano colpi blu/bianchi.\nIn \"Descent II\" \u00e8 stato apportato un grosso miglioramento alla intelligenza artificiale, con i robot che sono capaci di compiere attacchi veloci. Il \"Bandit\" o \"Thief-Bot\" \u00e8 capace di muoversi velocemente e cerca di rubare le armi al giocatore mentre lo \"E-Bandit\" cerca di rubare energia e scudi.\nUn'altra aggiunta importante \u00e8 il \"Guide-Bot\", un piccolo robot che il giocatore pu\u00f2 usare per farsi aiutare nel trovare la via giusta. Il Guide-Bot pu\u00f2 sparare colpi che possono danneggiare leggermente gli altri robot ed \u00e8 immune ai colpi laser, ma pu\u00f2 essere distrutto da missili e colpi di cannone Gauss.\nI \"boss\".\nCome in \"Descent\" alcuni livelli non usano il reattore come punto focale ma si basano su un robot \"boss\" che deve essere distrutto per far aprire l'uscita. in \"Descent II\" vi sono dei boss nel quarto livello di ogni sistema. I boss sono capaci di teletrasportarsi e di creare altri robot sul posto quando vengono attaccati.\nI primi due boss sono vulnerabili a tutte le armi, mentre gli altri due seguenti sono sensibili alle armi a particelle ma non ai laser. Il quinto boss pu\u00f2 essere danneggiato solo con armi a energia, mentre il boss finale si distrugge colpendo una parte verde lampeggiante dietro la sua \"schiena\".\nArmi e oggetti.\nDescent II possiede tutte le armi del gioco precedente con 10 armi aggiuntive. Il \"powerup Ammo Rack\" permette di aumentare del doppio il numero massimo di munizioni portabili (per esempio il Vulcan pu\u00f2 usare 20000 colpi invece di 10000).\nArmi secondarie.\nTutti i giochi della serie \"Descent\" possiedono una sorta di oggetto segnalatore che serve al giocatore per illuminare parti al buio del livello. In \"Descent\", il fuoco segnalatore costa 1 punto di energia per ogni pezzo. In \"Descent II\", 1 punto di energia equivale a due fuochi segnalatori, utilizzabili anche quando l'energia \u00e8 stata esaurita, a una rapidit\u00e0 inferiore.\nAspetti tecnici.\nSia \"Descent\" che \"Descent II\" usano un software renderer. Descent II \u00e8 capace di utilizzare altre risoluzioni oltre a quella standard. Dopo la prima distribuzione \u00e8 stata aggiunta una patch che aggiungeva il supporto a schede grafiche acceleratrici 3D come la S3 ViRGE. Un'altra patch ha aggiunto in seguito il supporto per le schede Voodoo di 3Dfx.\nIl \"Descent\" originale usa colori a 8-bit nella modalit\u00e0 13h di display DOS, usando la risoluzione di 320 \u00d7 200 pixel. Il Macintosh e i PC in seguito hanno permesso l'uso di risoluzioni maggiori come 640 \u00d7 480. Descent II permette di usare risoluzioni maggiori come 800 \u00d7 600 oppure 1280 \u00d7 1024 usando il comando -superhires. Alcune patch fatte da terzi adatte a Windows XP permettono al gioco di usare la risoluzione 1600 \u00d7 1200 e di fare uso di schede grafiche potenti come le Radeon e le GeForce.\nCome \"Descent\", \"Descent II\" funziona tramite l'uso di cubi interconnessi. I lati dei cubi sono collegati ad altre strutture geometriche dello stesso tipo o mostrano fino a due mappe di texture. I cubi possono essere deformati a patto che rimangano convessi. Per creare effetti quali porte e grate, si vengono a piazzare dei muri che collegano due cubi. Descent ha introdotto uno schema di illuminazione statica e una semplice illuminazione dinamica, migliore rispetto a quella di Doom. L'ambiente si pu\u00f2 illuminare con luci che possono essere intermittenti e si pu\u00f2 farlo rimanere al buio spegnendo le luci. Inoltre, molti dei suoni a 8-bit e 11\u00a0kHz provenienti dal Descent originale sono stati ricampionati a 22\u00a0kHz, per dare una maggiore accuratezza di riproduzione.\nEspansioni.\nDescent II: The Vertigo Series (1996).\nUna espansione per \"Descent II\" con 23 livelli di cui 3 segreti. Vi sono alcune innovazioni tra cui le luci intermittenti.\nDescent II: The Infinite Abyss (1997).\nUna espansione speciale contenuta in due CD-ROM. Il primo disco contiene il gioco \"Descent II\" provvisto di patch aggiuntive e con miglioramenti mentre il secondo contiene \"The Vertigo Series\".\nVersioni per altre piattaforme.\nDescent Maximum (PlayStation).\n\"Descent Maximum\" \u00e8 la versione del gioco apposita per PlayStation. A differenza del Descent per Playstation, Descent Maximum presenta 30 livelli diversi dalla versione PC ed \u00e8 stato appositamente creato per inserirsi meglio nell'ambiente console. Le mappe sono generalmente pi\u00f9 piccole rispetto a quelle della versione PC.\nDescent II (GameTap).\nNel 2006 Descent II \u00e8 stato portato sulla piattaforma di distribuzione digitale GameTap, permettendone l'utilizzo su Windows XP.\nI ports.\nDopo la pubblicazione del codice sorgente di \"Descent II\", venne realizzato \"D2X-XL\", un progetto open source e multipiattaforma sviluppato per consentire al gioco di girare sui moderni sistemi operativi, supportare le moderne tecnologie grafiche e risolvere i \"bugs\" presenti nel gioco originale.\nLetteratura.\nLa serie \"Descent\" ha visto la creazione di una trilogia di storie scritte da Peter Telep. I titoli sono \"Descent\", \"Descent: Stealing Thunder\", e \"Descent: Equinox\". Le storie non seguono propriamente la trama dei giochi ma espandono l'universo della serie aggiungendo particolari e dettagli."}
{"id": "1923475", "revid": "1305772", "url": "https://it.wikipedia.org/wiki?curid=1923475", "title": "The Day That Never Comes", "text": "The Day That Never Comes \u00e8 un singolo del gruppo musicale statunitense Metallica, pubblicato il 21 agosto 2008 come primo estratto dal nono album in studio \"Death Magnetic\".\nDescrizione.\nL'introduzione \u00e8 caratterizzato dalla presenza di chitarre pulite che passano successivamente alle strofe, mentre i ritornelli presentano chitarre distorte pesanti. L'intermezzo accelera gradualmente e conduce infine a un ritmo veloce tra le chitarre e un lungo assolo di chitarra di Kirk Hammett, un build-up paragonabile a quello di \"One\", \"Welcome Home (Sanitarium)\" e \"Fade to Black\". Il finale, come gli altri brani, \u00e8 puramente strumentale, con numerosi assoli e progressioni di accordi.\nVideo musicale.\nIl videoclip, diretto da Thomas Vinterberg, \u00e8 stato pubblicato il 1\u00ba settembre 2008 e mostra scene del gruppo intento a eseguire il brano sopra un palco circondato dal deserto con altre in cui un militare perde il proprio amico a seguito di un'esplosione e successivamente pronto ad attaccare insieme ad altri militari un veicolo con a bordo due cittadini le cui intenzioni si rivelano innocue contrariamente a quanto pensato dal militare protagonista."}
{"id": "1923477", "revid": "79968", "url": "https://it.wikipedia.org/wiki?curid=1923477", "title": "Criminologia", "text": "La criminologia \u00e8 una scienza che studia i comportamenti criminali, l'insieme ordinato delle conoscenze empiriche sul crimine, sul reo, sulla condotta socialmente deviante e sul controllo di tale condotta e sulla vittima.\nStoria.\nDal punto di vista storico, i primi albori della criminologia si hanno con l'affermarsi della cultura illuminista nel XVIII secolo e in particolare con l'intellettuale giurista italiano Cesare Beccaria e il suo trattato \". Nasce in questo contesto la cosiddetta \"scuola classica\"\", imperniata sui concetti liberistici del diritto penale.\nSuccessivamente, nell'XIX secolo, con lo sviluppo delle scienze empiriche (psicologia, sociologia, antropologia), nasce la scuola positiva, che si articola in due direzioni: lo studio dell'uomo che delinque secondo l'approccio medico-biologico dell'antropologia criminale (Cesare Lombroso), e lo studio sociologico delle condizioni che favoriscono la commissione \"differenziale\" di reati in funzione del ceto sociale di appartenenza.\nIn seguito, con il moltiplicarsi delle ricerche e delle conoscenze psicologiche, la scuola positiva assume un indirizzo psicopatologico e psichiatrico. La delusione conseguente alle eccessive aspettative che si erano formate in relazione alla possibilit\u00e0 di affrontare scientificamente i problemi della criminalit\u00e0 porter\u00e0 all'emergere degli approcci di criminologia critica (di impostazione marxista) e di \"anticriminologia\" da un lato, e dall'altro al riemergere della scuola classica nel filone oggi denominato \"neoclassico\": questo in Italia, caratterizzato, come \u00e8 noto, dall'avversione per le scienze sociali da parte delle ideologie politicamente dominanti.\nNegli Stati Uniti e nei paesi anglosassoni, diversamente che in Italia, la criminologia, a partire dagli anni venti del XX secolo, si qualifica come disciplina prevalentemente sociologica. Pu\u00f2 dirsi, in definitiva, che la criminologia costituisca il punto di incontro e di dibattito di tutti i contributi scientifici al problema del delinquente in quanto persona e della criminalit\u00e0 come fenomeno sociale, oltre che a quello delle forme pi\u00f9 adeguate a fini di prevenzione, trattamento e controllo della criminalit\u00e0.\nLa criminologia moderna non pu\u00f2 essere definita una scienza in senso stretto, ma come un fascio di discipline definite dal loro oggetto comune, il reo e/o il reato. Essa, in realt\u00e0, si esaurisce nelle discipline che, a vario titolo, si occupano, ciascuna dal proprio punto di vista, di tale oggetto: fra le scienze empiriche troviamo la sociologia, la psicologia, la psichiatria, la biologia, la genetica, le neuroscienze in generale (anche se il loro contributo alla criminologia \u00e8 stato grandemente sopravvalutato), e fra le scienze normative il diritto penale e il diritto penitenziario.\nDescrizione.\nOggetto della disciplina.\nOggetti fondamentali di studio sono i reati, la cui definizione \u00e8 sociale e normativa, e i loro autori. Sono stati fatti in passato tentativi di arrivare a definire dei delitti \"naturali\", condivisi come tali da tutte le culture, ma essi hanno portato sostanzialmente a un nulla di fatto; il delitto, in questo senso, non pu\u00f2 essere inteso come fatto biologico o \"assoluto\", ma come frutto di una certa definizione sociale che varia in funzione del tempo (storia) e dello spazio (geografia), ossia varia da cultura a cultura. Crimine, diritto e cultura sono pertanto concetti profondamente interrelati tra loro.\nMetodi e campi.\nLa criminologia \u00e8 oggi una disciplina piuttosto eclettica in termini metodologici, proprio in quanto non costituisce una scienza unitaria, ma il luogo di applicazione di conoscenze acquisite in vari contesti e appartenenti a diversi ambiti disciplinari al problema del delitto.\nTradizionalmente la criminologia si \u00e8 occupata dello studio della personalit\u00e0 del delinquente, cui hanno contribuito le principali scuole sviluppatesi in ambito psicologico-clinico a partire dalla nascita della psicologia come scienza nell'Ottocento (psicologia sperimentale, antropologia criminale, psicoanalisi e principali scuole psicodinamiche, scuole comportamentistiche e pi\u00f9 recentemente cognitiviste, scuole psicologico-sociali, scuole sistemiche e di dinamica familiare; studio della delinquenza tramite i principali reattivi psicodiagnostici).\nImportanti sono stati anche i contributi delle scuole sociologiche sviluppatesi prevalentemente in ambito statunitense: da un lato, la sociologia della scuola di Chicago, con gli sviluppi successivi (teoria delle associazioni differenziali, teoria delle subculture, teorie della stratificazione sociale, fino ai contributi della cd. \"criminologia radicale\"); dall'altro, sulla scia della psicologia sociale di George Herbert Mead, la sociologia interazionista e fenomenologica, con i contributi della teoria dell'etichettamento e lo studio delle carriere criminali. Altre ricerche hanno studiato la percezione del fenomeno criminale, e le emozioni connesse (paura del crimine) nella pi\u00f9 ampia collettivit\u00e0.\nPer ottenere questi risultati, la criminologia si \u00e8 avvalsa sia di tecniche quantitative di indagine, sia di tecniche qualitative (attualmente in fase di sviluppo dopo l'ondata quantitativa degli anni settanta - ottanta del secolo scorso) pi\u00f9 tese a studiare in profondit\u00e0 casi singoli o piccoli gruppi di autori. Non vanno dimenticate le metodologie connesse alle scuole interazioniste, della cd. \"osservazione partecipante\", in cui lo studioso partecipa direttamente al fenomeno che intende studiare.\nEpidemiologia dei comportamenti criminosi.\nDal punto di vista descrittivo, la criminologia si occupa sia dell'epidemiologia dei principali delitti, ossia il modo in cui essi si manifestano concretamente: omicidio, violenza sessuale, reati legati al consumo di sostanze stupefacenti, crimini economici e dei colletti bianchi, delinquenza comune e organizzata, terrorismo, etc; sia delle caratteristiche degli autori dei delitti stessi, della loro maggiore o minore propensione a delinquere, nonch\u00e9 dei fattori di rischio correlati al comportamento criminale.\nL'analisi epidemiologica della criminalit\u00e0 ha evidenziato, ad esempio, che la tendenza all'agire criminale \u00e8 molto pi\u00f9 frequente (circa dieci volte di pi\u00f9) nei maschi che nelle femmine, e si concentra nelle fasce giovanili di et\u00e0, dai 20 ai 35 anni soprattutto.\nIn Italia le statistiche ufficiali della criminalit\u00e0 sono raccolte, elaborate e pubblicate dall'ISTAT, l'Istituto Nazionale di Statistica. Esse forniscono in particolare i tassi relativi ai vari reati. Il \"tasso\" di un reato \u00e8 il numero di casi del reato in questione, registrato in un determinato anno, ogni centomila abitanti; per esempio un tasso di omicidio volontario dell'1,5 per 100.000 significa che in quell'anno, ogni 100.000 abitanti, si \u00e8 verificato in media un caso e mezzo di omicidio volontario.\nIndagini campionarie a scopo criminologico sono svolte, oltre che dai ricercatori nelle universit\u00e0, anche da altri enti di ricerca, per esempio dal Censis e dalla Doxa. Esse consentono, a titolo di esempio, di studiare la percezione dell'opinione pubblica in materia di criminalit\u00e0 e di misurare quante persone sono state vittime di reati (in questo caso si tratta delle cosiddette \"indagini di vittimizzazione\"). Il confronto fra i reati ufficialmente denunciati e quelli realmente commessi, quali risultano dagli studi di vittimizzazione, consente una sia pur sommaria valutazione del \"numero oscuro\" (i reati commessi ma non denunciati n\u00e9 rilevati ufficialmente, e quindi sempre in numero maggiore rispetto ai reati ufficialmente \"contabilizzati\"). Il problema della valutazione del \"numero oscuro\" \u00e8 una delle maggiori sfide metodologiche per la criminologia.\nCriminologia clinica.\nUn ramo applicativo della criminologia viene denominato \"criminologia clinica\". Essa si propone, soprattutto attraverso l'analisi e l'intervento su singoli specifici casi, di formulare una diagnosi, una prognosi e una possibile \"terapia\" di trattamento relativamente agli autori di reati.\nLa \"diagnosi\" punta a ricostruire i fattori e le condizioni che hanno portato alla genesi e all'esecuzione del reato (rispettivamente, \"criminogenesi\" e \"criminodinamica\"), la \"prognosi\" cerca di valutare la maggiore o minore \"pericolosit\u00e0 sociale\" del soggetto, la \"terapia\" prevede interventi di rieducazione e di assistenza psicologica, con l'obiettivo di risocializzare il reo e di consentirgli una piena reintegrazione sociale.\nUn tempo l'analogia con la medicina era interpretata in modo abbastanza letterale, come provano ad esempio gli studi di Lombroso che avevano appunto un carattere marcatamente antropologico-medicale. Oggi invece i termini \"diagnosi\", \"prognosi\" e \"terapia\" in criminologia vengono usati prevalentemente come metafore di un processo conoscitivo, interpretativo e trattamentale che non pretende pi\u00f9 di avere una valenza medica.\nPer quanto riguarda la dimensione prognostica, che ha l'obiettivo fondamentale di valutare la maggiore o minore pericolosit\u00e0 sociale di un soggetto, nonch\u00e9 di stimare le maggiori o minori probabilit\u00e0 di recupero sociale per quel soggetto, un modello previsionale che ha avuto notevole successo in passato ma che oggi viene considerato ampiamente superato \u00e8 quello sviluppato dai coniugi Eleanor e Sheldon Glueck.\nQuesto modello ipotizza che tre gruppi di variabili consentano di prevedere la maggiore o minore probabilit\u00e0 di incorrere in una \"carriera criminale\":\nModelli pi\u00f9 recenti si basano, oltre che sulle previsioni cliniche, anche su modelli statistico - attuariali che permettono di diminuire il numero di errori, e che vengono utilizzati soprattutto in campo psicoforense.\nCriminologia e psichiatria forense.\nLo studio delle tossicodipendenze e quello delle malattie mentali, nei possibili risvolti criminologici, \u00e8 di competenza della criminologia clinica e della psichiatria e psicopatologia forense: queste ultime discipline, in Italia, a differenza di quanto avviene all'estero, sono piuttosto vicine alla criminologia in senso stretto. Tale fenomeno discende dalla collocazione accademica prevalentemente medica della disciplina in Italia, a differenza dai paesi anglosassoni e dalla maggioranza degli altri paesi europei.\nIl maggiore campo applicativo di queste discipline riguarda la questione dell'imputabilit\u00e0, a sua volta collegata alla valutazione della capacit\u00e0 di intendere e di volere.\nPer la legge italiana, se manca pienamente la capacit\u00e0 di intendere e/o di volere, il reo non \u00e8 imputabile, e nei suoi confronti vengono disposte misure di sicurezza a carattere anche terapeutico; se invece la capacit\u00e0 di intendere e/o di volere \u00e8 \"grandemente scemata\", il reo \u00e8 imputabile ma la pena \u00e8 diminuita (e vengono inoltre disposte misure di sicurezza).\nParzialmente sovrapponibile alla psichiatria forense (ma non sostitutiva) \u00e8 la criminologia clinica: la psichiatria si pone prevalentemente il compito della diagnosi, mentre la criminologia clinica, pi\u00f9 specificatamente, quello dello studio della criminodinamica e della criminogenesi, per usare l'antica ma ancora efficace terminologia di Etienne de Greeff.\nCriminologia, criminalistica e investigazione.\nSpesso si confonde, da parte dei \"mass media\", la criminologia con la \"criminalistica\", o con l'investigazione criminale (crime analysis), anche se si tratta di settori molto distinti: mentre la criminologia \u00e8 una scienza che studia i reati, gli autori di reato e le possibili misure per prevenire, trattare e controllare il delitto, l'investigazione concerne attivit\u00e0 volte a scoprire \"chi\" abbia commesso il delitto in modo specifico, messe in atto dalle forze di polizia giudiziaria e dalla difesa dell'indagato/imputato di reati, e la criminalistica fornisce alla stessa le metodologie applicative per le indagini, mutuate dalle scienze di riferimento (scienze forensi).\nDalla fine dell'Ottocento, dai tempi della scoperta delle impronte digitali, la criminalistica ha percorso un lungo cammino. Oggi, ad esempio, l'analisi del DNA fornisce un nuovo tipo di impronta, che consente di risalire con notevoli livelli di precisione alla individuazione dell'autore di alcuni reati. La cronaca mostra che, sempre con maggiore frequenza, i casi delittuosi vengono affrontati attraverso sofisticate metodologie d'indagine che fanno appello alle scienze forensi, e cio\u00e8 a quelle svariate discipline che si occupano dell'esame di reperti e tracce rinvenute sulla scena di un reato: genetica forense, balistica, tossicologia, medicina legale, microscopia elettronica. Queste scienze non hanno a che fare con la criminologia in senso stretto. Nel processo, queste discipline sono risultate sempre pi\u00f9 rilevanti, spesso fondamentali, per dimostrare la colpevolezza di un reo o per scagionare un innocente (anche relativamente a fatti giudiziari lontani e definiti); anche se la loro pretesa di aspirare alla \"verit\u00e0\" scientifica \u00e8 stata pi\u00f9 volte messa in dubbio da autorevoli contributi.\nCriminologia e psicologia criminale e investigativa.\nSi pu\u00f2 ritenere che anche la psicologia criminale e la psicologia investigativa appartengano alle scienze criminali, la prima alle scienze criminologiche, e la seconda alle scienze forensi. Secondo David Canter, fondatore della psicologia criminale e investigativa, la psicologia \u00e8 direttamente applicabile allo studio del crimine in quanto il crimine deve essere visto come una forma di relazione interpersonale. Nel caso dell'atto criminale questa relazione si instaura tra il criminale e la vittima; dunque le modalit\u00e0 e le motivazioni che stanno dietro le azioni criminali di un soggetto sono direttamente collegabili a quelle che lo accompagnano in qualunque altro rapporto interpersonale.\nIn Italia la rivista che apr\u00ec la via alla successiva psicologia criminale fu l\"'Archivio di Psichiatria, Antropologia criminale e Scienze Penali per servire allo studio dell'uomo alienato e delinquente\", fondata a Torino da Cesare Lombroso, Raffaele Garofalo ed Enrico Ferri nel 1880.\nUno degli obiettivi della psicologia criminale e investigativa \u00e8 quello di contribuire alla definizione del cosiddetto \"profilo psicologico\" del possibile autore di una serie di reati, attraverso una serie di comparazioni fra le evidenze investigative (ad esempio i rilievi fotografici) e le evidenze psicologico-relazionali (gli elementi indicatori di aspetti psicologici e cognitivi della persona che ha commesso il reato). Questa operazione (divenuta di moda in molte produzioni cinematografiche e mediatiche, ma rispetto a cui \u00e8 opportuno sottolineare come non esistano reali possibilit\u00e0 occupazionali nel settore), \u00e8 generalmente chiamata profilazione criminale (in inglese \"offender profiling\" o \"criminal profiling\"). Il campo del \"criminal profiling\", al di l\u00e0 della sua fama mediatica, dovuta anche a fortunate serie televisive, rimane comunque un settore che, nonostante l'intensit\u00e0 degli studi e delle ricerche, ha fornito risultati molto poco soddisfacenti.\nLe teorie criminologiche.\nSono state proposte molte teorie per spiegare i fenomeni criminali. Esse si possono dividere in:\nTeorie biologiche.\nFra le prime teorie biologiche vanno ricordati gli studi di Cesare Lombroso sul delinquente nato e sul concetto di atavismo, oltre che le indagini sui fattori genetici, ormonali, psicopatologici e neurologici dell'agire criminoso.\nSuccessivamente si sono avanzate diverse teorie circa le origini biologiche della delinquenza. Negli anni passati \u00e8 stata avanzata la teoria del cromosoma Y soprannumerario. Nel patrimonio genetico umano normale sono presente due cromosomi sessuali: \"XX\" nel caso delle femmine e \"XY\" nel caso dei maschi. Il cromosoma Y \u00e8 quindi quello che determina l'acquisizione del sesso maschile. In un certo numero di casi di soggetti ricoverati in manicomi criminali, o incarcerati per gravi reati, si \u00e8 osservata la presenza della trisomia \"XYY\", cio\u00e8 la presenza di un cromosoma \"Y\" aggiuntivo.\nPoich\u00e9 la frequenza statistica dell'anomalia \"XYY\" appariva piuttosto elevata tra i soggetti internati e caratterizzati da comportamenti violenti, si \u00e8 pensato che questa anomalia potesse essere alle basi della condotta criminale. In realt\u00e0, dal punto di vista metodologico, c'era un grosso problema in questi studi: mancava il confronto con un gruppo di controllo di non internati. Quando tale studio venne effettuato, si riscontr\u00f2 che la frequenza dei soggetti XYY fra i delinquenti non era superiore a quella degli stessi nella popolazione generale. Si sostenne in seguito che i soggetti portatori di tale anomalia fossero presenti in maggior numero nelle strutture carcerarie, perch\u00e9 il loro maggiore sviluppo in altezza e massa muscolare li rendeva pi\u00f9 visibili alle forze di polizia che operavano gli arresti.\nUn altro campo ampiamente studiato \u00e8 stato quello del temperamento (soprattutto il concetto di \"sensation seeking\" di Robert Cloninger), insieme a quello del rapporto fra neurotrasmettitori e aggressivit\u00e0 (in particolare, le ricerche riguardanti il metabolismo della serotonina). Successivamente, nell'ambito delle neuroscienze, si sono sviluppate ulteriori linee di ricerca sulle caratteristiche genetiche, anche se in un contesto profondamente modificato, nell'ambito della cd. \"epigenetica\", e cio\u00e8 dello studio sull'interazione fra geni e caratteristiche dell'ambiente che possono stimolare o meno lo sviluppo di comportamenti antisociali o prosociali.\nTeorie psicologiche.\nIn campo psicologico vanno menzionati in primo luogo i contributi della psicoanalisi, come ad esempio la teoria del delinquente per senso di colpa, che risale a una rara incursione freudiana nel campo, e la teoria della \"carenza del Super-Io\" a sua volta connessa al concetto di \"poliziotto interno\". In questo ambito, si devono considerare anche i contributi della scuola kleiniana (intorno agli anni trenta - cinquanta del secolo scorso) e quelli del celebre psicoanalista inglese Donald W. Winnicott, famoso per il suo concetto di \"tendenza antisociale\", a suo dire stimolata dalla perdita precoce dell'oggetto d'amore materno, che condurrebbe al tentativo risarcitorio costituito dagli agiti devianti e criminali.\nParallelamente, per quanto in ambito meno direttamente clinico e pi\u00f9 di ricerca sperimentale, le intuizioni di Winnicott si sono sviluppate con il contributo di Sir John Bowlby, che ha rilevato in una prima fase della sua ricerca la presenza di una deprivazione materna nei soggetti che sarebbero diventati delinquenti; e successivamente ha sviluppato la teoria dell'attaccamento, che prende in considerazione anche l'aggressivit\u00e0 e l'antisocialit\u00e0 facendole risalire a una particolare forma di attaccamento (attaccamento disorganizzato) ricondotto dall'autore e dai suoi allievi (Mary Ainsworth, Mary Main, Peter Fonagy) a situazioni traumatiche che produrrebbero stati dissociativi nei soggetti.\nVanno poi menzionati i contributi di derivazione comportamentista, basati sul concetto di \"condizionamento\", e quelli, legati alla teoria della \"frustrazione-aggressione\" di Charles Dollard e Kelly Miller: studi sperimentali hanno provato che la frustrazione (cio\u00e8 l'impedire a un soggetto di raggiungere una meta od obiettivo importante per lui) tende a generare aggressivit\u00e0, la quale pu\u00f2 scaricarsi sia direttamente sulla causa o fonte della frustrazione, sia indirettamente su altri soggetti per cos\u00ec dire pi\u00f9 accessibili. Secondo questa teoria, dunque, alla base del comportamento criminale potrebbe esserci un accumulo di aggressivit\u00e0 da frustrazione.\nUn'ulteriorie serie di contributi ha invece teso a ricondurre alla psichiatria le problematiche legate agli agiti antisociali, che i manuali diagnostico-statistici descrivevano in modo esageratamente comportamentale e poco descrittivo delle caratteristiche psichiche dei soggetti criminali. Spiccano, da questo punto di vista, i nomi di Robert D. Hare, che ha riportato in auge il concetto di psicopatia, coniato dallo psichiatra tedesco Kurt Schneider, e di Otto Kernberg, che per la sua formazione cosmopolita (tedesca, cilena, statunitense) \u00e8 stato in grado di introdurre il pensiero kleiniano nella psicoanalisi americana, e ha raccordato insieme, nel concetto di \"organizzazione \"borderline\" di personalit\u00e0\", i contributi della stessa psicoanalisi, della psicologia e della psichiatria dell'et\u00e0 evolutiva.\nIn particolare sono le vicissitudini del narcisismo, secondo Kernberg, a produrre le problematiche dei comportamenti antisociali. Kernberg parla addirittura di un \"continuum\" che andrebbe, nel senso della sempre maggiore gravit\u00e0, dal disturbo narcisistico (variante dell'organizzazione \"borderline\"), al narcisismo maligno e alla psicopatia o disturbo antisociale propriamente detto, caratterizzato dall'assenza di una relazione oggettuale \"buona\" interiorizzata.\nTeorie sociologiche.\nInfine tra le teorie sociologiche si ricordano quella degli ambienti o contesti criminogeni (teorie ecologiche della criminalit\u00e0), la teoria delle associazioni differenziali di Edwin Sutherland (\"vedi sopra\"), quella delle identificazioni differenziali, la teoria del conflitto culturale, le teorie fondate sul concetto di anomia (maggiore \u00e8 la tendenza anomica in una societ\u00e0, maggiore \u00e8 la frequenza di reati in quella stessa societ\u00e0).\nSpesso i comportamenti criminosi si manifestano nell'ambito di subculture criminali che trasmettono ai propri membri dei valori, che si rivelano strutturanti la condotta del singolo quanto quelli propri della cultura generale non criminosa di cui le stesse sottoculture fanno parte.\nI sociologi hanno anche evidenziato l'importanza dei processi di stigmatizzazione nella formazione dell'identit\u00e0 criminale, e nel suo consolidamento in un vero e proprio \"progetto di vita\" deviante. In altre parole, talvolta \u00e8 la stessa reazione sociale squalificante ed emarginante nei confronti della devianza e della criminalit\u00e0 ad agire come fattore criminogeno.\nLa teoria dell'etichettamento (\"labelling\") sottolinea le conseguenze negative della stigmatizzazione, ed \u00e8 alla base dell'approccio nei confronti della criminalit\u00e0 minorile, che si fonda sull'evitare il pi\u00f9 possibile la carcerazione per i minori e la loro conseguente esclusione dal normale circuito delle relazioni sociali.\nAspetti professionali.\nRegolamentazione e problemi della formazione non riconosciuta.\nIn Italia l'attivit\u00e0 di criminologo non \u00e8 regolamentata da alcuna norma (chi pu\u00f2 definirsi criminologo? Lo psichiatra che fa perizie in penale? Il sociologo o lo psicologo che fanno ricerche sulla criminalit\u00e0 in un quartiere o sulle caratteristiche psicologiche di un gruppo di minori autori di reato? L'operatore carcerario? Il giurista che si occupa di problematiche legate alla pena? L'esperto di sicurezza urbana?).\nPer tali motivi, \u00e8 sconsigliabile fregiarsi del titolo di criminologo ai fini professionali, salvo che si abbia sviluppato una competenza specifica in un determinato ambito della criminologia e comunque dopo aver conseguito un titolo di studio attinente alla materia (es. specializzazione in psichiatria per la laurea in medicina, laurea in psicologia, sociologia, giurisprudenza, scienze politiche e discipline affini), il tutto sempre seguito da un significativo percorso di tirocinio o pratica professionale, ed eventualmente dall'iscrizione a una societ\u00e0 scientifica nel campo.\nL'attivazione di numerosi corsi, seminari o \"master\" privati, persino \"online\", che rilasciano \"attestati\" di \"criminologo\" non riconosciuti ai sensi della normativa vigente, sfruttando la \"moda\" mediatica della criminologia, o di presunti \"Albi\" che mirano a confondere attraverso il nome le attivit\u00e0 professionali regolamentate dallo stato in forma ordinistica, pu\u00f2 quindi essere fuorviante.\nAmbiti applicativi in Italia.\nLa professione di criminologo al momento attuale costituisce pi\u00f9 un mito che una realt\u00e0 in Italia: essa viene propagandata da un'esigua schiera di sedicenti \"criminologi\" mediatici, dai curriculum spesso raffazzonati, che in realt\u00e0 sono (o ritengono di essere) criminalisti, cio\u00e8 professionisti che collaborano con le attivit\u00e0 investigative sulla base della specifica formazione di ciascuno (per alcuni, anche la criminologia in senso stretto). Nei paesi anglosassoni, gli esperti di questo tipo vengono definiti \"crime analysts\". L'impatto sull'opinione pubblica di tali sedicenti \"esperti\" \u00e8 cospicuo, e contribuisce a diffondere \"miti\" sulla disciplina. Fioriscono, parallelamente, \"scuole\" e \"master\" (rigorosamente privati, e costosi) che non sono n\u00e9 professionalizzanti, n\u00e9 formano alla ricerca nel settore, ma che sono ampiamente propagandati.\nLa criminologia accademica, per converso, non viene rappresentata sui media e si distingue ampiamente rispetto agli approcci sopra citati quanto a seriet\u00e0 e ritrosia nei confronti della conformizzante strumentalizzazione mediatica; appartiene a diversi settori scientifico/disciplinari universitari, fra i quali spicca quello di derivazione medica, nello specifico medico-legale; ma \u00e8 distante dalla medicina legale, in quanto multidisciplinare (approcci sociologici, psicologici, psicoanalitici, biologici, giuridici) e ultimamente sta attraversando un periodo di rinnovato entusiasmo e un'apertura a contesti internazionali, nel campo dei settori pi\u00f9 moderni (approcci interazionisti, di criminologia ambientale, di criminologia narrativa; partecipazione a ricerche internazionali quali l'International Self Report Delinquency Study). Esistono poi alcuni centri di eccellenza che si occupano di crimine organizzato e di prevenzione e analisi della legislazione, fra i quali spicca Transcrime, il Centro universitario di ricerca sulla criminalit\u00e0 transnazionale dell'Universit\u00e0 Cattolica del Sacro Cuore di Milano. Con un approccio multidisciplinare (sociologia, economia, forensic accounting, statistica, diritto), Transcrime conduce ricerca applicata in diversi ambiti, tra cui, l'analisi dei fenomeni criminali (criminalit\u00e0 organizzata, criminalit\u00e0 economica, riciclaggio, mercati illegali, criminalit\u00e0 urbana), la valutazione di politiche di crime prevention, l'analisi e identificazione delle opportunit\u00e0 criminogene nella legislazione (crime proofing analysis), lo sviluppo di modelli ed applicazioni di risk assessment e prevenzione del rischio criminale per utenti pubblici.\nEsistono diverse attivit\u00e0 professionali che possono essere svolte da soggetti con formazione criminologica, ma mai in senso specifico, in quanto nella maggior parte dei casi le stesse attivit\u00e0 possono essere svolte anche da altre professionalit\u00e0, non specificamente perfezionate nel settore:\nDiscipline collegate.\nLa criminologia ha stretti legami di collaborazione e sinergia con le seguenti discipline: antropologia culturale, psicologia, sociologia generale e in particolare sociologia della devianza, diritto, penologia, scienze penitenziarie, biologia, statistica, psichiatria, psicopatologia generale e dell'et\u00e0 evolutiva, criminalistica, scienze dell'investigazione, filosofia della scienza, medicina legale.\nBibliografia.\nOpere sulle origini della criminologia:\nPer un punto di vista psicologico-clinico sulla criminologia:\nPer un punto di vista psico-sociologico-antropologico sulla criminologia:\nPer un punto di vista orientato alla scienza giuridico-penalistica e all'epistemologia sulla criminologia:"}
{"id": "1923483", "revid": "1573940", "url": "https://it.wikipedia.org/wiki?curid=1923483", "title": "Naidangiin T\u00fcvshinbayar", "text": "Dopo una medaglia di argento ed una di bronzo ai campionati asiatici nella categoria 100 chilogrammi, si aggiudica l'oro ai Giochi Olimpici di Pechino nel 2008, sconfiggendo in finale il kazako Askhat Zhitkeyev grazie a due waza-ari e ad uno yuko."}
{"id": "1923486", "revid": "729019", "url": "https://it.wikipedia.org/wiki?curid=1923486", "title": "Isola di Saunders (Sandwich Australi)", "text": "L'isola di Saunders \u00e8 un'isola situata nell'Oceano Atlantico meridionale; fa parte dell'arcipelago delle isole Sandwich Australi, politicamente parte del territorio della Georgia del Sud e Isole Sandwich Australi, uno dei Territori d'oltremare britannici.\nL'isola si trova tra l'isola Candlemas e l'isola Montagu, ha una superficie di 40\u00a0km\u00b2 ed \u00e8 disabitata. \u00c8 costituita da uno stratovulcano attivo, il Mount Michael (843\u00a0m s.l.m.). nel quale si trova un lago di lava\nL'isola fu scoperta nel 1775 da una spedizione britannica condotta da James Cook, che la intitol\u00f2 in onore di Charles Saunders, che era stato Primo Lord dell'Ammiragliato nel 1766."}
{"id": "1923488", "revid": "729019", "url": "https://it.wikipedia.org/wiki?curid=1923488", "title": "Isola di Bristol", "text": "L'isola di Bristol \u00e8 un'isola situata nell'Oceano Atlantico meridionale, fa parte dell'arcipelago delle isole Sandwich Australi, politicamente parte del territorio della Georgia del Sud e Isole Sandwich Australi, uno dei Territori d'oltremare britannici, la sovranit\u00e0 \u00e8 reclamata anche dall'Argentina.\nGeografia.\n\u00c8 situata 800 km a sud dell'isola di Georgia del Sud, a 8\u00a0km dall'isola Montagu e dall'isola di Morell nelle isole Thule Meridionali.\nL'isola che misura circa 9 km di larghezza e 10 di lunghezza ed \u00e8 la terza pi\u00f9 grande delle Sandwich Australi ma, a causa delle sue coste scoscese, \u00e8 anche la meno esplorata dell'arcipelago.\n\u00c8 costituita da diversi stratovulcani alcuni dei quali attivi. I principali sono il Mount Darnley (1100\u00a0m) che \u00e8 il pi\u00f9 meridionale, il Havfruen Peak (365\u00a0m) e il Mount Sourabaya (915\u00a0m). Le ultime eruzioni sono state registrate negli anni 1823, 1935, 1936, 1950, 1956 e nel 2016 per il Mount Sourabaya\nStoria.\nFu scoperta il 3 gennaio del 1775 da una spedizione britannica condotta da James Cook e fu chiamata cos\u00ec in onore di Augustus Hervey, III conte di Bristol, ufficiale della marina britannica, inizialmente venne chiamata \"Cape Bristol\" presumendo che fosse la punta di un tratto di terra molto pi\u00f9 grande. Il nome venne corretto successivamente da Fabian von Bellingshausen nel 1802. Il primo a sbarcare fu il norvegese Carl Anton Larsen nel 1908."}
{"id": "1923489", "revid": "3137", "url": "https://it.wikipedia.org/wiki?curid=1923489", "title": "EW&amp;F", "text": ""}
{"id": "1923491", "revid": "2036687", "url": "https://it.wikipedia.org/wiki?curid=1923491", "title": "Tomi Ungerer", "text": "Biografia.\nDivenne noto soprattutto per i suoi libri per l'infanzia, illustrati da lui stesso, nonch\u00e9 per le sue illustrazioni erotiche. Nel 1998 vinse il Premio Hans Christian Andersen per il miglior illustratore, e nel 2002 l'italiano premio Andersen per il migliore autore.\nNegli anni cinquanta visit\u00f2 molti Paesi europei, viaggiando in autostop.\nVisse per alcuni anni in Canada, nella Nuova Scozia, con sua moglie: nel 1976 i coniugi si stabilirono in Irlanda. Ebbe 4 figli.\nAltri media.\nNel 2007 \u00e8 stato tratto dal libro \"I tre briganti\" un lungometraggio d'animazione: \"Tiffany e i tre briganti\"."}
{"id": "1923508", "revid": "1543377", "url": "https://it.wikipedia.org/wiki?curid=1923508", "title": "Ragazzo accovacciato", "text": "Il Ragazzo accovacciato (o Giovane accosciato) \u00e8 una scultura marmorea (h. 54\u00a0cm) attribuita a Michelangelo Buonarroti, databile al 1524 circa e custodita nel Museo dell'Ermitage di San Pietroburgo.\nStoria.\nL'opera non \u00e8 ricordata in nessuna delle fonti biografiche su Michelangelo, n\u00e9 in documenti della sua epoca. Appartenuta ai Medici, la scultura fu acquistata dal banchiere John Lyde Browne, un collezionista inglese incaricato dalla zarina Caterina II di procurarle in Europa delle opere da aggiungere alle sue collezioni. Pervenuta all'Accademia artistica di Pietroburgo, pass\u00f2 dal 1851 al museo attuale.\nSolo in epoca recente l'opera \u00e8 stata attribuita a Michelangelo. Questo \u00e8 stato possibile grazie all'intuizione della studiosa tedesca Anny E. Popp, che nel 1923 la mise in relazione con un disegno, gi\u00e0 allegato a una lettera del 1526 di Leonardo Sellaio indirizzata a Michelangelo, e oggi conservato al British Museum di Londra: in esso si vede il primo progetto per la Sagrestia Nuova della Basilica di San Lorenzo (Firenze), con due figure accovacciate, collocate di profilo all'interno di nicchie, una delle quali somiglia al \"Ragazzo accovacciato\".\nAltre ipotesi legano invece l'opera alla tomba di Giulio II, in particolare a una fase vicina al \"Genio della Vittoria\", con proposte di datazione che oscillano tra il 1524 e il 1530, con una preponderanza per il primo. Solo Frey ipotizz\u00f2 di riferirlo a un periodo giovanile, verso il 1497-1500. Altri hanno espresso dubbi sull'autografia: per Charles de Tolnay \u00e8 opera di allievi del maestro, per Wittkower di Pierino da Vinci.\nDescrizione e stile.\nLa scultura raffigura un giovane di circa venti anni completamente nudo, ripiegato su se stesso, forse intento a togliersi una spina dal piede, in analogia col gruppo antico dello \"Spinario\". Da un punto di vista allegorico si \u00e8 cercato di spiegare l'opera come il simbolo di un'anima \"non nata\", destinata al limbo, oppure come un genietto funerario, o ancora come un giovane guerriero o un prigioniero, che ricordasse le imprese militari dei duchi medicei.\nL'opera non \u00e8 completamente rifinita, ma sono comunque ben riconoscibili i tratti del viso, i capelli e le forme del corpo. Se la posa rimanda all'antichit\u00e0, l'impressione suscitata da questa immagine di un uomo oppresso e piegato, nel fisico e nello spirito, \u00e8 di straordinaria modernit\u00e0."}
{"id": "1923509", "revid": "1745361", "url": "https://it.wikipedia.org/wiki?curid=1923509", "title": "Autonoe", "text": ""}
{"id": "1923512", "revid": "729019", "url": "https://it.wikipedia.org/wiki?curid=1923512", "title": "Pictor Media", "text": "Pictor Media \u00e8 una societ\u00e0 francese di produzione di audiovisi d'animazione, prevalentemente per il settore televisivo. Aveva sede nella citt\u00e0 di Meylan; si \u00e8 trasferita a Parigi nel 2016 in occasione dell'acquisto della societ\u00e0 da parte di Cyber Group Studios."}
{"id": "1923516", "revid": "1782831", "url": "https://it.wikipedia.org/wiki?curid=1923516", "title": "Campionato Primavera 2008-2009", "text": "Il Campionato Primavera TIM - Trofeo \"Giacinto Facchetti\" 2008-2009 \u00e8 la 47\u00aa edizione del Campionato Primavera. Il detentore del trofeo \u00e8 la Sampdoria.\nDopo i play-off scudetto, la squadra vincitrice del torneo \u00e8 stata il dell'allenatore Rosario Pergolizzi.\nLa prima fase a gironi del campionato ha avuto inizio l'11 ottobre 2008 per terminare il 2 maggio 2009 mentre gli incontri di andata e ritorno valevoli per gli ottavi di finale sono stati disputati il 16 e 23 maggio. La fase finale del torneo, ad eliminazione diretta, ha avuto luogo dal 1\u00ba all'8 giugno sui campi di Borgo Valsugana, Pergine Valsugana e Trento.\nFase a gironi.\nGirone A.\nClassifica finale.\nVerdetti\nGirone B.\nClassifica finale.\nVerdetti\nGirone C.\nClassifica finale.\nVerdetti\nOttavi di finale.\nPartecipanti.\nPrime classificate\nSeconde classificate\nTerze classificate\nQuarte classificate\nQuinte classificate\nMiglior sesta\nSquadre \"teste di serie\": \nTabellone.\nAndata 16 maggio 2009, ritorno 23 maggio 2009.\nFase finale.\nIl 26 maggio \u00e8 stato effettuato il sorteggio per la fase finale con il quale sono stati ottenuti i seguenti abbinamenti:\nSquadra campione.\nRiserve"}
{"id": "1923521", "revid": "125718072", "url": "https://it.wikipedia.org/wiki?curid=1923521", "title": "Andy Devine", "text": "Biografia.\nAndy Devine \u00e8 stato uno dei grandi caratteristi del cinema western, protagonista di oltre 400 film. Corpulento, paffuto, prototipo del personaggio simpatico e scanzonato, ha lavorato con registi importanti quali John Ford, Henry Hathaway, George Cukor, Michael Curtiz.\nEbbe l'abilit\u00e0 di passare con disinvoltura da film di serie B a produzioni importanti che hanno segnato il cinema, tra cui \"Ombre rosse\", \"L'uomo che uccise Liberty Valance\" e \"La conquista del West\".\nA partire dagli anni cinquanta sono numerose anche le sue apparizioni in serie televisive di successo: \"Ai confini della realt\u00e0\", \"Gunsmoke\", \"Bonanza\" e \"Flipper\". Le sue ultime apparizioni sono in pellicole Disney.\n\u00c8 morto nel 1977, a 71 anni.\nDoppiatori italiani.\nNelle edizioni italiane dei suoi film, Andy Devine \u00e8 stato doppiato da:\nDa doppiatore \u00e8 stato sostituito da:"}
{"id": "1923522", "revid": "1031941", "url": "https://it.wikipedia.org/wiki?curid=1923522", "title": "Eustazio di Antiochia", "text": "Fu il primo a cui venne riconosciuto il titolo di patriarca di Antiochia.\nLa Chiesa cattolica, la Chiesa copta e la Chiesa ortodossa lo venerano come santo, ed \u00e8 considerato uno dei Padri della Chiesa.\nBiografia.\nNacque a Side, in Panfilia, divenne dapprima vescovo di Berea, ed in seguito fu elevato al vescovado di Antiochia, nel 323 (o nel 324), che allora era la terza sede, in ordine di importanza, nella scala gerarchica della Chiesa Cattolica, subito dopo Roma ed Alessandria. Nella veste di capo della Chiesa di Antiochia, con giurisdizione sulle diocesi vicine, nomin\u00f2 vescovi da lui considerati degni di fede.\nNel 325 fu accolto con tutti gli onori come partecipante al Concilio di Nicea, dove fu esponente di una fede ortodossa in netta opposizione all'arianesimo. Questa sua forte avversione all'eresia ariana, tuttavia, lo port\u00f2 ad uno scontro frontale con Eusebio di Cesarea, vescovo di Cesarea, il celebre autore della \"Storia Ecclesiastica\", che per ripicca non lo nomin\u00f2 mai nella sua opera. Infatti, Eustazio lo aveva accusato di falsificazione del credo niceno, scatenando in tal modo un violento scontro fra vescovi ortodossi ed ariani.\nBen inserito negli ambienti della corte di Bisanzio, Eusebio riusc\u00ec nel 330 a convincere Costantino I a deporre Eustazio dalla sede antiochena, ma rifiut\u00f2 l'offerta ricevuta l'anno successivo in merito a quella stessa sede episcopale. Eustazio fu esiliato a Traianopoli, in Tracia, ma prima di partire, parl\u00f2 ai suoi fedeli con tanta forza che molti decisero di dare origine ad un gruppo in suo sostegno, fortemente contrario ai vescovi ariani. Eustazio mor\u00ec in esilio poco prima del 337, anno in cui Costantino acconsent\u00ec al ritorno di tutti i vescovi esiliati. Egli scrisse molte opere, delle quali per\u00f2 ci sono pervenuti solo dei rari frammenti, a parte l'unico opuscolo rinvenuto integro, il \"De engastrimutho\", pi\u00f9 noto come \"Sulla pitonessa di Endor contro Origene\" (o \"Sul Ventriloquo contro Origene\"), nel quale attacca il metodo allegorico di interpretazione della Scrittura tipico dell'Origenismo.\nPensiero teologico.\nEustazio elabor\u00f2 una teologia contraria a quella del \"Logos-uomo\" che poteva essere utilizzata dagli Ariani per difendere la tesi che vedeva Cristo in possesso di un corpo senza anima, attribuendo al \"Logos\" tutte le mutazioni, privandolo cos\u00ec della sua divinit\u00e0. La terminologia di Eustazio \u00e8, in alcuni casi, poco definita nell'ortodossia: ad esempio, egli denomina il Cristo \u00ab\"uomo teoforo\"\u00bb (cio\u00e8 \"portatore di Dio\"), lasciando cos\u00ec spazio a interpretazioni distorte. Tuttavia, la maggior parte degli studiosi nega che tale terminologia possa farlo considerare un precursore del Nestorianesimo.\nLo studioso Friedrich Loofs ha sostenuto la tesi che Eustazio fosse un tipico rappresentante della scuola di Antiochia, il che \u00e8 invece stato negato da un altro studioso, Michel Spanneut. Per questo motivo si \u00e8 creduto, in vari casi, che Eustazio fosse un successore di Paolo di Samosata e un precursore di Nestorio, ma in campo teologico si ha l'impressione che tale accusa non corrisponda alle fonti. \u00c8 certo che l'approccio di Eustazio alla Sacra Scrittura sia decisamente pi\u00f9 storico e critico, in sintonia con la scuola antiochiana, in confronto a quello della scuola di Alessandria; anche questo nutr\u00ec le accuse, poi rivelatesi infondate, di nestorianesimo e di sabellianismo.\nCulto.\nLa Chiesa cattolica e la Chiesa copta lo venerano come santo, ed \u00e8 considerato uno dei Padri della Chiesa.\nPer la Chiesa cattolica il giorno a lui dedicato \u00e8 il 21 febbraio."}
{"id": "1923525", "revid": "76963", "url": "https://it.wikipedia.org/wiki?curid=1923525", "title": "Dominique Siassia", "text": "Biografia.\nDominique Siassia ha trascorso la sua infanzia in Congo, il paese d'origine del padre. Pertanto, oltre al tedesco ed all'inglese, parla correntemente anche il francese ed il kikongo.\nIn Germania, dopo il liceo scientifico, ha frequentato, dal 2000 al 2004, l'universit\u00e0 delle arti \"Folkwang-Hochschule\" di Essen.\n\u00c8 insegnante di danza con formazione in danza jazz, danza moderna e danza hip-hop.\nHa debuttato in teatro sotto la direzione di Burkhard Kosminski al D\u00fcsseldorfer Schauspielhaus. \nIn televisione \u00e8 stata protagonista di alcuni spot di Adidas. \nDal mese di aprile 2007 ha avuto il ruolo di \"Samia Gruber\" nella soap opera \"Tempesta d'amore\" (\"Sturm der Liebe\"). Dal gennaio 2008 \u00e8 protagonista femminile, mentre Christof Arnold \u00e8 il protagonista maschile."}
{"id": "1923531", "revid": "230591", "url": "https://it.wikipedia.org/wiki?curid=1923531", "title": "Magnolia electric co.", "text": ""}
{"id": "1923539", "revid": "287204", "url": "https://it.wikipedia.org/wiki?curid=1923539", "title": "ECW CyberSlam", "text": "ECW CyberSlam era un annuale evento di wrestling dell'Extreme Championship Wrestling, composto da una Supercard e da un convegno di fan. Inizi\u00f2 nel 1995 con l'evento \"Double Tables\", tenutosi alla ECW Arena. L'evento era riservato ai frequentatori della rete utente rec.sport.pro-wrestling.Ancor prima che questo show si tenesse all'ECW Arena il 4 febbraio '95, vi fu un altro show a Jim Thorpe, Pennsylvania.\nLe magliette rosse viste addosso ad alcuni wrestlers e ad alcuni fans recitavano \"To The Extreme\", che era il nome assegnato ad uno spettacolo tenutosi durante l'estate del '95. Oltre ai due show, ci fu anche una sessione di domande e risposte, tenutasi sempre nella ECW Arena. Gli ospiti principali furono Tod Gordon, The Sandman e i Public Enemy. Una volta arrivati all'arena, i lottatori uscivano dagli spogliatoi e iniziavano a chiacchierare con gli spettatori dello show.Nel 1996, Paul Heyman ribattezz\u00f2 l'evento con il nome di \"CyberSlam\", come riconoscimento del fatto che i fan della ECW avevano la propria \"base\" in Internet dove si informavano sugli eventi della federazione estrema. Dopo questi spettacoli, nel 1997 questo show divenne un PPV annuale.\nRisultati.\n1996.\nL'evento si tenne il 17 febbraio nella ECW Arena di Filadelfia.\nAll'inizio dello show, Brian Pillman fece il suo debutto nella ECW.\n1997.\nLo spettacolo si tenne il 22 febbraio all'ECW Arena di Filadelfia.\n1998.\nLo show si tenne il 21 febbraio all'ECW Arena di Filadelfia.\nQuest'ultimo ebbe inizio con i dieci rintocchi di campana, in memoria di Louie Spicolli che mor\u00ec in seguito ad un'overdose di droga solo 6 giorni prima, il 15 febbraio.\n1999.\nL'evento ebbe luogo il 3 aprile all'ECW Arena di Filadelfia.\n2000.\nL'ultima edizione ci fu il 22 aprile 2000 all'ECW Arena di Filadelfia."}
{"id": "1923543", "revid": "599013", "url": "https://it.wikipedia.org/wiki?curid=1923543", "title": "Ney Franco", "text": ""}
{"id": "1923549", "revid": "1776051", "url": "https://it.wikipedia.org/wiki?curid=1923549", "title": "Swedish Erotica (album)", "text": "Swedish Erotica \u00e8 il primo album degli Swedish Erotica, pubblicato nel 1989 per l'etichetta discografica Virgin Records."}
{"id": "1923550", "revid": "1776051", "url": "https://it.wikipedia.org/wiki?curid=1923550", "title": "Blindman's Justice", "text": "Blindman's Justice \u00e8 il secondo album degli Swedish Erotica, pubblicato nel 1995 per l'etichetta discografica Empire Records."}
{"id": "1923553", "revid": "767487", "url": "https://it.wikipedia.org/wiki?curid=1923553", "title": "Too Daze Gone", "text": "Too Daze Gone \u00e8 un album raccolta degli Swedish Erotica, pubblicato nel 2005 per l'etichetta discografica MTM Music.\nIl disco raccoglie essenzialmente le tracce che avrebbero dovuto comporre il secondo album con il cantante Mats Lev\u00e9n, ma che vennero accantonate a causa della sua dipartita. In aggiunta presenta delle tracce bonus di cui alcune demo. Si tratta di alcuni brani tratti da vecchie demo e registrati agli inizi della carriera (anche prima di firmare il contratto con la major) del gruppo, con formazioni diverse. Tre di queste canzoni erano sulla demo che consent\u00ec loro di firmare con la Virgin Records."}
{"id": "1923566", "revid": "2184720", "url": "https://it.wikipedia.org/wiki?curid=1923566", "title": "Labyrinth (Elisa)", "text": "Labyrinth \u00e8 un singolo rock alternativo di Elisa del 1997, il secondo estratto dal suo album d'esordio \"Pipes &amp; Flowers\".\nNel 2003 la canzone \u00e8 stata pubblicata anche in versione acustica nell'album \"Lotus\", mentre nel 2006 \u00e8 stata inclusa nel primo \"greatest hits\" della cantautrice, \"Soundtrack '96-'06\".\nIl singolo.\nIl singolo non \u00e8 stato messo in vendita su \"compact disc\" in Italia, ma \u00e8 uscito in un vinile da 12\" contenente diverse versioni della canzone nonch\u00e9 il singolo precedente, \"Sleeping in Your Hand\". La canzone \u00e8 uscita in radio nella seconda met\u00e0 del 1997: a tale scopo sono stati distribuiti due dischi promozionali, uno dei quali, come il vinile, contiene alcune versioni alternative opera del duo Urbanatrib\u00f9.\nAll'estero il singolo \u00e8 uscito in due versioni (con due e tre tracce) in Germania e nei Paesi Bassi. Sono inoltre stati pubblicati un promo in Francia, e un \"extended play\" sempre promomozionale in Germania, nei Paesi Bassi e in Danimarca.\nVideo musicali.\nPer la canzone sono stati realizzati due video musicali; in entrambi la canzone \u00e8 presente nella versione \"radio edit\".\nNel primo, girato da Barry Maguire e prodotto da Dreamchaser Productions, Elisa canta davanti a scenografie giallastre e verdastre con fumi e foglie in terra (un vago riferimento al testo), intenta a lavarsi le braccia \"sporcate\" da scritte tratte dal testo della canzone (alcune sono in italiano). Questo video \u00e8 stato poi incluso nel DVD dell'edizione a due dischi della raccolta \"Soundtrack '96-'06\".\nNel secondo, girato da Alex Infascelli e prodotto da X-film, l'artista canta davanti a scenografie con colorazioni blu piene di tubi, dentro i quali entra la visuale virtuale nei momenti non cantati; questo video richiama decisamente alcune immagini pubblicate nel \"booklet\" dell'album nonch\u00e9 il titolo dell'album stesso.\nTracce.\nTutti i brani sono di Elisa Toffoli (musica e testo) e Catherine Marie Warner (testo), eccetto dove indicato.\nA1. \"Labyrinth (Remix Extended)\" - 4:52\nA2. \"Labyrinth (Radio Cut)\" - 3:15\nB1. \"Labyrinth (Instrumental Extended)\" - 4:52 \nB2. \"Sleeping in Your Hand (Mark Saunders Remix)\" - 3:43 "}
{"id": "1923569", "revid": "89688", "url": "https://it.wikipedia.org/wiki?curid=1923569", "title": "Kagrra", "text": ""}
{"id": "1923573", "revid": "120621307", "url": "https://it.wikipedia.org/wiki?curid=1923573", "title": "Claude Cohen-Tannoudji", "text": "Biografia.\nCohen-Tannoudji nacque a Costantina, nell'allora Algeria francese, il 1\u00ba aprile del 1933 da padre marocchino, originario di Tangeri, Abraham Cohen-Tannoudji, e da madre algerina, Sarah Sebbah, ambedue ebrei maghrebini. Dopo gli studi di primo e secondo grado ad Algeri, Cohen-Tannoudji si trasfer\u00ed a Parigi, in Francia, ove s'iscrisse presso l'\u00c9cole Normale Sup\u00e9rieure. Qui, segu\u00ec le lezioni di Henri Cartan, Laurent Schwartz e Alfred Kastler. Nel 1958 spos\u00f2 Jacqueline, un'insegnante liceale, che gli diede tre figli. In seguito, lasci\u00f2 l'universit\u00e0 per svolgere il servizio militare, che dur\u00f2 28 mesi (una durata superiore a quella canonica, a causa della guerra d'Algeria). Nel 1960 torn\u00f2 agli studi, completati alla fine del 1962 con il dottorato di ricerca.\nDopo la discussione della tesi di dottorato, inizi\u00f2 a insegnare meccanica quantistica presso l'Universit\u00e0 di Parigi, continuando la ricerca sulle interazioni atomi-fotoni.\nNel 1973 divenne professore al Coll\u00e8ge de France, ove diede vita a un laboratorio con Alain Aspect, Christophe Salomon e Jean Dalibard, per studiare il \"laser cooling\".\nNel 1997 fu insignito del Premio Nobel per la fisica insieme a Steven Chu e William Phillips, per \u00ablo sviluppo di metodi per raffreddare e catturare gli atomi tramite laser\u00bb (\"laser cooling\").\n\u00c8 coautore, insieme a Bernard Diu e Frank Laloe, di un famosissimo manuale in due volumi di meccanica quantistica, \"Quantum Mechanics\", edito da WILEY-VCH, uno dei testi pi\u00f9 diffusi a livello universitario sull'argomento."}
{"id": "1923577", "revid": "92723", "url": "https://it.wikipedia.org/wiki?curid=1923577", "title": "Henry Way Kendall", "text": "Biografia.\nLa motivazione dell'assegnazione del premio recita che il Nobel \u00e8 stato conferito per \u00ab\"le loro indagini pionieristiche relative alla diffusione profondamente inelastica degli elettroni sui protoni e neutroni legati, che sono state di fondamentale importanza per lo sviluppo del modello a quark nella fisica delle particelle\"\u00bb.\n\u00c8 stato l'ideatore e autore del Avvertimento per l'umanit\u00e0 dagli scienziati del mondo, firmato da circa 1.700 suoi colleghi.\nMorte.\nKendall mor\u00ec per un incidente occorsogli durante un'esplorazione delle grotte sottomarine di Wakulla Springs State Park in Florida. Evit\u00f2 due checklist pre-immersione per il suo Cis-Lunar MK-5P Mixed Gas autorespiratore ad aria e entr\u00f2 nelle grotte senza il suo sistema buddy della National Geographic Society. Kendall non attiv\u00f2 l'ossigeno al respiratore e perse conoscenza, soffocando. L'autopsia rivel\u00f2 la morte per soffocamento da mancato rispetto di protocollo di sicurezza."}
{"id": "1923579", "revid": "51323", "url": "https://it.wikipedia.org/wiki?curid=1923579", "title": "Henry W. Kendall", "text": ""}
{"id": "1923580", "revid": "287204", "url": "https://it.wikipedia.org/wiki?curid=1923580", "title": "Henry Kendall", "text": ""}
{"id": "1923594", "revid": "123045752", "url": "https://it.wikipedia.org/wiki?curid=1923594", "title": "Bussola (architettura)", "text": "La bussola \u00e8 un elemento architettonico di accesso agli edifici costituito da un ambiente chiuso separato da due porte, una che d\u00e0 l'accesso all'esterno ed una che lo d\u00e0 all'interno dell'edificio dove \u00e8 posta.\n\u00c8 un elemento molto diffuso nelle chiese, dove la bussola, generalmente in legno, crea un piccolo vano di accesso ricavato all'interno della stessa.\nLa bussola ad interblocco, che non consente l'apertura contemporanea di entrambe le porte, \u00e8 un elemento molto frequente nei luoghi ad alto rischio di attacchi, specialmente di rapine, come le banche. La sua funzione \u00e8 quella di dare la possibilit\u00e0 agli occupanti dello spazio protetto di controllare e regolare a vista l'ingresso di persone e, quando \u00e8 presente un rilevatore di masse metalliche collegato all'allarme, di evitare che entrino individui armati. La struttura, necessariamente corazzata ed anti-proiettile, \u00e8 generalmente composta da un'armatura metallica e vetri stratificati, che per\u00f2 non sempre sono anti-effrazione, mentre la pianta pu\u00f2 essere circolare, semicircolare o quadrangolare. In molti casi le bussole hanno dimensioni ridotte per rendere difficile l'ingresso di pi\u00f9 di una persona alla volta e sono abbinate quasi sempre ad altri apparati di sicurezza, come telecamere di videosorveglianza, allarme antifurto e sistemi di identificazione biometrica."}
{"id": "1923599", "revid": "125920196", "url": "https://it.wikipedia.org/wiki?curid=1923599", "title": "Vincenzo Picardi", "text": "Biografia.\nFiglio di Antonio, campione italiano tra i professionisti, Vincenzo Picardi appartiene alle Fiamme Oro, il gruppo sportivo della Polizia di Stato.\nCarriera da dilettante.\nSi \u00e8 aggiudicato 5 titoli italiani assoluti, e il bronzo ai Campionati di pugilato dilettanti dell'Unione europea 2007, ripetendosi nell'edizione 2008) e ai Campionati mondiali di pugilato dilettanti 2007, svoltisi a Chicago.\nHa combattuto nei pesi mosca nella XXIX Olimpiade di Pechino (2008), raggiungendo le semifinali, dove \u00e8 stato sconfitto dal thailandese Somjit Jongjohor, aggiudicandosi comunque la medaglia di bronzo. Non riesce a ripetersi ai successivi Giochi olimpici di Londra 2012 dove viene eliminato agli ottavi dal pugile mongolo Tugstsogt Nyambayar, poi medaglia d'argento.\nIl suo record, tra i dilettanti, conta 117 vittorie, 46 sconfitte e 4 pari.\nCarriera da professionista.\nPicardi \u00e8 passato professionista solo nel 2019, a trentacinque anni. Gi\u00e0 al secondo match ha combattuto vittoriosamente per il titolo italiano dei pesi gallo, al momento vacante, battendo Pio Antonio Nettuno per knock-out tecnico al quarto round. Lo ha poi conservato nel match successivo, battendo ai punti Gianluca Contelmo."}
{"id": "1923603", "revid": "278954", "url": "https://it.wikipedia.org/wiki?curid=1923603", "title": "Atletica leggera alle Olimpiadi estive", "text": ""}
{"id": "1923608", "revid": "125201300", "url": "https://it.wikipedia.org/wiki?curid=1923608", "title": "Festival di Cannes 1979", "text": "La 32\u00aa edizione del Festival di Cannes si \u00e8 svolta a Cannes dal 10 al 24 maggio 1979.\nLa giuria presieduta dalla scrittrice francese Fran\u00e7oise Sagan ha assegnato la Palma d'oro per il miglior film \"ex aequo\" a \"Apocalypse Now\" di Francis Ford Coppola (pur presentato in una versione non definitiva) e \"Il tamburo di latta\" di Volker Schl\u00f6ndorff; il premio per la regia fu assegnato a Terrence Malick per \"I giorni del cielo\", mentre il premio per il miglior attore and\u00f2 a Jack Lemmon per il suo ruolo ne la \"Sindrome cinese\"."}
{"id": "1923612", "revid": "44939", "url": "https://it.wikipedia.org/wiki?curid=1923612", "title": "TIBB", "text": ""}
{"id": "1923618", "revid": "107831", "url": "https://it.wikipedia.org/wiki?curid=1923618", "title": "Somjit Jongjohor", "text": "Carriera pugilistica.\nSomjit Jongjohor \u00e8 stato medaglia d'oro nei pesi mosca ai giochi asiatici del 2002. In seguito, ha ottenuto il primo posto anche ai campionati mondiali di Bangkok 2003.\nAi giochi asiatici del 2006 si \u00e8 classificato soltanto secondo, cos\u00ec come ai mondiali del 2007. In questi ultimi \u00e8 stato sconfitto in finale da Raushee Warren. In semifinale aveva battuto l'italiano Vincenzo Picardi.\nNel corso della XXIX Olimpiade di Pechino del 2008, ha raggiunto la finale, eliminando ancora una volta Picardi in semifinale. Il 23 agosto ha vinto la medaglia d'oro, sconfiggendo il cubano Andry Laffita."}
{"id": "1923622", "revid": "155634", "url": "https://it.wikipedia.org/wiki?curid=1923622", "title": "Taekwondo ai Giochi della XXIX Olimpiade - 80 kg maschile", "text": "Il torneo di Taekwondo per la categoria 80\u00a0kg maschile delle Olimpiadi di Pechino 2008 si \u00e8 svolto il 22 agosto 2008 al Ginnasio dell'Universit\u00e0 di Scienze e Tecnologie di Pechino. Hanno partecipato 16 atleti.\nGli ottavi di finale si son svolti alle 11:00 (), i quarti alle 16:00, le semifinali alle 17:30, le gare di ripescaggio alle 18.30, le finali per il bronzo alle 19.00 e la finale per l'oro alle 20:30.\nIl tabellone principale consiste in un torneo ad eliminazione diretta che culmina nel match per l'oro. Per l'assegnazione delle due medaglie di bronzo si ricorre al ripescaggio a cui partecipano le due perdenti delle semifinali e gli atleti che hanno perso nei turni eliminatori contro i due finalisti. Si svolge un primo incontro di ripescaggio in cui si affrontano i due atleti che hanno perso contro i finalisti, e il vincente andr\u00e0 ad affrontare il perdente della semifinale dalla parte opposta del tabellone per vincere la medaglia di bronzo."}
{"id": "1923625", "revid": "2128848", "url": "https://it.wikipedia.org/wiki?curid=1923625", "title": "Formazione dei Metallica", "text": ""}
{"id": "1923630", "revid": "228587", "url": "https://it.wikipedia.org/wiki?curid=1923630", "title": "Roberto I di Fiandra", "text": "Origine.\nRoberto era il figlio terzogenito (ultimogenito) di Baldovino V, conte delle Fiandre, e della sorella del re di Francia, Enrico I, Adele di Francia, che era figlia del re di Francia, Roberto II, detto il Pio e di Costanza d'Arles.\nBaldovino V delle Fiandre, era il figlio primogenito del conte delle Fiandre, Baldovino V, e di Ogiva di Lussemburgo, che era la figlia del Conte del Moselgau, Federico di Lussemburgo e della moglie di cui non si conosce il nome, che secondo la \"Vita Adelheidis abbatiss\u00e6 Vilicensis\", era discendente dai Corradinidi, conti e duchi della Franconia.\nI fratelli maggiori di Roberto, erano: Baldovino VI, che lo precedette nel titolo di conte di Fiandra e Matilde, duchessa consorte di Normandia e regina consorte d'Inghilterra, in quanto sposa di Guglielmo \"Il conquistatore\".\nBiografia.\nRoberto viene citato da Orderico Vitale, come figlio di Baldovino V delle Fiandre, quando, nel 1060, suo padre divenne tutore del nuovo re di Francia, il nipote (era figlio del cognato, Enrico I), Filippo I, ancora monorenne.\nNel 1063, Roberto entr\u00f2 in possesso della Frisia: infatti, Roberto si era sposato con Gertrude di Sassonia, che era figlia di Bernardo II di Sassonia e di Eilika di Schweinfurt, la legittima moglie di Bernardo II di Sassonia, che era la figlia di Enrico di Schweinfurt Margravio di Nordgau e della moglie Gerberga di Hammerstein. Gertrude era vedova del conte d'Olanda, Fiorenzo I, dal 1061, ed era reggente della contea, per conto del figlio, Teodorico V, ancora minorenne; Roberto di Fiandra, allora govern\u00f2 la contea, per conto del figliastro.\nIl vescovo di Utrecht, Guglielmo I di Utrecht, data la minore et\u00e0 del conte Teodorico V, aveva chiesto al Rex Romanorum ed imperatore, Enrico IV, l'autorit\u00e0 sulla contea d'Olanda, ed ottenne l'aiuto del Duca della Bassa Lorena, Goffredo il Gobbo, per scacciare Teodorico V e la madre dall'Olanda. Gertrude e il figlio si ritirarono nelle isole della Frisia, per cui Roberto govern\u00f2 solo la Frisia tanto da essere denominato \"il Frisone\".\nInfine, nel 1071, venne sconfitto definitivamente da Goffredo il Gobbo.\nNel frattempo nelle Fiandre, nel 1067, era morto il padre, Baldovino V, a cui era succeduto il fratello maggiore di Roberto, Baldovino VI, che a sua volta era morto, nel 1070, a cui era succeduto il figlio, Arnolfo III sostenuto dalla madre Richilde di Egisheim, che, appena rimasta vedova, si era sposata, in terze nozze col Conte di Hereford, Guglielmo FitzOsborn, che era nipote del re d'Inghilterra, Guglielmo il Conquistatore.\nRoberto aveva contestato comunque la successione raccogliendo sostenitori principalmente nel nord delle Fiandre, dove era situato il grosso delle forze di Arnolfo. Tra i suoi sostenitori, Arnolfo, oltre ai re Guglielmo il Conquistatore ed il re di Francia, Filippo I (la zia paterna di Filippo I, Adele di Francia era la nonna di Arnolfo), contava tra gli altri Eustachio II di Boulogne, Eustachio III di Boulogne e Goffredo di Buglione. Un contingente di cavalieri normanni guidato da Guglielmo FitzOsborn intervenne in aiuto di Arnolfo. Le forze di Roberto attaccarono quelle numericamente superiori di Arnolfo, il 22 febbraio 1071, nella battaglia di Cassel, a Bavinchove, ai piedi di Mont-Cassel, prima che queste avessero avuto il tempo di organizzarsi. Arnolfo stesso rimase ucciso nella battaglia insieme a FitzOsborn e Richilde venne catturata dalle forze di Roberto. Anche quest'ultimo venne per\u00f2 catturato da Eustachio II. Alla fine vi fu uno scambio di prigionieri tra Roberto e Richilde. Lo scontro viene citato come una guerra civile, avvenuta a Cassel, e conclusa con la morte di Arnolfo III e la cacciata dalla contea della madre, Richilde e del fratello minore, Baldovino II d'Hainaut; Roberto, dopo aver ottenuto la vittoria, ebbe tutte le Fiandre, divenendo conte di Fiandra, come ci conferma la \"Chronologia Johannes de Beke\".\nIl re di Francia, Filippo I, lo riconobbe conte di Fiandra in cambio della citt\u00e0 di Corbie e dal matrimonio, del 1072, di Filippo I con la figliastra di Roberto, Berta d'Olanda .\nRoberto venne sospettato di aver commissionato l'assassinio del suo nemico, Goffredo il Gobbo, marito della contessa Matilde di Canossa, avvenuto nel 1075 o nel 1076, assassinato, mentre si trovava alla latrina da un servo del suo figliastro Teodorico V. Comunque aiut\u00f2 il figliastro a recuperare la contea. Il giovane Teodorico, ormai maggiorenne, con l'aiuto del suo patrigno, Roberto, cerc\u00f2 di riconquistare la sua contea, riuscendo a farlo solo nel 1076, dopo che, nel 1075, a Guglielmo era succeduto il vescovo Corrado: il giovane Teodorico, con l'aiuto del suo patrigno, Roberto, attacc\u00f2 e incendi\u00f2 Islemunde, dove si trovava Corrado ed il suo esercito, lo sconfisse rientrando in possesso della contea che era stata di suo padre, goverandola in pace per altri quindici anni.\nRoberto, nel 1085, progett\u00f2, assieme al genero, Canuto IV di Danimarca, una spedizione contro il regno d'Inghilterra, che non fu effettuata a causa dell'assassinio di Canuto IV (non consultato).\nRoberto viene citato con la moglie, Gertrude, quando, nel \"Cartulaire de l'Abbaye de Saint-Bertin\", si parla del matrimonio della loro figlia primogenita.\nTra il 1086 ed il 1090, Roberto fece un pellegrinaggio a Gerusalemme, e suo figlio, Roberto, fu tra i partecipanti alla prima crociata.\nDurante il viaggio di ritorno, entr\u00f2 al servizio dell'imperatore bizantino, Alessio I Comneno (nel 1090, Roberto aveva soccorso Alessio contro i Turchi).\nRoberto mor\u00ec nel 1093 e gli succedette il figlio, Roberto.\nDiscendenza.\nRoberto ebbe da Gertrude di Sassonia sei figli:"}
{"id": "1923631", "revid": "1543377", "url": "https://it.wikipedia.org/wiki?curid=1923631", "title": "Gunnlaugr Leifsson", "text": "Biografia.\nGunnlaugr compose una biografia in latino di re \u00d3l\u00e1fr Tryggvason intitolata \"\u00d3l\u00e1fs saga Tryggvasonar\", ora perduta, che probabilmente era stata un'espansione dell'opera omonima di un altro monaco dello stesso monastero, Oddr Snorrason; Snorri Sturluson utilizz\u00f2 l'opera di Gunnlaugr nel comporre la sua \"Heimskringla\", e sezioni dell'opera di Gunnlaugr furono incorporate nell\"'\u00d3l\u00e1fs saga Tryggvasonar en mesta\".\nGunnlaugr scrisse anche una biografia latina del vescovo J\u00f3n \u00d6gmundarson; anche quest'opera \u00e8 perduta, ma biografie in norreno di J\u00f3n esistono ancora. Gunnlaugr compose anche la versione originale latina del \"\u00deorvalds \u00fe\u00e1ttr v\u00ed\u00f0f\u00f6rla\", ma esso sopravvive solo in traduzione norrena. Gunnlaugr fu anche coinvolto nella raccolta dei miracoli di \u00deorl\u00e1kr helgi; \u00e8 noto inoltre che egli scrisse di Sant'Ambrogio, e recenti ricerche indicano che la traduzione norrena della \"Vita sancti Ambrosii\", la \"Ambr\u00f3s\u00edus saga\", potrebbe essere opera di Gunnlaugr.\nGunnlaugr scrisse infine il poema \"Merl\u00edn\u00fassp\u00e1\", una traduzione norrena della \"Prophetia Merlini\" di Goffredo di Monmouth; la capacit\u00e0 di evocare immagini nella traduzione di Gunnlaugr testimonia quanto egli fosse esperto nella poesia scaldica. Il poema \u00e8 conservato nell\"'Hauksb\u00f3k\" e consiste in un totale di 171 strofe di fornyr\u00f0islag.\nBibliografia.\nin lingua inglese:"}
{"id": "1923633", "revid": "289247", "url": "https://it.wikipedia.org/wiki?curid=1923633", "title": "Energia pelagica", "text": ""}
{"id": "1923634", "revid": "61051", "url": "https://it.wikipedia.org/wiki?curid=1923634", "title": "Tatiana Bonetti", "text": "Carriera.\nClub.\nDopo aver militato nella , con la quale debutta in Serie A, al termine della stagione 2008-2009 dove non riesce ad evitare la retrocessione decide di lasciare la societ\u00e0 di Cerro al Lambro.\nNell'estate 2009 accetta la proposta del per vestire la maglia gialloblu della societ\u00e0 dell'omonimo centro della provincia di Udine. Alla sua prima stagione contribuisce a far raggiungere alle friulane il secondo posto in classifica in Serie A e la finale di Coppa Italia, superata in entrambi i casi dalla . Nelle successive quattro stagioni centra per due volte l'obbiettivo della Coppa, al termine delle stagioni 2012-2013 e 2013-2014, e nuovamente il secondo posto in campionato, in quella 2012-2013, perdendo inoltre gli scontri diretti per la Supercoppa, sempre con la Torres, nel 2011 e 2013.\nHa inoltre l'opportunit\u00e0 di debuttare in un torneo internazionale per club, nella partita del 29 settembre 2011 vinta per 2-1 in casa sulle svedesi del e valida per i Sedicesimi di finale dell'edizione 2011-2012 della UEFA Women's Champions League. In tutto saranno quattro le presenze internazionali con la maglia del Tavagnacco, oltre a quella, il ritorno a Malm\u00f6, e le partite di andata e ritorno dei sedicesimi dell'edizione 2013-2014, eliminata dalle danesi del .\nAl termine della stagione 2009-2010 lascia la societ\u00e0 con un tabellino personale di 56 reti segnate su 109 incontri di campionato.\nNell'estate 2014 sottoscrive un contratto con l' intenzionata a rafforzare il suo organico per puntare a posizioni di vertice nella stagione entrante la 2014-2015. Alla sua prima stagione con la maglia gialloblu, viene impiegata in tutte le 26 partite di campionato e, grazie alle 18 reti siglate, contribuisce alla conquista del suo primo scudetto personale e il quinto titolo di Campione d'Italia per la societ\u00e0, con la squadra in grado di mantenere la prima posizione dalla 16\u00aa giornata, mentre in Coppa Italia raggiunge i quarti di finale venendo eliminata dal . La successiva stagione si rivela pi\u00f9 amara nei risultati, aperta con la sconfitta in Supercoppa ai tiri di rigore dopo che i tempi regolamentari erano terminati a reti inviolate, e dove Bonetti, seconda rigorista in sequenza, non mette a segno. In campionato condivide le prime posizioni con Brescia e Mozzanica, rimanendo al primo posto fino alla 7\u00aa giornata, trovando nella Fiorentina la prima determinante sconfitta che ne complica l'andamento nella seconda parte. Con 26 marcature in campionato \u00e8 la migliore realizzatrice della squadra davanti a Silvia Fuselli (21 reti), mentre deve cedere il titolo di capocannoniere a Valentina Giacinti che con le sue 32 reti \u00e8 tre le maggiore artefici delle prestazioni del Mozzanica. In Coppa Italia raggiunge la finale, con Bonetti gi\u00e0 autrice della rete che al 72' fissa sul 4-0 il risultato che elimina il , e che il 12 giugno 2016 affronta il Brescia detentore del titolo. Bonetti apre le marcature al 6' ma prima Barbara Bonansea al 27' e poi Elisa Mele al 40' rovesciano il risultato aggiudicandosi nuovamente la Coppa. Il mister Renato Longega la impiega inoltre in tutte le 4 partite di Champions League, dove va a segno portando sul parziale di 2-0 il primo impegno in trasferta con le austriache del , incontro poi vinto dalle italiane per 5-4, superando i sedicesimi di finale ma venendo eliminate agli ottavi dal Roseng\u00e5rd, squadra che gi\u00e0 aveva affrontato quando era al Tavagnacco.\nDurante il calciomercato estivo 2016 decide di trasferirsi alla , al suo secondo anno di Serie A dopo la sua istituzione come sezione femminile dell'omonimo club maschile, per indossare la maglia viola dalla stagione entrante. Questa si riveler\u00e0 la pi\u00f9 significativa della sua carriera, festeggiando con le compagne il primo posto in Serie A, con la conquista del primo Scudetto femminile per la societ\u00e0, conservato in tutto l'arco del campionato, frutto di 21 vittorie e una sola sconfitta, e della Coppa Italia, battendo in finale per 1-0 le detentrici del trofeo del Brescia. Con 21 marcature in campionato \u00e8 la migliore realizzatrice della squadra davanti a Ilaria Mauro (16 reti), mentre deve cedere il titolo di capocannoniere alla scozzese Lana Clelland che sigla 23 reti per il Tavagnacco.\nDopo aver iniziato la stagione 2020-2021 con la Fiorentina pur con le voci di mercato che la accasavano all', il trasferimento si ufficializza durante la sessione invernale di calciomercato, raggiungendo la sua compagna in viola Alia Guagni. Debutta nel suo primo campionato estero in carriera il 24 gennaio, alla 16\u00aa giornata di Primera Divisi\u00f3n, inserita in rosa da titolare dal tecnico Jos\u00e9 Luis S\u00e1nchez nell'incontro vinto per 3-0 sulle avversarie del . Rimane legata alla societ\u00e0 spagnola fino al termine della stagione, venendo impiegata in campionato complessivamente in 9 occasioni senza riuscire a siglare alcuna rete.\nNell'estate 2021 torna in Italia per giocare nell'.\nNazionale.\nNell'estate 2008 il selezionatore delle nazionali giovanili dell'Italia Corrado Corradini la inserisce in rosa nella formazione Under-19 che partecipa alla fase finale degli Europei di categoria di Francia 2008. Impiegata in tutti gli incontri disputati, segna la rete con cui al 90' le Azzurrine si impongono sulle avversarie della Norvegia nella prima partita del torneo, squadra che incontra anche nella finale del 19 luglio 2008 giocata nello Stade Vall\u00e9e du Cher di Tours. Anche in quest'ultimo incontro l'Italia supera la Norvegia grazie al calcio di rigore assegnato alle Azzurrine e realizzato al 71' da Alice Parisi, condividendo con le compagne la conquista della coppa al termine del torneo..\nNel novembre 2015 \u00e8 scesa in campo da titolare nella seconda amichevole giocata dalla nazionale maggiore il 6 dicembre 2015 a Qujing contro la Nazionale cinese e persa per 2-0."}
{"id": "1923636", "revid": "114325", "url": "https://it.wikipedia.org/wiki?curid=1923636", "title": "Gunnlaug Leifsson", "text": ""}
{"id": "1923638", "revid": "599013", "url": "https://it.wikipedia.org/wiki?curid=1923638", "title": "Agide", "text": ""}
{"id": "1923640", "revid": "170423", "url": "https://it.wikipedia.org/wiki?curid=1923640", "title": "Johan Petro", "text": "Carriera.\nNasce in Francia ma trascorre gran parte dell'infanzia ai Caraibi, tra Saint-Martin e Guadalupa.\nA 17 anni esordisce con la prima squadra del Pau-Orthez, formazione militante nella massima serie francese.\nDopo due anni a Pau si rende eleggibile per il draft NBA 2005 dove viene chiamato dai Seattle SuperSonics con la 25\u00aa scelta. Trascorre tre anni in maglia Sonics, durante i quali parte da titolare in 82 occasioni su 221 partite giocate con un minutaggio medio fra i 18 e i 19 minuti a gara. Nel 2008 la franchigia cambia sede, colori e denominazione spostandosi da Seattle a Oklahoma City: con i nuovi Thunder il pivot francese disputa in totale 22 incontri.\nNel gennaio 2009 viene ceduto ai Denver Nuggets insieme a una seconda scelta al draft 2009 in cambio della guardia Chucky Atkins, una scelta non protetta al primo turno al draft 2009 e una somma in denaro. Il 27 agosto dello stesso anno i Nuggets lo rifirmano da free agent.\nCambia nuovamente casacca nel corso dell'estate successiva, quando i New Jersey Nets lo ingaggiano da free agent, facendogli firmare un contratto triennale a 10 milioni di dollari. Il 26 aprile 2009 segna l'ultimo punto nella storia dei New Jersey Nets, all'Air Canada Centre contro i Toronto Raptors.\nL'11 luglio 2012 viene ceduto insieme a Jordan Farmar, Jordan Williams, Anthony Morrow e DeShawn Stevenson agli Atlanta Hawks in cambio di Joe Johnson.\nNell'agosto 2013 firma un contratto annuale con gli Zhejiang Lions, in CBA."}
{"id": "1923642", "revid": "287204", "url": "https://it.wikipedia.org/wiki?curid=1923642", "title": "George Meredith", "text": "Biografia.\nMeredith nacque a Portsmouth, in Inghilterra, figlio e nipote di allestitori navali. Sua madre mor\u00ec quando lui aveva cinque anni. All'et\u00e0 di 14 anni fu mandato a studiare giurisprudenza a Neuwied (Germania), dove rimase per due anni. Al suo ritorno, tuttavia, divenne consulente editoriale e si dedic\u00f2 all'attivit\u00e0 giornalistica e letteraria. Collabor\u00f2 con Edward Gryffydh Peacock, figlio di Thomas Love Peacock, nel pubblicare una rivista letteraria chiamata \"Monthly Observer\". Nel 1849, quando aveva ventun anni, spos\u00f2 la sorella di Edward Peacock, che aveva ventotto anni ed era rimasta vedova.\nRaccolse i suoi primi scritti in \"Poems\", pubblicato nel 1851. Nel 1856 pos\u00f2 come modello per \"La morte di Chatterton\" (The Death of Chatterton), dipinto molto popolare del pittore preraffaellita Henry Wallis. Nel 1858 la moglie scapp\u00f2 con Wallis e mor\u00ec tre anni dopo. Sia la raccolta di sonetti \"Amore moderno\" sia \"La prova di Richard Feverel\" sono ispirate a questa vicenda.\nNel 1864 spos\u00f2 Marie Vulliamy e si stabilirono nel Surrey. L\u00ec continu\u00f2 a scrivere poesie e romanzi, molto spesso ispirati alla natura. Alcuni dei suo scritti, tra cui \"L'egoista\", evidenziano la sottomissione delle donne durante il periodo vittoriano.\nDurante la maggior parte della sua carriera ebbe molte difficolt\u00e0 a raggiungere il successo popolare. Il primo dei suoi romanzi a riscuotere un largo consenso fu \"Diana di Crossways\", pubblicato nel 1885.\nMeredith implementava il suo incerto reddito di scrittore lavorando presso una casa editrice. Aveva molti amici nel mondo letterario, tra cui Dante Gabriel Rossetti, Algernon Swinburne, Leslie Stephen, Robert Louis Stevenson, George Gissing e J. M. Barrie. Il suo contemporaneo Sir Arthur Conan Doyle, autore di Sherlock Holmes, lo omaggi\u00f2 citandolo nel racconto Il mistero di Boscombe Valley.\nNel 1868 Frederick Chapman, della casa editrice Chapman &amp; Hall, lo present\u00f2 a Thomas Hardy. Hardy gli fece leggere il suo primo romanzo, \"The Poor Man and the Lady\", e Meredith gli consigli\u00f2 di non pubblicarlo perch\u00e9 sarebbe stato certamente attaccato dai detrattori e avrebbe perso ogni speranza di diventare un romanziere affermato. Il libro era infatti molto satirico nei confronti dei ricchi, e Meredith gli consigli\u00f2 di lasciarlo da parte e prima scrivere un altro romanzo \u00abcon uno scopo puramente artistico\u00bb. Parlava per esperienza: il suo primo romanzo, infatti, venne giudicato cos\u00ec scioccante che un ordine di 300 copie venne addirittura cancellato. Hardy, tuttavia, decise di pubblicare il suo romanzo, ma non ebbe successo.\nPrima della sua morte succedette a Lord Tennyson come presidente della Society of Authors e nel 1905 ricevette l'Ordine al Merito da Re Edoardo VII.\nMor\u00ec nel 1909 nella sua casa di Box Hill (Surrey). \u00c8 sepolto nel cimitero di Dorking.\nL'opera letteraria.\nL'opera principale della sua vasta produzione letteraria \u00e8 \"L'egoista\" (1879), romanzo nel quale si possono cogliere le caratteristiche del suo stile preciso e curato, riscontrabili anche nelle altre opere.\nTra gli altri suoi romanzi possiamo ricordare \"La prova di Richard Feverel\", che studia un intenso rapporto amoroso troncato da un conflitto insanabile tra sistema e istinto, e \"Diana di Crossways\", in cui Meredith sviluppa l'indagine sul rapporto fra i sessi e sulla supremazia della donna, tema che ricorre in quasi tutte le sue opere.\nDa ricordare inoltre la sua produzione poetica, con la raccolta di sonetti \"Amore moderno\", dolente esperienza di un amore inquieto non scevra di riferimenti autobiografici, e \"Le Poesie e liriche della gioia della terra\".\nRappresentante del romanzo comico-sociale, nelle sue opere Meredith mette a nudo le ipocrisie della societ\u00e0 britannica, descrivendo con ironia le false virt\u00f9 e le vuote maniere ed attitudini dei gentiluomini e mostrando lo snobbismo e l'ignoranza che ne pervadono l'indole e l'atteggiamento."}
{"id": "1923644", "revid": "765341", "url": "https://it.wikipedia.org/wiki?curid=1923644", "title": "Canoa/kayak ai Giochi della XXIX Olimpiade - K4 500 metri femminile", "text": "Batterie.\nHanno partecipato alle batterie di qualificazione 10 equipaggi, suddivisi in 2 batterie di qualificazione: i primi 3 di ogni batteria si sono qualificati direttamente per la finale, gli altri sono passati alla gara di semifinale.\nSemifinale.\nI primi tre equipaggi si sono qualificati per la finale."}
{"id": "1923645", "revid": "122570581", "url": "https://it.wikipedia.org/wiki?curid=1923645", "title": "Laura Fusetti", "text": "Carriera.\nClub.\nHa cominciato a giocare a calcio insieme ai maschi nella squadra dell'oratorio. A tredici anni decide di trasferirsi nella squadra femminile del . Nel 2009 \u00e8 passata al dove negli ultimi anni veste la fascia di capitano.\nNell'estate 2017 viene ufficializzato il suo passaggio al per vestire la maglia delle \"Leonesse\" dalla stagione entrante, dandole cos\u00ec l'opportunit\u00e0 di fare il suo debutto in UEFA Women's Champions League.\nDopo la breve esperienza al Brescia, l'estate successiva viene ingaggiata dal Milan.\nNazionale.\nFusetti inizia ad essere convocata dalla Federazione Italiana Giuoco Calcio (FIGC) dal 2008, inserita in rosa come titolare dal tecnico Corrado Corradini nella formazione Under-19 che vede le Azzurrine dell'Under-19 conquistare il primo titolo Europeo all'edizione di Francia 2008. La squadra, gi\u00e0 classificatasi al primo posto nel gruppo 4 al primo turno e al secondo, dietro alla | nel gruppo 5 nel secondo, nella fase finale si porta al primo posto del girone A, frutto di due vittorie, con Norvegia e e una sola ininfluente sconfitta per 3-0, con la , superando la per 4-0 in semifinale e ancora la Norvegia per 1-0 in finale grazie al rigore siglato al 71' da Alice Parisi.\nPer approdare alla nazionale maggiore deve attendere il 2017, quando l'allora Commissario tecnico Antonio Cabrini la inserisce nella lista delle 28 atlete convocate allo stage al centro tecnico di Coverciano in preparazione dell'edizione di quell'anno della Cyprus Cup. Pur non avendola ancora fatta esordire in maglia azzurra, Cabrini continua a convocarla anche in occasione dell'Europeo dei Paesi Bassi 2017 dove rimane a disposizione, senza scendere in campo, nei tre incontri del gruppo B prima dell'eliminazione dal torneo.\nCon l'avvicendamento sulla panchina della nazionale di Milena Bertolini, Fusetti viene nuovamente convocata in pi\u00f9 occasioni facendo il suo esordio il 22 gennaio 2019, nell'amichevole vinta sul per 2-0 rilevando nel secondo tempo Elena Linari, scendendo in campo anche durante la fase a gironi della Cyprus Cup 2019, negli incontri vincenti del gruppo B per 3-0 con l' e 4-1 con la , e condividendo con le compagne l'accesso alla seconda finale consecutiva dell'Italia nel torneo, dovendo cedere il trofeo alla solo ai tiri di rigore.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "1923646", "revid": "149485", "url": "https://it.wikipedia.org/wiki?curid=1923646", "title": "Natasa Janics", "text": ""}
{"id": "1923648", "revid": "767487", "url": "https://it.wikipedia.org/wiki?curid=1923648", "title": "Adrian Legg", "text": "Biografia.\nDa bambino inizi\u00f2 a studiare l'oboe spinto dalla pressione dei parenti, ma ben presto a 15 anni il suo interesse si spost\u00f2 sulla chitarra acustica ed in genere su tutti gli strumenti a corde.\nLegg suona la chitarra in \"fingerstyle\" mescolando tecniche interpretative acustiche delle pi\u00f9 varie, spesso suona pezzi completamente in arpeggio, tipici della chitarra classica.\nFa uso esteso delle accordature alterate e del capotasto mobile.\nRecentemente \u00e8 stato pioniere delle tecnologie midi applicate alla chitarra acustica.\nIl suo ultimo album, \"Inheritance\", \u00e8 caratterizzato da un uso esteso delle chitarre sintetizzate e di suoni campionati, in contrasto con il precedente album acustico \"Guitar Bones\".\nNei primi anni '70 Legg, vinse una competizione indetta della oggi defunta \"Guitar Magazine\", che lo porta poi a scrivere alcuni articoli per la rivista stessa.\nDa allora il suo talento tecnico produsse una innumerevole quantit\u00e0 di articoli per varie riviste musicali inglesi, culminati poi nella pubblicazione di \"Customising your electric guitar\" nel 1981.\nTra il 1979 e il 1981 lavor\u00f2 come tecnico presso la Rose Morris Ltd, che allora trattava amplificatori Marshall, chitarre Ovation e Takamine e progett\u00f2 dei circuiti passivi per rilanciare le chitarre Vox. Nel 1990 fu coinvolto nella progettazione del Trace Acoustic, uno degli amplificatori per chitarra acustica di maggior successo, continuando poi a mantenere rapporti con l'industria degli strumenti musicali.\nI successi sono arrivati ininterrottamente dopo la pubblicazione del suo primo album in USA, \"Guitars and Other Cathedrals\" pubblicato nel 1990: \"Wine Women and Waltz\" fu eletto Miglior Album di Chitarra dai lettori di Guitar Player, \"Guitar for Mortals\" del 1992 e \"Mrs Crowe's Blues \"del 1993 ottennero il premio come Miglior Album Acustico nei rispettivi anni di pubblicazione.\nVenne eletto Chitarrista Acustico del Decennio da \"England' Guitarist\".\nHa fatto parte del G3 di Joe Satriani nei tour Europei."}
{"id": "1923650", "revid": "599013", "url": "https://it.wikipedia.org/wiki?curid=1923650", "title": "Sam Mackinnon", "text": ""}
{"id": "1923653", "revid": "729019", "url": "https://it.wikipedia.org/wiki?curid=1923653", "title": "Aeroporto di Mys \u0160midta", "text": "L'aeroporto di Mys \u0160midta (, in inglese Mys \u0160midta Airport) \u00e8 un aeroporto situato a 3\u00a0km dalla citt\u00e0 di Mys \u0160midta, un porto sulla rotta polare artica, nel circondario autonomo della \u010cukotka, in Russia.\nStrategia.\nL'aeroporto di Mys \u0160midta \u00e8 una filiale della compagnia aerea russa \u010cukotavia e la base militare della VVS.\nDati tecnici.\nL'aeroporto di Mys \u0160midta dispone di una pista cementata di classe B, che misura 2,500 m x 60 m e permette il decollo/atterraggio di tutti i tipi degli elicotteri e degli aerei Antonov An-2, Antonov An-24, Antonov An-26, Antonov An-72, Antonov An-74, Ilyushin Il-18, Ilyushin Il-76, Yakovlev Yak-40, Yakovlev Yak-42, Tupolev Tu-134, Tupolev Tu-154, Tupolev Tu-204.\nL'aeroporto di Mys \u0160midta \u00e8 aperto nel periodo estivo dalle 20:00 alle 04:00 (ora UTC +12) e nel periodo invernale dalle 21:00 alle 04:00 (ora UTC +13)."}
{"id": "1923654", "revid": "1305772", "url": "https://it.wikipedia.org/wiki?curid=1923654", "title": "When I Fall in Love", "text": "When I Fall in Love \u00e8 una popolare canzone scritta da Victor Young (musica) e Edward Heyman (testi) e introdotta nella colonna sonora del film \"One Minute to Zero\". Il tema fu cantato per la prima volta da Jeri Southern nell'aprile 1952, il compositore, Victor Young, arrangi\u00f2 e produsse la canzone che divenne un classico. Molti artisti registrarono una propria versione della canzone, ma quella che ebbe pi\u00f9 successo fu quella pubblicata da Doris Day nel luglio 1952.\nLa registrazione della Day avvenne il 5 giugno 1952 e fu pubblicata come singolo dalla Columbia Records insieme alla traccia del lato B, \"Take Me in Your Arms\" (con numero catalogo 39786). La canzone raggiunse la ventesima posizione della classifica di \"Billboard\".\nNel 1996 Natalie Cole pubblic\u00f2 una cover di \"When I Fall in Love\" in \"duetto virtuale\" con suo padre Nat King Cole, la cui voce apparteneva alla sua cover del 1956. Il brano vinse due \"Grammy Award\" nel 1996, uno nella categoria Miglior collaborazione pop vocale e l'altro per Miglior arrangiamento strumentale accompagnato vocalmente.\n\"When I Fall in Love\" (versione di Rick Astley).\n\"When I Fall in Love\" fu registrata anche dal cantautore britannico Rick Astley ai suoi esordi. Usc\u00ec come singolo il 30 novembre 1987 in coincidenza con la ripubblicazione della versione di Nat King Cole in occasione del suo 30\u00ba anniversario. Questo singolo \u00e8 principalmente ricordato per un concorso molto combattuto per la \"Christmas Number One\" del Regno Unito, mentre la rivale etichetta discografica EMI, sperando di vedere i suoi pupilli Pet Shop Boys raggiungere la prima posizione, ripubblic\u00f2 la versione di Nat King Cole. In effetti ci\u00f2 port\u00f2 ad un rallentamento degli acquisti della versione di Astley, permettendo ai Pet Shop Boys di raggiungere l'ambita posizione numero uno in classifica. Nonostante avesse venduto oltre 250.000 copie e ottenuto una certificazione d'argento dalla BPI, il singolo raggiunse solo la seconda posizione nel Regno Unito rimanendovi per due settimane. La versione di Nat King Cole raggiunse la numero quattro. Il brano costituiva il lato A del disco e il lato B proponeva \"My Arms Keep Missing You\", che ebbe pieno successo in Europa.\nFormati e tracce.\nCD Maxi Singolo (Regno Unito) (RCA: PD 41684; PWL Records: PD 41684)\nLP Singolo 7\" (Australia) (RCA Victor: 104825)\nLP Singolo 7\" (Regno Unito &amp; Europa) (RCA: PB 41683)\nLP Singolo 7\" (Sud Africa) (RCA: RCAS 53)\nLP Singolo 12\" (Australasia) (RCA Victor: TDS 439)\nLP Singolo 12\" (Regno Unito &amp; Europa) (RCA: PT 41684)\nCrediti e personale.\nPersonale\n\"When I Fall in Love\" (versione di C\u00e9line Dion e Clive Griffin).\nLa cover di \"When I Fall in Love\" registrata da C\u00e9line Dion in duetto con Clive Griffin \u00e8 il tema della colonna sonora della commedia romantica \"Insonnia d'amore\". Il brano fu pubblicato come singolo nel luglio 1993 in America ed Europa. La canzone fu registrata appositamente per la colonna sonora e originariamente doveva essere cantata in duetto dalla Dion e Stevie Wonder, ma quando C\u00e9line sent\u00ec il demo della canzone eseguita da Warren Wiebe, disse che il duetto sarebbe stato meglio cantato con Wiebe. Il brano fu candidato ai \"36\u00b0 Grammy Award\" nelle categorie Migliore performance pop vocale di un duo o gruppo (C\u00e8line Dion, Clive Griffin) e Miglior arrangiamento strumentale accompagnato vocalmente (David Foster, Jeremy Lubbock). Il \"Grammy\" fu vinto dai produttori Foster e Lubbock. La canzone apparse sull'album della colonna sonora di \"Insonnia d'amore\" (numero nove nella classifica americana \"Billboard 200\" e quattro volte disco di platino per la vendita di oltre 4 milioni di copie negli Stati Uniti), e pi\u00f9 tardi sull'album della Dion \"The Colour of My Love\", pubblicato nel novembre 1993. Il videoclip musicale \u00e8 stato diretto da Dominic Orlando a Hollywood.\nRecensioni da parte della critica.\nL'editore di \"AllMusic\", Stephen Thomas Erlewine, not\u00f2 che l'album di C\u00e9line Dion, \"The Colour of My Love\", che conteneva la cover di \"When I Fall in Love\", aveva \"un'attenta produzione, una professionale scrittura cantautorale (evidenziati da \"When I Fall in Love\", \"The Power of Love\" e \"Think Twice\").\nSuccesso commerciale.\n\"When I Fall in Love\" raggiunse la top 40 in alcuni paesi, tra cui la posizione numero 21 in Canada, la 22 in Nuova Zelanda, la numero 23 negli Stati Uniti e la numero 37 nei Paesi Bassi. Il singolo ebbe un discreto successo nelle classifiche Adult Contemporary di Stati Uniti e Canada, dove raggiunse la top ten.\nInterpretazioni dal vivo.\nNel 1998, C\u00e9line Dion esegu\u00ec \"When I Fall in Love\" in duetto con la cantante canadese Anne Murray dal vivo. Pi\u00f9 tardi la performance fu inclusa nel DVD di quest'ultima intitolato \"An Intimate Evening with Anne Murray...Live.\" Questa versione apparve anche nell'album della Murray del 2007, \"Duets: Friends &amp; Legends\".\nFormati e tracce.\nCD Maxi Singolo (Australia) (Columbia: 659408 1)\nCD Singolo (Europa) (Epic Soundtrax: 659408 1)\nCD Mini Singolo (Giappone) (Epic Soundtrax: ESDA 7149)\nCD Maxi Singolo (Regno Unito) (Epic Soundtrax: EPC 659408 2)\nCD Maxi Singolo (Regno Unito) (Epic Soundtrax: XPCD341)\nCD Singolo Promo (Stati Uniti) (Epic Soundtrax: ESK 77021)\nLP Singolo Promo 7\" (Spagna) (Epic: ARIE 3214)\nLP Singolo 7\" (Stati Uniti) (Epic: 34-77021)\nMC Singolo (Stati Uniti) (Epic Soundtrax: 34T77021)\nCrediti e personale.\nRegistrazione\nPersonale"}
{"id": "1923661", "revid": "767487", "url": "https://it.wikipedia.org/wiki?curid=1923661", "title": "Russell Hinder", "text": ""}
{"id": "1923664", "revid": "1305772", "url": "https://it.wikipedia.org/wiki?curid=1923664", "title": "Sverris saga", "text": "La Saga di Sverrir o Saga di Sverre (norreno Sverris saga) \u00e8 una saga dei re che parla di re Sverre Sigurdsson (norreno \"Sverrir Sigur\u00f0arson\") ed \u00e8 la fonte principale che narra di questo periodo della storia della Norvegia. Come ci dice la prefazione, la saga nella sua forma finale \u00e8 un'opera nata dalla fusione di vari libri precedenti. Essa fu cominciata nel 1185 sotto la diretta supervisione del re stesso; non \u00e8 noto quando venne terminata, ma era probabilmente alquanto famosa quando Snorri Sturluson cominci\u00f2 a scrivere la sua \"Heimskringla\" intorno al 1220, poich\u00e9 Snorri termina la sua opera dove la \"Sverris saga\" inizia. La saga \u00e8 contemporanea o quasi agli eventi che descrive; \u00e8 stata scritta ovviamente da qualcuno che simpatizzava con la causa di Sverre, ma la rigide esigenze del genere della saga assicurano un alto grado di imparzialit\u00e0.\nAutore e struttura dell'opera.\nLa prima parte della saga \u00e8 chiamata \"Gr\u00fdla\" e descrive gli eventi fino ai risultati della prima grande vittoria di Sverre nella Battaglia di Kalvskinnet nel 1179; centrale \u00e8 in questa parte l'affermazione di Sverre di essere figlio di re Sigurd Munn e la sua lotta con il rivale Magnus Erlingsson. Secondo la prefazione il \"Gr\u00fdla\" fu scritto da Karl J\u00f3nsson nel monastero di \u00deingeyrar in Islanda; \u00e8 noto che Karl J\u00f3nsson visit\u00f2 la Norvegia tra il 1185 e il 1188. Si suppone che Sverre fu la fonte principale del \"Gr\u00fdla\" e che decise lui cosa avrebbe dovuto essere scritto. Il \"Gr\u00fdla\" \u00e8 scritto in uno stile unico che sembra ispirato in una certa misura alla lunga tradizione medievale dell'agiografia."}
{"id": "1923665", "revid": "61051", "url": "https://it.wikipedia.org/wiki?curid=1923665", "title": "Centrostephanus longispinus", "text": "Il riccio corona o riccio diadema (\"Centrostephanus longispinus\" Philippi, 1845) \u00e8 un riccio di mare della famiglia Diadematidae, diffuso nel mar Mediterraneo e nell'Atlantico orientale.\nIl nome del genere viene dal greco \"k\u00e9ntros\", punta, e \"st\u00e9phanos\", corona, e significa quindi \"corona di punte\"; il nome della specie viene dal latino \"longus\", lungo, e \"spinus\", \"spina\", e perci\u00f2 significa \"dalle lunghe spine\".\nDescrizione.\nPossiede un guscio calcareo tondeggiante di 4-5 cm di diametro, caratterizzato da aculei estremamente lunghi, sottili e fragili, la cui colorazione \u00e8 data dall'alternarsi di bande nere, violacee e biancastre. Sulla superficie aborale sono presenti piccole spine claviformi di colore rosso vivo.\nDistribuzione e habitat.\n\u00c8 diffuso, anche se non molto comune, in tutto il mar Mediterraneo e nell'Atlantico orientale, dal Marocco al golfo di Guinea.\n\u00c8 un animale bentonico che predilige i fondali rocciosi o sabbiosi, da 10-15 m sino a 200 m di profondit\u00e0."}
{"id": "1923667", "revid": "114325", "url": "https://it.wikipedia.org/wiki?curid=1923667", "title": "Saga di Sverrir", "text": ""}
{"id": "1923668", "revid": "114325", "url": "https://it.wikipedia.org/wiki?curid=1923668", "title": "Saga di Sverre", "text": ""}
{"id": "1923679", "revid": "135224", "url": "https://it.wikipedia.org/wiki?curid=1923679", "title": "Yazid ibn Mu'awiya", "text": "Biografia.\nFiglio di Mu\u02bf\u0101wiya ibn Ab\u012b Sufy\u0101n e di sua moglie, Maysun, una cristiana di origine yemenita, Yaz\u012bd fu tra il 680 e il 683 il secondo califfo della dinastia degli Omayyadi. \u00c8 ricordato con odio ancor oggi dagli sciiti, che lo incolpano della strage perpetrata ai danni della famiglia di al-Husayn b. \u02bfAl\u012b e dello stesso nipote del Profeta a Kerbel\u0101\u02be.\nNominato esclusivamente in virt\u00f9 del suo vincolo di parentela col padre-califfo, il suo califfato fu caratterizzato da un grave dissenso all'interno della \"Umma\" islamica, che port\u00f2 a una nuova \"fitna\", che si sarebbe rivelata la pi\u00f9 grave di tutte e che a tutt'oggi rimane irrisolta, Yaz\u012bd non era per\u00f2 del tutto privo di meriti personali, tra cui una discreta tolleranza verso i non-musulmani e un'accentuata predisposizione all'arte bellica (considerata come una prerogativa quasi fondamentale dalla prima societ\u00e0 islamica) che lo avrebbe portato a combattere valorosamente nel 668 sotto le mura di Costantinopoli, nel corso del primo fallito assedio alla capitale bizantina.\nLa sua designazione avvenne solo dopo la morte dello zio paterno, Ziy\u0101d ibn Ab\u012bhi, contrario a interrompere la virtuosa consuetudine della prima societ\u00e0 islamica di scegliere come suo capo una persona dotata di forti capacit\u00e0 intellettuali e spirituali.\nMorto suo padre, Yaz\u012bd dovette immediatamente affrontare l'opposizione di quei musulmani ostili a introdurre un principio dinastico nella successione califfale, rappresentata innanzi tutto dal nipote di Maometto, al-Husayn ibn \u02bfAl\u012b, da \u02bfAbd All\u0101h b. al-Zubayr e, in modo non particolarmente scoperto, quella dello stesso cugino di Maometto: \u02bfAbd All\u0101h ibn \u02bfAbb\u0101s.\nEssi insorsero simbolicamente a Medina, rovesciando i loro mantelli all'arrivo della notizia dell'avvenuta successione, garantita dalla fedelt\u00e0 delle truppe siriane e degli \"as\u0101wira\" persiani, nonch\u00e9 dal convinto consenso dei sudditi, oggettivamente assai ben amministrati da Mu\u02bf\u0101wiya I.\nQuando al-Husayn decise di muoversi verso Kufa \u2013 la citt\u00e0 in cui maggiore era il numero di simpatizzanti alidi \u2013 fu contrastato da un distaccamento di cavalieri inviato dal governatore di Kufa, nonch\u00e9 cugino del nuovo califfo, \u02bfUbayd All\u0101h b. Ziy\u0101d, al comando di \u02bfUmar b. Sa\u02bfd, figlio di Sa\u02bfd b. Ab\u012b Waqq\u0101\u1e63, uno dei principali Compagni del Profeta.\nIl 10 ottobre del 680, lo scontro di Kerbel\u0101\u02be si concluse inevitabilmente col facile massacro degli alidi da parte della truppa omayyade, in cui un ruolo non secondario per far fallire un eventuale e non impossibile accordo fu svolto da Sham\u012br (gli sciiti tramandano per\u00f2 il nome Shimr) ibn Dh\u012b l-Jawshan, che ebbero gioco facile a trucidare gli alidi, al cui interno erano numerosi i ragazzi, le donne e schiavi al loro servizio, malgrado l'epopea sciita voglia far credere a una strenua resistenza, favoleggiando di un prolungato e improbabile scontro (100 uomini a fronte di 40.000 avversari omayyadi).\nNei confronti dell'opposizione di \u02bfAbd All\u0101h ibn al-Zubayr, Yaz\u012bd provvide a inviare nel 683 un vero e proprio esercito, guidato da Muslim ibn 'Uqba, contro la \u201ccitt\u00e0 santa\u201d di Medina e di Mecca, nella quale s'era asserragliato il figlio di al-Zubayr b. al-\u02bfAww\u0101m.\nLa Battaglia della cosiddetta Seconda Harra vide Medina sacrilegamente occupata grazie al tradimento perpetrato da Marw\u0101n b. al-Hakam (che era stato il braccio destro del califfo \u02bfUthm\u0101n b. \u02bfAff\u0101n) che, malgrado si fosse impegnato coi difensori a rimanere neutrale nel conflitto, pur di mettere se stesso e un gruppo di Coreisciti in salvo, rivel\u00f2 invece agli Omayyadi il modo migliore di superare le difese medinesi.\nDurante l'assedio a Mecca, la Ka\u02bfba fu danneggiata involontariamente dagli uomini di \u02bfAbd All\u0101h ibn al-Zubayr, creando comunque grave scandalo fra i musulmani, che vedevano le due pi\u00f9 sacre citt\u00e0 messe a ferro e a fuoco dalle truppe di Yaz\u012bd e dalla resistenza di \u02bfAbd All\u0101h. L'assedio di Mecca termin\u00f2 nel 683, alla morte di Yaz\u012bd.\nIl luogo esatto della sepoltura di Yaz\u012bd si crede essere nei dintorni di Damasco e a lui succedette per brevissimo tempo suo figlio Mu\u02bf\u0101wiya II, morto per cause naturali. Sebbene sia stato presentato, forse con eccesso di faziosit\u00e0, come un capo dissoluto (libertino, amante del vino e dei festini, tiepido nei confronti della stessa religione islamica), Yazid cerc\u00f2 energicamente di continuare la politica del padre, rafforzando la struttura amministrativa del califfato e aumentando le difese militari della Siria, base del potere della dinastia omayyade.\nIl sistema finanziario fu anch'esso profondamente riformato. Allegger\u00ec la tassazione di alcuni gruppi cristiani e abol\u00ec le concessioni in materia di tassazione garantite ai Samaritani come ricompensa per l'aiuto dato al tempo delle prime conquiste arabe. Dedic\u00f2 anche grande attenzione all'agricoltura e miglior\u00f2 il sistema di irrigazione della Ghuta di Damasco."}
{"id": "1923681", "revid": "307923", "url": "https://it.wikipedia.org/wiki?curid=1923681", "title": "Canoa/kayak ai Giochi della XXIX Olimpiade - K1 1000 metri maschile", "text": "Batterie.\nHanno partecipato alle batterie di qualificazione 26 atleti, suddivisi in 3 batterie di qualificazione: i primi di ogni batteria si sono qualificati direttamente per la finale; i successivi 6 sono passati alle semifinali, mentre gli ultimi sono stati eliminati.\nSemifinali.\nI primi tre atleti di ogni semifinale si sono qualificati per la finale."}
{"id": "1923684", "revid": "2178", "url": "https://it.wikipedia.org/wiki?curid=1923684", "title": "Vix\u00eda de Herbeira", "text": ""}
{"id": "1923686", "revid": "339392", "url": "https://it.wikipedia.org/wiki?curid=1923686", "title": "Online marketing", "text": ""}
{"id": "1923690", "revid": "767487", "url": "https://it.wikipedia.org/wiki?curid=1923690", "title": "Su per la discesa", "text": "Su per la discesa (\"Up the Down Staircase\") \u00e8 un film del 1967 diretto da Robert Mulligan e tratto dal romanzo omonimo di Bel Kaufman. Interpretato da Sandy Dennis, nel ruolo principale dell'insegnante Sylvia Barrett, Patrick Bedford, Eileen Heckart e Ruth.\nTrama.\nSylvia Barrett \u00e8 un'insegnante di letteratura al suo primo incarico in un istituto superiore che lei stessa ha scelto, una tipica scuola di New York nei primi anni sessanta, dove le classi sono strapiene, le finestre sono rotte, i libri arrivano in ritardo, la campanella suona sempre al momento sbagliato. Al suo primo ingresso nella scuola, incontra gi\u00e0 alcune difficolt\u00e0 nella comunicazione con i ragazzi e con i colleghi, anche a causa della burocrazia che prevede moduli per ogni sorta di cosa, anche per un pallone da pallacanestro che le \u00e8 stato assegnato per errore.\nSylvia inizia a conoscere i ragazzi della propria classe e verr\u00e0 coinvolta dai loro problemi individuali: Joe, ragazzo estremamente taciturno insofferente dei rimproveri e delle punizioni impostegli, sfida continuamente la pazienza di Sylvia, ma in fondo desidera cambiare strada e lo dimostra in occasione degli esami, che supera nonostante gli ostacoli posti dal direttore; Alice, studentessa innamorata del collega di Sylvia, il professor Berringer, non riuscendo a parlare con nessun adulto, nemmeno con Sylvia, tenta il suicidio gettandosi dalla finestra della classe; Lou, ragazzo di colore, inizialmente insofferente al sistema e agli atteggiamenti diffusi di razzismo, dimostra via via impegno sempre crescente, ma, con sorpresa, a un certo punto abbandona la scuola.\nSylvia si scontra in pi\u00f9 occasioni con il professor Berringer, collega di letteratura, sull'importanza di prestare attenzione ai ragazzi, alle loro debolezze e alle loro aspirazioni. Dopo l'incidente di Alice, Berringer abbandona la scuola. La signorina Filenberg, consulente, che si occupa dell'archivio delle schede degli studenti, permette a Sylvia di conoscere meglio il passato e il carattere dei suoi studenti. Il signor MacCaib, assistente amministrativo, \u00e8 il severo supervisore sulle attivit\u00e0 di ragazzi e studenti, mentre il professor Bester, direttore didattico della scuola, si rivela alla fine essere attento ai ragazzi e all'impegno dei docenti e, in particolare, spinge Sylvia a riflettere sulla sua vocazione e sulla sua decisione finale.\nGi\u00e0 dopo il primo trimestre, infatti, Sylvia desidera rassegnare le sue dimissioni per trasferirsi in un'altra scuola, ma dopo alterne vicende, al termine del suo primo anno di corso, ricevuto l'ennesimo modulo da firmare per chiedere il trasferimento, decide di stracciarlo e sorridendo si incammina ancora una volta verso le scale della scuola - qui, pur dovendo salire \"up\" per raggiungere la sua classe, decide di usare le scale riservate alla discesa \"down\", incrociando cos\u00ec dei ragazzi che, per la prima volta, la salutano allegramente."}
{"id": "1923691", "revid": "96753190", "url": "https://it.wikipedia.org/wiki?curid=1923691", "title": "Serra da Capelada", "text": "La Serra da Capelada \u00e8 un piccolo sistema montuoso della Galizia settentrionale, in Spagna, situata nella costa a nord della Ferrolterra tra i comuni di Cedeira e Cari\u00f1o. Nonostante la relativa estensione e le basse altitudini che raggiunge, \u00e8 un importantissimo sito naturalistico e geologico.\nGeologia.\nLe pareti rocciose dei piccoli monti sono composte da alcune delle rocce pi\u00f9 antiche del continente europeo, tanto che molto sono conservate al British Museum. \nFauna e flora.\nSulle dolci pendici dei monti pascolano liberamente, anche sulle strade, cavalli e bovini. Gli allevamenti equini della zona sono molto rinomati e importanti.\nLa Serra da Capelada \u00e8 intensamente sfruttata per ricavare energia eolica.\nScogliere.\nLa catena \u00e8 soprattutto conosciuta perch\u00e9 nel versante settentrionale forma un imponente sistema di scogliere marine, non particolarmente a picco ma altissime, con un dislivello di circa 650 metri nel punto pi\u00f9 alto, la \"Garita de Herbeira\". Il primo tratto, pi\u00f9 orientale, parte dal famoso Cabo Ortegal, e si eleva per trecento metri, poi volta verso sud-ovest innalzandosi ad altezze impressionanti per quella che viene definita la V\u00ecxia de Herbeira. La scogliera \u00e8 la pi\u00f9 alta dell'Europa continentale e la terza di tutta l'Europa, dietro a Capo Enniberg e Croaghaun.\nAi piedi della scogliera \u00e8 situato il remoto villaggio di Santo Andr\u00e9 de Teixido."}
{"id": "1923696", "revid": "599013", "url": "https://it.wikipedia.org/wiki?curid=1923696", "title": "Sergej Panov", "text": ""}
{"id": "1923697", "revid": "125724932", "url": "https://it.wikipedia.org/wiki?curid=1923697", "title": "Good Vibrations", "text": "Good Vibrations \u00e8 un brano musicale, pubblicato come disco singolo dai Beach Boys nel 1966. La canzone \u00e8 stata scritta, prodotta ed arrangiata da Brian Wilson, con il testo scritto da Wilson e Mike Love (dopo che un primo testo ad opera di Tony Asher, paroliere abituale dei Beach Boys dell'epoca, era stato rifiutato).\nPubblicata come singolo il 10 ottobre 1966 (insieme allo strumentale \"Let's Go Away for Awhile\"), il brano rappresenta il terzo numero uno del gruppo, dopo \"I Get Around\" e \"Help Me, Rhonda\", avendo raggiunto il vertice della classifica statunitense \"Billboard Hot 100\" nel dicembre 1966. Inoltre \u00e8 il primo singolo dei Beach Boys ad arrivare alla prima posizione anche nella classifica inglese. Iniziato durante le sessioni per l'album \"Pet Sounds\", \"Good Vibrations\" fu pubblicato come singolo indipendente, e soltanto l'anno seguente inserito nell'album \"Smiley Smile\".\nLa rivista \"Rolling Stone\" ha posizionato \"Good Vibrations\" alla sesta posizione nella lista delle 500 migliori canzoni di sempre da loro redatta.\nIl brano.\nOrigine e storia.\nNel 1995 Wilson raccont\u00f2 la genesi del titolo \"Good Vibrations\" (\"buone vibrazioni\") nella sua autobiografia intitolata \"I Just Wasn't Made for These Times\": da bambino, sua madre gli raccontava che i cani possono percepire le \"vibrazioni\" degli esseri umani, quindi un cane abbaia se avverte che sono \"cattive vibrazioni\" quelle emanate da chi gli sta vicino. Wilson traspose il concetto nell'idea generale delle vibrazioni emotive (e Mike Love sugger\u00ec l'aggettivo \"good\" davanti a \"vibrations\"), sviluppando il concetto che le persone possano emotivamente reagire alla stessa maniera degli animali attraverso le emozioni.\nRegistrazione.\nIl 17 febbraio 1966, nel corso delle sessioni per l'album \"Pet Sounds\", Brian Wilson inizi\u00f2 a lavorare ad un nuovo singolo del gruppo, la canzone \"Good Vibrations\", da lui concepita per essere una sorta di \"sinfonia tascabile\", e che si riveler\u00e0 essere la pi\u00f9 costosa e complessa produzione di musica pop dell'epoca. \"Good Vibrations\" venne creata impiegando una tecnica di registrazione mai sperimentata in precedenza: furono incisi circa 30 minuti di sezioni musicali sparse, successivamente unite insieme e ridotte al formato classico della canzone pop da 3 minuti di durata. Molti nell'entourage dei Beach Boys erano scettici su di un cos\u00ec complesso e dispendioso processo creativo, ma la canzone spazz\u00f2 via velocemente qualsiasi dubbio quando divent\u00f2 il maggior successo commerciale della band, raggiungendo la vetta delle classifiche sia in Gran Bretagna, sia negli Stati Uniti, e stabilendo una volta per tutte la reputazione di Brian Wilson come genio musicale. La base strumentale della prima versione della canzone venne incisa il 17 febbraio 1966. Sulla scatola del nastro venne indicata con la scritta \"#1 Untitled\" (o \"Good, Good, Good Vibrations\"), anche se sul nastro si sente distintamente la voce di Brian Wilson che dice: \u00abGood Vibrations, Take One\u00bb e quindi il titolo doveva all'epoca gi\u00e0 essere stato deciso. Dopo 26 take, venne approntato un mixaggio mono preliminare. Tracce vocali guida furono registrate il giorno seguente. La traccia fu rielaborata il 24 maggio 1966, e Wilson continu\u00f2 a lavorarci sopra fino al 18 giugno, quando accanton\u00f2 momentaneamente i nastri, per poi riprendere il lavoro sino al 24 agosto. Le varie sezioni del brano furono poi montate insieme in una specie di collage sonoro, simile a quello che avrebbero fatto in seguito i Beatles con \"Strawberry Fields Forever\" e \"A Day in the Life\", composizioni entrambe ispirate alla tecnica di produzione di Brian Wilson (secondo quanto dichiarato da Paul McCartney).\nIl caratteristico suono elettronico che si pu\u00f2 ascoltare nel ritornello verso la fine della traccia, venne creato con l'impiego di un Electro-Theremin, suonato da Paul Tanner, strumento gi\u00e0 utilizzato da Wilson in precedenza per la canzone \"I Just Wasn't Made for These Times\".\nTecniche di incisione.\nBrian Wilson svilupp\u00f2 i suoi innovativi metodi produttivi nel corso di svariati anni. All'epoca era ancora pratica comune nella musica pop commerciale effettuare le registrazioni dei pezzi dal vivo in studio in una singola take, ma Wilson svilupp\u00f2 velocemente un approccio maggiormente \"modulare\" che poggiava sui recenti progressi tecnologici in materia di registrazione audio, utilizzando sia banchi di missaggio a quattro piste, sia le nuove apparecchiature che potevano avvalersi di otto tracce. Oltre ad usare nastri multitraccia per costruire strati e strati di elaborate sovraincisioni, a partire dal 1964, Wilson inizi\u00f2 anche ad impiegare vari spezzoni di nastro per realizzare composizioni autonome. Wilson perfezion\u00f2 il suo classico metodo produttivo con la registrazione di Pet Sounds durante il periodo 1965-1966. Egli produsse i brani dell'album in due blocchi principali; mentre il resto dei Beach Boys era via in tourn\u00e9e, Brian incise le elaborate tracce strumentali di base usando una band di supporto costituita da session men dell'area di Los Angeles (oggi ricordati come \"The Wrecking Crew\"); le tracce base furono registrate dal vivo in singole take su quattro piste, per poi essere rielaborate in fase di montaggio e post-produzione, riassemblate su registratore a otto piste e poi mixate in mono. Quando il resto dei membri del gruppo ritorn\u00f2 dal tour, Wilson aggiunse le parti vocali alle tracce strumentali pre-registrate. Con \"Good Vibrations\", Wilson spinse questo suo approccio modulare ancora pi\u00f9 in l\u00e0, sperimentando la costruzione del brano attraverso l'assemblaggio di numerose sezioni frutto di multiple versioni della stessa traccia. Divideva gli arrangiamenti in sezioni separate, registrando diverse take di ogni sezione sviluppando e modificando gli arrangiamenti e la produzione con il proseguire delle sessioni. In qualche occasione, incise la stessa sezione in diversi studi di registrazione per sperimentare le differenti sonorit\u00e0 e opportunit\u00e0 offerte da ciascuno, per poi scegliere quella che, a suo parere, era la migliore."}
{"id": "1923699", "revid": "713168", "url": "https://it.wikipedia.org/wiki?curid=1923699", "title": "Saga Leggendaria di Sant'Olaf", "text": "La Saga Leggendaria di Sant'Olaf (norreno Helgisaga \u00d3l\u00e1fs konungs Haraldssonar, letteralmente \"Saga di re \u00d3l\u00e1fr Haraldsson il Santo\") \u00e8 una saga dei re, una biografia del re dell'XI secolo sant'Olaf Haraldsson. \u00c8 molto basata sulla per gran parte perduta \"Saga Antica di Sant'Olaf\". La composizione \u00e8 rozza e primitiva e la saga consiste essenzialmente in una serie di aneddoti separati tratti dalla poesia scaldica. L'anonimo autore potrebbe essere stato un norvegese e la saga si \u00e8 preservata in un unico manoscritto norvegese della met\u00e0 del XIII secolo; si pensa che sia stata composta all'inizio del XIII secolo, intorno al 1210. Si ritiene che Snorri Sturluson abbia usato un'opera simile alla \"Saga Leggendaria di Sant'Olaf\" quando compose la sua \"Saga Separata di Sant'Olaf\" e la sua \"Heimskringla\"."}
{"id": "1923705", "revid": "339392", "url": "https://it.wikipedia.org/wiki?curid=1923705", "title": "Leggendaria Saga di Sant'Olaf", "text": ""}
{"id": "1923706", "revid": "287204", "url": "https://it.wikipedia.org/wiki?curid=1923706", "title": "Helgisaga Olafs konungs Haraldssonar", "text": ""}
{"id": "1923708", "revid": "339392", "url": "https://it.wikipedia.org/wiki?curid=1923708", "title": "Saga di re Sant'\u00d3l\u00e1fr Haraldsson", "text": ""}
{"id": "1923709", "revid": "300067", "url": "https://it.wikipedia.org/wiki?curid=1923709", "title": "Vasilij Karas\u00ebv", "text": ""}
{"id": "1923710", "revid": "3082", "url": "https://it.wikipedia.org/wiki?curid=1923710", "title": "Padri Cappadoci", "text": ""}
{"id": "1923711", "revid": "287204", "url": "https://it.wikipedia.org/wiki?curid=1923711", "title": "Saga di re Sant'Olafr Haraldsson", "text": ""}
{"id": "1923714", "revid": "599013", "url": "https://it.wikipedia.org/wiki?curid=1923714", "title": "Chiesa di San Bartolomeo (Borzonasca)", "text": "La chiesa di San Bartolomeo apostolo \u00e8 un luogo di culto cattolico situato nel comune di Borzonasca, in piazza Severino, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sturla e Graveglia della diocesi di Chiavari. Nel 1942 fu elevato al titolo di santuario diocesano del Santissimo Crocifisso.\nStoria e descrizione.\nLa chiesa parrocchiale \u00e8 ubicata al centro del paese di Borzonasca. Secondo alcuni documenti fu eretta nel 1628, anche se alcune fonti riportano al XV secolo l'intitolazione a parrocchia. Consacrata il 22 luglio del 1730 fu in seguito restaurata nel 1735.\nLa chiesa e la sua parrocchia appartenne alla diocesi di Bobbio - oggi diocesi di Piacenza-Bobbio - fino al 1989 quando fu sottoposta nei confini della diocesi di Chiavari.\nEletta a santuario a partire dal 14 settembre 1942, custodisce al suo interno la taumaturga immagine della \"Crocifissione di Ges\u00f9\"; la struttura presenta un portale con moderni battenti in bronzo del 1937 e all'interno decorazioni del XIX secolo.\nTra i vari parroci della chiesa vi fu monsignor Angelo Zambarbieri, eletto in seguito vescovo della diocesi di Guastalla (oggi diocesi di Reggio Emilia-Guastalla).\nDavanti alla chiesa di Borzonasca venne fucilato il 21 maggio 1944 il partigiano Raimondo Saverino."}
{"id": "1923715", "revid": "1762097", "url": "https://it.wikipedia.org/wiki?curid=1923715", "title": "Mauro Sarmiento", "text": "Biografia.\nCampione di arti marziali nella disciplina del Taekwondo, nel 2008 conquista la medaglia di bronzo ai campionati europei. Sempre nello stesso anno partecipa alla XXIX Olimpiade di Pechino conquistando un inaspettato argento venendo sconfitto solo in finale dall'iraniano Hadi Saei. Tale medaglia rappresenta la prima vinta dall'Italia nel Taekwondo ai Giochi olimpici da quando quest'ultimo \u00e8 diventato sport ufficiale (Sydney 2000).\nIl 2 luglio 2011, nel torneo di qualificazione mondiale di Baku in Azerbaigian, conquista la possibilit\u00e0 di partecipare alla XXX Olimpiade di Londra 2012.\nIl 10 agosto 2012 vince la medaglia di bronzo ai XXX Olimpiade di Londra 2012."}
{"id": "1923723", "revid": "339392", "url": "https://it.wikipedia.org/wiki?curid=1923723", "title": "Saga di re \u00d3l\u00e1fr Haraldsson il Santo", "text": ""}
{"id": "1923724", "revid": "599013", "url": "https://it.wikipedia.org/wiki?curid=1923724", "title": "Alfonso Reyes Caban\u00e1s", "text": "\u00c8 il fratello di Felipe Reyes."}
{"id": "1923725", "revid": "287204", "url": "https://it.wikipedia.org/wiki?curid=1923725", "title": "Saga di re Olafr Haraldsson il Santo", "text": ""}
{"id": "1923728", "revid": "339392", "url": "https://it.wikipedia.org/wiki?curid=1923728", "title": "Sergei Panov", "text": ""}
{"id": "1923732", "revid": "339392", "url": "https://it.wikipedia.org/wiki?curid=1923732", "title": "Sergey Yuryevich Panov", "text": ""}
{"id": "1923733", "revid": "339392", "url": "https://it.wikipedia.org/wiki?curid=1923733", "title": "Sergej Jur'evic Panov", "text": ""}
{"id": "1923734", "revid": "339392", "url": "https://it.wikipedia.org/wiki?curid=1923734", "title": "Sergej Jurevi\u010d Panov", "text": ""}
{"id": "1923737", "revid": "599013", "url": "https://it.wikipedia.org/wiki?curid=1923737", "title": "Misan Haldin", "text": "Conosciuto con il cognome Nikagbatse, nel 2012 ha deciso di prendere il cognome materno Haldin. Ha giocato in Germania, Grecia ed Italia fino ad oggi. Sua madre \u00e8 finlandese, mentre suo padre \u00e8 nigeriano e sua sorella Roli-Ann \u00e8 una cestista della nazionale tedesca femminile.\nCarriera.\nInizia la sua carriera pro nei TuS Lichterfelde, un team satellite dell'ALBA Berlino. Nel 2000 all'Albert Schweitzer, torneo giovanile, \u00e8 il miglior marcatore della competizione.\nGioca poi con nell'ALBA Berlino ed in Grecia nell'Olympiakos. Tra l'agosto e il settembre del 2002 partecipa ai Mondiali 2002 a Indianapolis con la nazionale tedesca.\nDopo aver fatto parte della Snaidero Udine per met\u00e0 anno, torna in Germania per giocare nel Mitteldeutscher BC, con cui vince l'EuroCup Challenge.\nNel 2004 si rende eleggibile per il draft NBA 2004, ma non viene scelto.\nTorna quindi in Italia, al Roseto Basket, per la stagione 2004-2005. Nell'estate seguente partecipa al suo secondo Europeo, nel quale vince la medaglia d'argento con la Germania.\nInizia la stagione 2005-2006 alla Pallacanestro Cant\u00f9, ma a gennaio la societ\u00e0 brianzola lo gira alla Sutor Montegranaro in Legadue, dove ai play-off diventa uno degli artefici della storica promozione del club marchigiano nella massima serie. Nell'annata 2007-08 passa invece ai Colonia 99ers, senza per\u00f2 trovare troppa fortuna.\nNell'agosto del 2008 fa il suo ritorno nella Serie A italiana, questa volta tra le file di Napoli: la squadra viene per\u00f2 esclusa dall'imminente campionato. A fine settembre si trasferisce quindi, con l'americano Kaniel Dickens, in Legadue alla neo-retrocessa Pallacanestro Varese. Il 26 aprile 2009 vince il campionato con la societ\u00e0 lombarda contribuendo a riportarla nella massima serie."}
{"id": "1923738", "revid": "599013", "url": "https://it.wikipedia.org/wiki?curid=1923738", "title": "Canoa/kayak ai Giochi della XXIX Olimpiade - K1 500 metri femminile", "text": "Batterie.\nHanno partecipato alle batterie di qualificazione 25 atlete, suddivisi in 3 batterie di qualificazione: le prime di ogni batteria si sono qualificate direttamente per la finale; le successive 6 sono passate alle semifinali, mentre le ultime sono stati eliminate.\nSemifinali.\nI primi tre atleti di ogni semifinale si sono qualificati per la finale."}
{"id": "1923739", "revid": "287204", "url": "https://it.wikipedia.org/wiki?curid=1923739", "title": "Katalin Kovacs", "text": ""}
{"id": "1923740", "revid": "729019", "url": "https://it.wikipedia.org/wiki?curid=1923740", "title": "Beretta S58", "text": "L'S58 \u00e8 un fucile a canna liscia sovrapposto cal. 12/70, prodotto dalla Beretta dal 1956 al 1958, come successore dei modelli \"S56\" e \"S57\"\nCaratteristiche.\nSi presenta infatti pronto a gareggiare sulle pedane per la specialit\u00e0 trap del tiro a volo. La Beretta prevedeva sul modello S.58 Trap e Skeet canne in Boheler Antinit (austriaco) simili a quelli della serie SO, se non addirittura recuperati dopo la scelta per quei modelli. Si pu\u00f2 trovare anche con canne marchiate Excelsior ma solo perch\u00e9 l'acquirente le aveva fatte produrre appositamente. Il primo sovrapposto a montare come regola canne in Excelsior \u00e8 stato l'S.680 seguito poi dall'S.682. L'S58 esce con due lavorazioni sulla cassa: la prima brunita e pi\u00f9 semplice, la seconda lucida ed intarsiata a mano."}
{"id": "1923741", "revid": "767487", "url": "https://it.wikipedia.org/wiki?curid=1923741", "title": "La tragedia spagnola", "text": "La tragedia spagnola \u00e8 una tragedia di Thomas Kyd, unico testo rimasto della sua produzione e risalente al periodo che intercorre tra il 1582 ed il 1592.\nSi presenta come una \"Tragedia di vendetta\" o \"di giustizia\" (detta \"revenge tragedy\"). La trama parte dall'apparizione del fantasma di Andrea, giovane morto in guerra, all'amata Bellimperia. Questa decider\u00e0 di vendicare la morte dell'amato ma finir\u00e0 per innamorarsi di Horatio. Balthazar - uccisore di Andrea in guerra - uccider\u00e0 Horatio provocando l'ira del padre di quest'ultimo, Hieronimo, che (fingendosi pazzo) vendicher\u00e0 il figlio prima di compiere una carneficina nella quale lui stesso sar\u00e0 coinvolto.\nL'iniziale apparizione di un fantasma a dettare i temi della vendetta e della follia ricordano l'\"Amleto\" di Shakespeare, ispirato infatti all'opera di Thomas Kyd.\nDatazione.\nNella sua \"Introduzione\" all'opera \"La fiera di San Bartolomeo\", il drammaturgo Ben Jonson allude a quest'opera risalente \"a venti o trent'anni fa\". Se presa letteralmente, la citazione farebbe risalire l'opera di Kyd ad un periodo dal 1584 al 1589, date che concordano con quanto sappiamo dell'opera. Tuttavia la data esatta di composizione rimane sconosciuta, sebbene si sia ipotizzato che possa essere stata scritta tra il 1583 ed il 1591; molte prove sono a favore del fatto che essa sia stata completata prima del 1588, basandosi sul fatto che la tragedia non faccia nessun riferimento alla \"Invincibile Armata\", come le possibili allusioni presenti in alcune opere di Thomas Nashe, come \"Preface to Greene's Menaphon\", scritta nel 1589 e \"The Anatomie of Absurdity\", scritta tra il 1588 ed il 1589. In base a queste supposizioni, il 1587 \u00e8 pi\u00f9 probabile. \nRappresentazione.\nLa compagnia elisabettiana di attori \"Lord Strange's Men\" rappresent\u00f2 un dramma registrato con il titolo di \"Jeronimo\" il 23 febbraio 1592 al \"The Rose\" dell'impresario teatrale Philip Henslowe; l'opera fu replicata per sedici volte fino al 22 gennaio 1593 e fu il successo dell'intera stagione teatrale. Risulta tuttavia improbabile che quella del febbraio 1592 fosse la prima dell'opera, dal momento che non fu registrata in quella data da Henslowe come \"ne\" ovvero come \"nuova\". Non \u00e8 infatti chiaro se l'opera registrata con il titolo di \"Jeronimo\" fosse in realt\u00e0 \"The Spanish Tragedy\".\nIl 7 gennaio 1597 l'opera di Kyd fu nuovamente rappresentata da un'altra compagnia teatrale: gli \"Admiral's Men\", che la replicarono per dodici volte dal 19 luglio 1593 all'ottobre, in collaborazione con una seconda compagnia, i \"Pembroke's Men\", che allestirono un singolo spettacolo l'11 ottobre 1597. I registri di Henslowe suggeriscono che l'opera fu rappresentata nuovamente nel 1601 e nel 1602 e la compagnia inglese viaggi\u00f2 in un tour nel 1601 in Germania. Il successo fu tale che vennero fatti degli adattamenti dell'opera sia in tedesco che in olandese.\nRappresentazioni contemporanee.\nLa prima rappresentazione contemporanea dell'opera risale al 1982 presso il Royal National Theatre e pi\u00f9 specificatamente nel \"Cottesloe Theatre\", con Michael Bryant come protagonista nella parte di Hieronimo, con la regia di Michael Bogdanov; e successivamente nel \"Lyttelton Theatre\" nel 1984. \u00c8 stata poi la volta della Royal Shakespeare Company che l'ha rappresentata tra il 1996 ed il 1998 con la regia di Michael Boyd. L'opera di Kyd non ha mai avuto una trasposizione cinematografica.\nLa pubblicazione.\nLa tragedia di Kyd fu registrata nello Stationers' Register dal libraio Abel Jeffes il 6 ottobre 1592. L'opera fu pubblicata \"in quarto\" non datato sebbene la sua pubblicazione sia sicuramente precedente alla fine del 1592; questo \"primo quarto\" fu stampato da Edward Allde ma pubblicato non con i diritti del libraio che l'aveva registrato, Abel Jeffes, ma con quelli di un altro libraio, Edward White."}
{"id": "1923742", "revid": "38666", "url": "https://it.wikipedia.org/wiki?curid=1923742", "title": "Macchine virtuali", "text": ""}
{"id": "1923745", "revid": "628767", "url": "https://it.wikipedia.org/wiki?curid=1923745", "title": "Bivacco Federico Zullo", "text": "Il bivacco Federico Zullo \u00e8 un bivacco situato nel comune di Charvensod (\"AO\"), in Valle d'Aosta, nelle Alpi Graie, a \"2.897\" m s.l.m.\nCaratteristiche.\nIl bivacco si trova sul colle Carrel, colle che separa la Becca di Nona dal monte Emilius.\nAccessi.\nIl bivacco \u00e8 raggiungibile da Pila in circa 4 ore di cammino."}
{"id": "1923749", "revid": "122310328", "url": "https://it.wikipedia.org/wiki?curid=1923749", "title": "Rafael Paulo de Lara Ara\u00fajo", "text": ""}
{"id": "1923750", "revid": "287204", "url": "https://it.wikipedia.org/wiki?curid=1923750", "title": "Rafael Araujo", "text": ""}
{"id": "1923758", "revid": "599013", "url": "https://it.wikipedia.org/wiki?curid=1923758", "title": "Polizia partigiana", "text": "Il termine Polizia partigiana (o Polizia ausiliaria oppure Polizia ausiliaria partigiana) indica le organizzazioni di polizia istituite nel 1945 da parte del CLN nei territori italiani controllati, dopo la morte di Benito Mussolini, nel contesto del progressivo ritorno alla pace della penisola perseguito dalla Resistenza italiana.\nStoria.\nI gruppi di polizia partigiana nacquero con l'intento di mantenere l'ordine pubblico nel paese stremato dalla guerra, a seguito dello sbandamento delle forze di polizia del periodo fascista, ossia la Polizia Repubblicana nel territorio della Repubblica Sociale Italiana. \nCol progressivo ristabilimento dell'ordine pubblico su tutto il territorio nazionale da parte del governo Parri, venivano sostituite dalle regolari forze dell'ordine. Su iniziativa del ministro Mario Scelba queste reparti furono infine disciolti, e in parte il personale inquadrato nella Polizia fu congedato.\nControversie.\nLa polizia partigiana fu coinvolta in alcuni casi controversi, tra cui:\nSul piano giudiziario le vicende legate a queste periodo furono \"chiuse\" nel 1953 dal governo Pella, che approv\u00f2 l'indulto e l'amnistia proposti dal guardasigilli Antonio Azara per tutti i reati politici commessi entro il 18 giugno 1948. \nFurono compresi in questa amnistia, che seguiva a distanza di due anni l'Amnistia Togliatti, i reati commessi nel dopoguerra, arrivando a oltre tre anni dalla fine della guerra."}
{"id": "1923762", "revid": "122326763", "url": "https://it.wikipedia.org/wiki?curid=1923762", "title": "Dave Thomas (cestista)", "text": ""}
{"id": "1923766", "revid": "36426", "url": "https://it.wikipedia.org/wiki?curid=1923766", "title": "Spettrofobia", "text": ""}
{"id": "1923767", "revid": "1543377", "url": "https://it.wikipedia.org/wiki?curid=1923767", "title": "Antonio Scaduto", "text": "Biografia.\nCon Andrea Facchin inizia a pagaiare sul K2, dopo che alle olimpiadi di Atene e Sydney i due avevano lottato per partecipare ai giochi olimpici sul K1. Nel 2000 si impose Antonio, nel 2004 ad avere la meglio fu invece Andrea Facchin che durante i giochi olimpici sped\u00ec un sms all'ex rivale, con la proposta di provare a costruire un K2 vincente in vista di Pechino. Al ritorno in Italia i due, grazie al ct azzurro Oreste Perri, costruiscono il K2 che regala all' la medagli di bronzo ai Giochi olimpici di .\nNel 2005 si \u00e8 aggiudicato il bronzo ai Campionati mondiali di Zagabria nella specialit\u00e0 del K4\u00a0500\u00a0m."}
{"id": "1923771", "revid": "1776051", "url": "https://it.wikipedia.org/wiki?curid=1923771", "title": "Dr. Feelgood (singolo)", "text": "Dr. Feelgood \u00e8 un singolo della band statunitense M\u00f6tley Cr\u00fce. Il brano prende il nome dell'omonimo album del 1989, anche se alcune versioni di questo album, ad esempio l'edizione coreana, non la includevano.\nPubblicata nel 1989 come primo singolo, \"Dr. Feelgood\" \u00e8 stata il primo singolo dei M\u00f6tley Cr\u00fce a classificarsi nella Top Ten della classifica della Billboard Hot 100, raggiungendo la 6\u00aa posizione il 23 settembre di quell'anno. \u00c8 attualmente l'unico singolo del gruppo premiato con un \"disco d'oro\" negli Stati Uniti.\nLa canzone tratta di un trafficante di droga chiamato Jimmy che spaccia ai Messicani di Hollywood.\nL'edizione \"Cr\u00fccial Cr\u00fce\" (la ripubblicazione in CD dei primi dischi in vinile) del 2003 dell'album include una demo di questa canzone nella quale viene proposto il \"punto di vista\" del Dr. Feelgood."}
{"id": "1923772", "revid": "287204", "url": "https://it.wikipedia.org/wiki?curid=1923772", "title": "Canoa/kayak ai Giochi della XXIX Olimpiade - K2 1000 metri maschile", "text": "Batterie.\nHanno partecipato alle batterie di qualificazione 14 equipaggi, suddivisi in 2 batterie di qualificazione: i primi 3 di ogni batteria si sono qualificati direttamente per la finale, gli altri sono passati alla gara di semifinale.\nSemifinale.\nI primi tre equipaggi si sono qualificati per la finale."}
{"id": "1923776", "revid": "599013", "url": "https://it.wikipedia.org/wiki?curid=1923776", "title": "As\u0131m Pars", "text": ""}
{"id": "1923778", "revid": "287204", "url": "https://it.wikipedia.org/wiki?curid=1923778", "title": "Asim Pars", "text": ""}
{"id": "1923781", "revid": "599013", "url": "https://it.wikipedia.org/wiki?curid=1923781", "title": "Gro Hammerseng", "text": "Carriera.\nHa iniziato la sua carriera nel Vardal IF e in seguito ha giocato nel Raufoss IL e nel Gj\u00f8vik og Vardal HK. Dal 2003 milita nel Ikast-Bording Elite H\u00e5ndbold, in Danimarca. 2010 Larvik HK.\nFa il suo debutto nella nazionale norvegese nel 2000 e la guida a due vittorie consecutive ai campionati europei di pallamano nel 2004 e nel 2006, venendo votata miglior giocatrice del torneo in entrambi i casi. Nel 2007 \u00e8 eletta migliore pallamanista dell'anno, dalla Federazione Internazionale di Pallamano.\nNel 2008 ha vinto con la nazionale norvegese la medaglia d'oro alle Olimpiadi di Pechino 2008.\nImpegnata a livello sociale, in occasione delle Olimpiadi di Pechino 2008, Gro Hammerseng ha partecipato, assieme ad altri atleti norvegesi, alla campagna di Amnesty International in favore dei perseguitati politici e la difesa dei diritti civili in Cina.\nFece molto scalpore nel 2005 quando rivel\u00f2 la sua relazione con la compagna di squadra e di nazionale Katja Nyberg, tra l'altro finita dopo 5 anni di fidanzamento."}
{"id": "1923783", "revid": "1086846", "url": "https://it.wikipedia.org/wiki?curid=1923783", "title": "Bologna Associazione Giuoco del Calcio 1936-1937", "text": "Questa voce raccoglie le informazioni riguardanti il Bologna Associazione Giuoco del Calcio nelle competizioni ufficiali della stagione 1936-1937.\nStagione.\nIl Bologna vinse il suo secondo scudetto consecutivo, precedendo Lazio e Torino.\nIn virt\u00f9 di questo successo fu ammessa alla Coppa dell'Europa Centrale, dalla quale usc\u00ec ancora una volta sconfitta per mano dell'Austria Vienna, e al prestigioso torneo amichevole dell'Expo Universale di Parigi, vinto battendo il Chelsea in finale.\nOrganigramma societario.\nArea direttiva\nArea tecnica"}
{"id": "1923785", "revid": "248115", "url": "https://it.wikipedia.org/wiki?curid=1923785", "title": "Litanie Lauretane", "text": ""}
{"id": "1923792", "revid": "599013", "url": "https://it.wikipedia.org/wiki?curid=1923792", "title": "H\u00fcseyin Be\u015fok", "text": ""}
{"id": "1923793", "revid": "729019", "url": "https://it.wikipedia.org/wiki?curid=1923793", "title": "Silver (etichetta discografica)", "text": "La Silver Record \u00e8 stata una casa discografica italiana attiva negli anni '60.\nStoria della Silver.\nL'etichetta aveva sede a Milano in corso Genova 22 e fu fondata dall'industriale Pasquale Pigini.\nTra gli altri artisti che incisero per la Silver ricordiamo Gipo Farassino, Franca Siciliano, che rappresent\u00f2 l'etichetta a Un disco per l'estate 1965 e Lucia Altieri, che la rappresent\u00f2 l'anno successivo.\nInsieme ad altre etichette come l'IPM, la SIR e la Pig faceva parte del gruppo Italmusica; chiuse le attivit\u00e0 nel 1968, a seguito del fallimento dell'Italmusica.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1923797", "revid": "306856", "url": "https://it.wikipedia.org/wiki?curid=1923797", "title": "Philip Johan von Strahlenberg", "text": "Dette un contributo notevole agli studi sulla cartografia della Russia.\nBiografia.\nDi origine tedesca, Strahlenberg nacque a Stralsund, citt\u00e0 della Pomerania che all'epoca era sotto il controllo svedese, e il suo nome originale era Philip Johan Tabbert. Si arruol\u00f2 nell'esercito svedese nel 1694 e fu promosso capitano nel 1703. Nel 1707 gli furono concessi i titoli di nobilt\u00e0 e assunse il nome von Strahlenberg.\nDurante la grande guerra del nord, fu catturato dalle truppe russe nella Battaglia di Poltava del 1709. Come prigioniero di guerra venne mandato in Siberia, a Tobol'sk, dove visse dal 1711 al 1721. In questo periodo studi\u00f2 la geografia della regione e l'antropologia, la lingua e i costumi delle popolazioni locali (Tatari, Jakuti, Ciuvasci, Tatari di Crimea, Uzbeki, Baschiri, Kirghizi, Turkmeni, Mongoli Buriati e Mongoli Calmucchi). Tornato a Stoccolma, nel 1730 pubblic\u00f2 in tedesco il libro \"Das Nord - und Ostliche Theil von Europa und Asia\", dove raccolse i risultati delle sue ricerche. Il libro ebbe una vasta eco e fu presto tradotto in inglese, francese e spagnolo.\nAll'interno del libro, Strahlenberg alleg\u00f2 nuove mappe dell'intera Russia, realizzate con la collaborazione di Johan Anton von Mat\u00e9rn. Sugger\u00ec inoltre un confine ben definito fra i continenti europeo e asiatico all'interno del territorio russo.\nStrahlenberg mor\u00ec nel 1747 a Fr\u00f6llinge, piccolo villaggio nei pressi di Getinge, nella cui chiesa venne sepolto. Oggi Getinge \u00e8 un paese appartenente alla municipalit\u00e0 di Halmstad, nella provincia svedese di Halland.\nIl confine tra Europa e Asia.\nLa linea di demarcazione tra il continente europeo e quello asiatico, proposta da Strahlenberg, corre lungo i monti Urali, segue quindi il basso corso del fiume Emba e le coste del mar Caspio, prima di attraversare la depressione del Kuma-Manych, posta circa 300 km a nord delle montagne caucasiche. Lo statista russo Vasily Tatischev dichiar\u00f2 che Strahlenberg aveva adottato quell'idea su suo suggerimento e, comunque, nello stesso 1730 tale confine continentale fu approvato ufficialmente dalla zarina Anna I di Russia. Ancora nel 1958 la Societ\u00e0 Geografica dell'Unione Sovietica adott\u00f2 questa definizione per i libri di testo delle scuole.\nLa convenzione oggi pi\u00f9 generalmente accettata segue sostanzialmente la linea di Strahlenberg: tuttavia per ragioni di semplicit\u00e0 dai monti Urali al mar Caspio si preferisce seguire il fiume Ural, piuttosto che l'Emba (linea A in figura).\nAnche il tratto di confine segnato dalla depressione lungo la quale scorrono i fiumi Kuma e Manych non \u00e8 universalmente accettato: alcuni geografi per semplicit\u00e0 preferiscono seguire la catena del Caucaso piuttosto che il corso dei due fiumi; addirittura altri geografi - per ragioni politiche e culturali - fanno cadere il confine ancora pi\u00f9 a sud in modo da includere nella regione europea gli stati della Georgia, dell'Armenia e dell'Azerbaigian. "}
{"id": "1923798", "revid": "76437", "url": "https://it.wikipedia.org/wiki?curid=1923798", "title": "Porta Stupa", "text": ""}
{"id": "1923799", "revid": "466539", "url": "https://it.wikipedia.org/wiki?curid=1923799", "title": "John Hinckley Jr.", "text": "Hinckley fu riconosciuto non colpevole per incapacit\u00e0 di intendere e volere. Ha vissuto rinchiuso per 34 anni (dal 1982 al 2016), salvo brevi permessi di uscita negli anni 2000, presso il manicomio criminale di St. Elizabeth a Washington.\nBiografia.\nHinckley, figlio dei ricchi proprietari della Hinckley Oil Company, John Warnock Hinckley Sr. e Jo Ann Moore, nasce in Oklahoma e cresce in Texas e studia presso la Highland Park High School di Dallas. Tra il 1974 e il 1980, frequenta la Texas Tech University. Nel 1975 si trasferisce a Los Angeles con l'intento di diventare cantautore, ma i suoi sforzi non vengono premiati. Nelle lettere inviate alla famiglia, racconta la sua frustrazione e manifesta il bisogno impellente di denaro, inoltre racconta di una ragazza di nome Lynn Collins, che in seguito si rivel\u00f2 essere frutto della sua fantasia.\nOssessione per Jodie Foster.\nNel 1976 usc\u00ec il film \"Taxi Driver\", con Robert De Niro nel ruolo di Travis Bickle; il film raccontava il tentativo di Bickle di assassinare un senatore candidato alla presidenza. Nel film la giovanissima Jodie Foster interpreta il ruolo di una prostituta adolescente, e Hinckley ne rimase tanto colpito da rivedere pi\u00f9 volte la pellicola e divenire in seguito uno \"stalker\" nei confronti dell'attrice.\nAgli inizi degli anni ottanta, quando la Foster frequentava l'Universit\u00e0 Yale, Hinckley si trasfer\u00ec nel Connecticut per starle vicino. Le inviava poesie e lettere d'amore, arrivando al punto di infilargliele sotto la porta di casa e di cercarla varie volte al telefono.\nNon riuscendo ad avere contatti significativi con l'attrice, Hinckley pens\u00f2 addirittura di pianificare un dirottamento aereo, pronto a suicidarsi di fronte a lei, solo per attirare la sua attenzione. Durante il \"climax\" della propria follia, Hinckley, al fine di entrare nella storia, progett\u00f2 di assassinare un'importante figura politica. Per far questo raccolse informazioni su Lee Harvey Oswald, l'assassino di John F. Kennedy e inizi\u00f2 a seguire, di stato in stato, la campagna elettorale di Jimmy Carter e Ronald Reagan, registrandosi negli alberghi come \"Travis Bickle\" e venendo arrestato a Nashville per il possesso illegale di tre pistole. Torn\u00f2 a casa dove venne sottoposto a un trattamento psichiatrico per curare la depressione, ma la sua salute mentale non miglior\u00f2.\nHinckley scrisse a Jodie Foster poco tempo prima del suo tentativo di assassinare Reagan:\nTentato assassinio di Reagan.\nA 70 giorni dall'insediamento di Reagan alla Casa Bianca, il 30 marzo 1981 Hinckley spar\u00f2 7 colpi all'allora presidente degli Stati Uniti, ferendo gravemente quattro persone, tra cui il Presidente, mentre stavano uscendo dal Washington Hilton Hotel. Il proiettile della calibro 22 di Hinckley perfor\u00f2 il polmone sinistro di Reagan mancando di due centimetri il cuore. Hinckley non spar\u00f2 direttamente a Reagan, ma verso il gruppo di persone che lo circondava; il presidente rimase ferito da un proiettile deviato dal vetro della \"limousine\" presidenziale. Hinckley non cerc\u00f2 di fuggire e fu subito arrestato sul luogo degli eventi.\nOltre a Reagan, nella sparatoria rimasero feriti il segretario James Brady, l'ufficiale di polizia Thomas Delahanty e l'agente del Secret Service (il corpo preposto alla sicurezza del presidente) Timothy McCarthy. Tutti sono sopravvissuti alla sparatoria, anche se Brady, che \u00e8 stato colpito nel lato destro della testa, ha avuto un lungo periodo di recupero ed \u00e8 rimasto paralizzato nella parte sinistra del corpo ed \u00e8 stato costretto su una sedia a rotelle fino alla sua morte, avvenuta nel 2014.\nProcesso e reazioni al verdetto.\nIl processo inizi\u00f2 nel 1982 con tredici capi d'accusa pendenti su Hinckley. La difesa, con l'ausilio delle perizie psichiatriche, sostenne che Hinckley era malato di mente; l'accusa invece sostenne il contrario, che era lucido e sano di mente. Vincent J. Fuller, l'avvocato di Hinckley, sostenne che aveva la schizofrenia. Park Dietz, psichiatra forense, diagnostic\u00f2 una personalit\u00e0 narcisista e schizoide con distimia, e caratteristiche borderline e passivo-aggressive. Gli psichiatri e i terapeuti che lo curarono in seguito lo trattarono per narcisismo, disturbo schizotipico di personalit\u00e0 e depressione maggiore, con caratteri deliranti incentrati su delirio di tipo erotomane (in cui il paziente \u00e8 convinto che una certa persona - spesso una celebrit\u00e0 - sia segretamente innamorata o attratta sessualmente da lui, e ne diventa ossessionato). Venne dichiarato psicotico e pericoloso per la societ\u00e0, s\u00e9 stesso e per Jodie Foster.\nIl processo si concluse il 21 giugno 1982 e Hinckley fu riconosciuto non colpevole per incapacit\u00e0 di intendere e volere, assolto dalle accuse penali e scarcerato, ma rinchiuso per ordine del giudice al St. Elizabeths Hospital, in un manicomio criminale di Washington D.C., fino a quando non fosse stato dichiarato guarito.\nSconcerto e indignazione suscit\u00f2 il verdetto nell'opinione pubblica. Un sondaggio della ABC rivel\u00f2 che l'83% degli intervistati era del pensiero che giustizia non era stata fatta. Le contestazioni suscitate portarono il Congresso degli Stati Uniti e alcuni Stati a riscrivere le leggi in materia di imputabilit\u00e0. Stati come Idaho, Kansas, Montana e Utah hanno abolito del tutto la legge.\nManicomio criminale.\nRinchiuso nel manicomio criminale St. Elizabeths, Hinckley dichiar\u00f2 che la sparatoria \"\u00e8 stata la pi\u00f9 grande offerta di amore nella storia del mondo\" e rimase deluso dal fatto che Jodie Foster non ricambiasse i suoi sentimenti. Dopo essere stato rinchiuso, i test ai quali fu sottoposto dimostrarono che era un uomo pericoloso per se stesso, per l'attrice e per altre persone. In un'intervista rilasciata nel 1983 Hinckley descrisse la sua giornata tipo: vedere la propria terapista, suonare la chitarra, ascoltare musica, guardare la TV e prendere farmaci.\nNel 1999 gli fu concesso di lasciare l'ospedale per visite sorvegliate con i genitori, mentre dal 2000 gli fu concesso un periodo di visite pi\u00f9 lungo. Questi privilegi gli furono tolti quando venne riscontrato che la sua ossessione per Jodie Foster era ancora presente. Dal 2004 si tennero varie udienze per valutare la sua pericolosit\u00e0, se fosse in grado di avere un normale rapporto con una donna e fosse un pericolo per la societ\u00e0.\nNel 2005 un giudice federale concesse delle visite, sotto il controllo dei genitori, al di fuori dell'area di Washington. Alcuni esperti governativi hanno convenuto che la sua depressione e psicosi erano in fase di recupero. Il 6 giugno 2007 il giudice distrettuale degli Stati Uniti, Paul L. Friedman, ha negato la richiesta, sostenendo che Hinckley non era ancora guarito. Il 10 settembre 2016 \u00e8 stato rilasciato dall'ospedale psichiatrico Saint Elizabeth di Washington avendo, secondo il giudice federale, completato il suo percorso di riabilitazione.\nLegami con la famiglia Bush.\nNell'edizione del 31 marzo 1981 del \"Houston Post\", e in seguito riportato da NBC, \"Associated Press\" e \"Newsweek\", viene fatto notare che John Hinckley \u00e8 figlio di John Hinckley Sr., politico e sostenitore finanziario della campagna elettorale di George H. W. Bush nelle primarie contro Ronald Reagan e venne riportato anche il loro legame d'affari nel \"business\" del petrolio. Il fratello maggiore di Hinckley, Scott, era amico di Neil Bush, uno dei figli di George H.W. Bush; i due avrebbero dovuto pranzare assieme il giorno della sparatoria. Inoltre, Neil Bush ha vissuto per qualche tempo a Lubbock, in Texas, stessa citt\u00e0 dove John Hinckley visse verso la fine degli anni settanta.\nSe Reagan fosse morto nell'attentato, l'allora vicepresidente George H.W. Bush sarebbe diventato presidente. "}
{"id": "1923800", "revid": "71433", "url": "https://it.wikipedia.org/wiki?curid=1923800", "title": "John Hinckley", "text": ""}
{"id": "1923801", "revid": "125071007", "url": "https://it.wikipedia.org/wiki?curid=1923801", "title": "Hermann Broch", "text": "Biografia.\nHermann Broch nacque a Vienna da una famiglia di ebrei benestanti. Il padre era un noto industriale che produceva tende e tessuti d'arredamento per interni. Da ragazzo Broch lavor\u00f2 per un certo periodo nella fabbrica di famiglia, coltivando privatamente i suoi interessi letterari. Dopo avere terminato le scuole secondarie superiori all'istituto tecnico-industriale per periti aziendali, proprio in vista del suo impegno nella fabbrica di famiglia a Teesdorf, Broch sostitu\u00ec il padre, che nel frattempo si era ammalato, alla conduzione dell'azienda.Nel 1909 spos\u00f2 Franziska von Rothermann, figlia di un imprenditore. L'anno dopo nacque Hermann Friedrich Maria. In seguito Broch cominci\u00f2 a frequentare altre donne e il matrimonio fin\u00ec col divorzio nel 1923.\nNel 1927, alla morte del padre, vendette l'industria tessile e decise di studiare matematica, filosofia, e psicologia all'Universit\u00e0 di Vienna, senza proporsi l'obiettivo della laurea. Intraprese una vera e propria carriera letteraria solamente intorno ai quarant'anni. Conobbe Robert Musil, Rainer Maria Rilke, Elias Canetti, Leo Perutz e molti altri intellettuali. A 45 anni pubblic\u00f2 il primo romanzo, \"I sonnambuli\" (\"Die Schlafwandler\", 1931), una trilogia in cui sviluppa una nuova forma di narrazione sul tema della corruzione dei valori della societ\u00e0 contemporanea attraverso uno studio dell'impero tedesco durante il regno di Guglielmo II. In seguito si rec\u00f2 in Tirolo, dove inizi\u00f2 la stesura del romanzo \"Il tentatore\" (\"Der Versucher\", uscito postumo nel 1953).\nNel 1938, in seguito all'annessione dell'Austria al Reich, fu arrestato e rinchiuso in un carcere nazista. Liberato grazie all'aiuto di un gruppo di amici, tra cui anche James Joyce, emigr\u00f2 dapprima in Gran Bretagna, quindi negli Stati Uniti, dove ottenne la cittadinanza americana e la cattedra di tedesco all'universit\u00e0 Yale. Qui egli port\u00f2 a termine \"La morte di Virgilio\" e cominci\u00f2 a lavorare ad un saggio sul comportamento di massa, che rimase incompiuto e fu pubblicato postumo col titolo \"Massenpsychologie\" (Psicologia delle masse). Si convert\u00ec al Cattolicesimo.\nHermann Broch mor\u00ec nel 1951 a New Haven nel Connecticut; \u00e8 sepolto nel cimitero di Killingworth.\nOpere.\nUna delle opere principali, \"La morte di Virgilio\" (\"Der Tod des Vergil\"), che inizi\u00f2 a scrivere durante la prigionia in un campo di concentramento, fu pubblicata per la prima volta negli Stati Uniti nel 1945 e contemporaneamente tradotta in inglese. Questo grande e difficile romanzo, nel quale realt\u00e0, allucinazione, poesia, prosa si mescolano, ripropone le ultime ore di vita del poeta latino Virgilio a Brindisi, la sua decisione di bruciare l\"Eneide\" (non osservata dall'imperatore Augusto) e l'accettazione del proprio destino. A questo libro si \u00e8 ispirato il compositore francese Jean Barraqu\u00e9 per alcune opere.\nAltre opere importanti sono \"I sonnambuli\" (1932) e \"Gli innocenti\" (1950). Nella trilogia \"I sonnambuli\" Broch sviluppa il tema della \"degenerazione dei valori\". Milan Kundera, la cui scrittura \u00e8 stata assai influenzata da Broch, ha grandemente apprezzato la trilogia.\nBroch dimostra capacit\u00e0 di padroneggiare un'ampia gamma stilistica, dalla garbata parodia di Theodor Fontane nel primo volume dei \"Sonnambuli\", ai tratti saggistici del terzo volume, fino al monologo interiore della \"Morte di Virgilio\".\nAltre opere di Broch sono il dramma \"Perch\u00e9 non sanno quel che fanno\" (Denn sie wissen nicht, was sie tun, 1936), il romanzo \"Gli innocenti\" (Die Schuldlosen, 1950), alcuni racconti, i saggi critici su James Joyce, Hugo von Hofmannsthal, sull'eredit\u00e0 mitica della poesia; scrisse inoltre poesie.\nErich Heller ha osservato che se \"\"La morte di Virgilio\" \u00e8 il suo capolavoro, [...] \u00e8 un capolavoro molto problematico, perch\u00e9 tenta di dare forma letteraria alla crescente avversione dello scrittore per la letteratura. Proprio nell'anno in cui il romanzo fu pubblicato, Broch espresse un \"profondo disgusto\" per la letteratura in quanto tale, \"dominio della vanit\u00e0 e della menzogna\". Scritto con un'esuberanza lirica e paradossale, \u00e8 la registrazione immaginaria dell'ultimo giorno del poeta e della sua rinuncia alla poesia. Ordina che il manoscritto dell\"Eneide\" sia distrutto, non perch\u00e9 incompleto o imperfetto, ma perch\u00e9 poesia e non \"conoscenza\". Aggiunge anche che le \"Georgiche\" sono inutili e valgono meno di qualsiasi trattato di agricoltura. L'imperatore Augusto, suo amico, non rispetta le sue volont\u00e0 e cos\u00ec le sue opere sono salve\"."}
{"id": "1923803", "revid": "486946", "url": "https://it.wikipedia.org/wiki?curid=1923803", "title": "Davitamon-Lotto", "text": ""}
{"id": "1923804", "revid": "599013", "url": "https://it.wikipedia.org/wiki?curid=1923804", "title": "Haluk Y\u0131ld\u0131r\u0131m", "text": ""}
{"id": "1923805", "revid": "1976020", "url": "https://it.wikipedia.org/wiki?curid=1923805", "title": "Charles de Berlaymont", "text": "Biografia.\nCharles di Berlaymont traeva il suo cognome dal contado di Berlaimont, gi\u00e0 in Belgio.\nDiscendente da una famiglia che ebbe origine nel XII secolo con Gilles de Berlaymont, cavaliere crociato di cui si narra che avesse ucciso un drago nelle terre di Mons, Carlo fu capo dell'Amministrazione finanziaria dei Paesi Bassi e consigliere del Duca d'Alba a Bruxelles. Dal 1553 al 1577 fu statolder di Namur.\nDiscendenza.\nIl figlio Florent spos\u00f2 Marguerite de Lalaing, colei che nel 1625 fu la fondatrice del convento \"des Dames de Berlaymont\", che mantenne il casato di famiglia nella sua denominazione: essa, divenuto toponimo, rimase ad indicare il luogo e, quando il suolo fu venduto nel 1958 alla Commissione europea, su di esso fu costruito il Palazzo Berlaymont.\nDalla famiglia si originarono importanti personaggi della storia del Belgio, fra i quali si ricorda il conte Guy de Berlaymont, autore di una cronaca di viaggio negli Stati Uniti d'America e Cuba, che contiene argute osservazioni sull'ambiente, le genti e la politica di quei paesi nel XIX secolo."}
{"id": "1923807", "revid": "287204", "url": "https://it.wikipedia.org/wiki?curid=1923807", "title": "Andrea Facchin", "text": "Biografia.\nAssieme ad Antonio Scaduto inizia a pagaiare sul K2 dopo che alle olimpiadi di Sydney e di Atene avevano lottato per partecipare con il K1: nel 2000 si impose Scaduto, nel 2004 ad avere la meglio fu invece Andrea Facchin.\nAl ritorno in Italia i due, con l'approvazione del ct azzurro Oreste Perri, costruiscono il K2 che conquister\u00e0 il bronzo a Pechino."}
{"id": "1923820", "revid": "767487", "url": "https://it.wikipedia.org/wiki?curid=1923820", "title": "Isaac Promise", "text": "Carriera.\nClub.\nCresciuto nelle giovanili del club nigeriano di seconda divisione del Grays International, Promise \u00e8 stato notato da alcuni club europei, riuscendo ad ottenere un provino nel Manchester United insieme al connazionale John Obi Mikel. Scartato dal club inglese, nell'agosto del 2005 \u00e8 stato acquistato dal club turco del Gen\u00e7lerbirli\u011fi. Dopo tre anni di permanenza, nel 2008 Promise ha firmato un contratto di quattro anni con il Trabzonspor.. A Trebisonda Promise non riesce a mettersi in luce e cos\u00ec, dopo una stagione opaca (a fine stagione le segnature saranno solo due), viene ceduto in prestito al Manisaspor, che l'estate seguente riscatta il cartellino del giocatore.\nNazionale.\nPromise \u00e8 stato capitano della Nigeria U23 ai Giochi Olimpichi di Pechino 2008.\nMorte.\nIl 3 ottobre 2019, all\u2019et\u00e0 di 31 anni, muore a causa di un malore mentre si stava allenando nella palestra di casa."}
{"id": "1923831", "revid": "486946", "url": "https://it.wikipedia.org/wiki?curid=1923831", "title": "Selle Italia-Serramenti Diquigiovanni", "text": ""}
{"id": "1923838", "revid": "228587", "url": "https://it.wikipedia.org/wiki?curid=1923838", "title": "Canoa/kayak ai Giochi della XXIX Olimpiade - K2 500 metri maschile", "text": "Batterie.\nHanno partecipato alle batterie di qualificazione 16 equipaggi, suddivisi in 2 batterie di qualificazione: i primi 3 di ogni batteria si sono qualificati direttamente per la finale, gli equipaggi dal 4\u00ba al 7\u00ba posto pi\u00f9 il miglior ottavo sono passati alle semifinali\nSemifinale.\nI primi tre equipaggi si sono qualificati per la finale."}
{"id": "1923839", "revid": "486946", "url": "https://it.wikipedia.org/wiki?curid=1923839", "title": "Colombia-Selle Italia", "text": ""}
{"id": "1923843", "revid": "533647", "url": "https://it.wikipedia.org/wiki?curid=1923843", "title": "Wikipedia in svedese", "text": "La Wikipedia in svedese (in svedese: \"Svenskspr\u00e5kiga Wikipedia\", fino al 2006 \"Svenska Wikipedia\") \u00e8 la versione in lingua svedese di Wikipedia.\nStoria.\nIn origine, la Wikipedia in svedese rivaleggiava con \"susning.nu\", la seconda wiki in assoluto all'epoca; a seguito delle nuove politiche antivandali pi\u00f9 stringenti e dell'inserimento di pubblicit\u00e0 nelle pagine di susning.nu, molti dei suoi contributori sono migrati verso la Wikipedia in svedese, tanto che il 14 febbraio 2005 la Wikipedia in svedese supera per numero di lemmi susning.nu. Il 15 giugno 2013 raggiunge il milione di voci complessive, diventando l'ottava Wikipedia a raggiungere tale traguardo. Pochi giorni dopo supera la Wikipedia in spagnolo, russo e italiano diventato la quinta Wikipedia per numero di voci.\nOrganizzazione.\nCos\u00ec come nella Wikipedia in italiano, non esiste alcun comitato d'arbitraggio, e gli amministratori rimangono in carica per un anno (cosa che accade anche per la Wikipedia in olandese e MetaWikipedia), e per rimanere tali vengono sottoposti a procedura di conferma.\nInoltre la pratica del fair use, originariamente permessa in quanto si prese in considerazione solo la legge statunitense, \u00e8 stata poi ristretta ai soli indumenti degli eserciti, decisione revocata nel 2007, in quanto s'\u00e8 deciso di non permettere pi\u00f9 il caricamento di file nella Wikipedia in lingua svedese.\nStatistiche.\nLa Wikipedia in svedese ha voci, pagine, utenti registrati di cui attivi, amministratori e una di (al ).\n\u00c8 la quarta Wikipedia per numero di voci ma, come \"profondit\u00e0\", \u00e8 la 57\u00aa fra quelle con pi\u00f9 di 100.000 voci (all'11 febbraio 2022).\nCronologia.\nCome si pu\u00f2 notare la Wikipedia in svedese ha avuto un'enorme crescita nel 2013, anno in cui \u00e8 passata da circa 500\u00a0000 voci a oltre un milione e mezzo. Questo rapido incremento \u00e8 dovuto all'uso di un che ha creato centinaia di migliaia di voci sulle forme di vita."}
{"id": "1923847", "revid": "2026698", "url": "https://it.wikipedia.org/wiki?curid=1923847", "title": "Dhe (cirillico)", "text": "La ', minuscolo ', chiamata dhe \u00e8 una lettera dell'alfabeto cirillico, usata solo nella versione modificata per la lingua ba\u0161kira. Rappresenta la consonante fricativa dentale sonora //."}
{"id": "1923859", "revid": "287204", "url": "https://it.wikipedia.org/wiki?curid=1923859", "title": "Litanie al Santissimo Nome di Ges\u00f9", "text": ""}
{"id": "1923862", "revid": "599013", "url": "https://it.wikipedia.org/wiki?curid=1923862", "title": "Mario Cantaluppi", "text": "Carriera.\nClub.\nInizia la carriera da professionista nel file del Grasshopper nel 1990 e vince subito il titolo di Campione Svizzero nella prima stagione a Zurigo. Nel 1994 scende di categoria, passando al , allora nella Lega Nazionale B dove rimane per due stagioni per poi passare nel Servette nell'estate del 1996. Dopo tre stagioni a Ginevra, ritorna nel gennaio del 1999 a Basilea dove diventa il secondo giocatore con il maggior numero di presenze, 222 dopo otto stagioni in rossoblu.\nTerminata l'esperienza nella squadra renana, si trasferisce in Germania, dove veste la maglia del Norimberga per due stagioni. Dopo 44 presenze in Baviera, con un 14\u00ba ed un 8\u00ba posto in Bundesliga, ritorna in Svizzera al Lucerna. Nel gennaio del 2008 lascia di nuovo la Svizzera ed inizia una nuova esperienza nel campionato belga con la maglia del K. Sint-Truidense V.V..\nNazionale.\nHa giocato 24 volte con la Nazionale di calcio svizzera, giocando varie partite di qualificazione al Campionato europeo di calcio 2004, \nAllenatore.\nPer due stagioni ricopre il ruolo sia di giocatore sia di allenatore nelle compagini del Buochs e del Dornach. Dopo l'arrivo di Pascal Zuberb\u00fchler, suo ex compagno di squadra al Basilea e in Nazionale elvetica, al Servette in quanto allenatore dei portieri, raggiunge anche lui la squadra ginevrina in qualit\u00e0 di vice dell'allenatore Jean-Michel Aeby. Il 2 aprile 2014 sostituisce alla guida del Servette l'esonerato Aeby. Tre giorni dopo, fa il suo debutto alla guida della squadra ginevrina vincendo la gara di campionato contro il Locarno allo Stadio del Lido (1-0). La stagione successiva diventa il vice di Kevin Cooper. Dalla stagione 2017/2018 \u00e8 l'allenatore del SR Del\u00e9mont, squadra che milita nel girone B di prima lega svizzera."}
{"id": "1923863", "revid": "22475", "url": "https://it.wikipedia.org/wiki?curid=1923863", "title": "Choplifter", "text": "Choplifter, spesso scritto Choplifter!, \u00e8 un videogioco del genere sparatutto a scorrimento orizzontale, incentrato su un elicottero militare, sviluppato nel 1982 da Dan Gorlin e pubblicato da Br\u00f8derbund per Apple II. Venne poi convertito per numerosi altri home computer e console. Si tratta inoltre di uno dei pochi titoli che, inizialmente concepiti per computer, sono stati in seguito convertiti per coin-op, in questo caso da SEGA nel 1985, quando solitamente il percorso era inverso.\n\"Choplifter\" venne sviluppato da Gorlin in circa 6 mesi di lavoro; egli si ispir\u00f2 a \"Defender\" relativamente alla modalit\u00e0 di gioco, ma a motivarlo fu soprattutto la propria passione per gli elicotteri. \nUn sondaggio della rivista statunitense \"Softalk\" lo metteva al primo posto tra i pi\u00f9 celebri software per Apple II del 1982.\nSecondo l'autore, l'ottimo successo ottenuto sarebbe stato casualmente favorito dalla contemporanea crisi degli ostaggi in Iran. \nModalit\u00e0 di gioco.\nNel gioco si vestono i panni di un pilota di elicottero, che deve salvare gli ostaggi tenuti prigionieri dal \"malvagio impero dei Bungeling\", oltre che a sparare per difendersi dai diversi mezzi che popolano i livelli: jet armati di missili, carri armati in grado di uccidere anche gli ostaggi, e mine volanti che inseguono l'elicottero.\nLa visuale \u00e8 di profilo, con scorrimento orizzontale libero nei due sensi; rispetto alla base di partenza, l'area di gioco si trova a sinistra. Indipendentemente dalla direzione di volo, l'elicottero pu\u00f2 orientarsi verso destra o sinistra per sparare lateralmente a varie inclinazioni, oppure rivolgersi verso il giocatore per sparare verticalmente verso terra.\nGli ostaggi sono rinchiusi a gruppi di 16 in caserme, la prima \u00e8 gi\u00e0 aperta ma le successive devono essere sfondate dal giocatore per fare uscire i prigionieri, che iniziano quindi a vagare per il territorio.\nL'elicottero pu\u00f2 contenere tre ostaggi alla volta; una volta caricati, essi devono essere portati alla base all'inizio del livello. Dopodich\u00e9 l'elicottero dovr\u00e0 tornare nel campo di battaglia e cercare di salvarne il pi\u00f9 possibile altri. La distruzione dei nemici non produce punti, che vengono invece assegnati ogni volta che si salva un ostaggio. Il giocatore dovr\u00e0 inoltre star attento a non schiacciare gli ostaggi con l'elicottero. Nella parte superiore dello schermo sono indicati gli ostaggi uccisi (in rosso), quelli a bordo dell'elicottero (in blu) e quelli messi definitivamente in salvo (in verde).\nLa versione arcade ha aggiunto variet\u00e0 nei nemici e negli ambienti, tra i quali anche livelli acquatici con gli ostaggi sui ponti delle navi, carburante limitato, e un sistema di punteggio tradizionale. Le versioni per Sega Master System e Nintendo Entertainment System (1986) si basano su quella arcade.\nSerie.\n\"Choplifter\" ha avuto due seguiti: \"Choplifter II\" (1991), disponibile per Game Boy, e \"Choplifter III\" (1994), per Game Boy, Game Gear e Super Nintendo.\nNel 2012 usc\u00ec \"Choplifter HD\", un remake tridimensionale per Windows, Xbox 360 e PlayStation 3.\nI Bungeling sono un nemico ricorrente nelle produzioni Br\u00f8derbund: ricompaiono infatti anche in \"Raid on Bungeling Bay\" e in \"Lode Runner\". Il manuale di \"Choplifter\" per Apple II li descrive come un moderno impero militarista, assurdamente situato poco a est della Patagonia e a sud del Kurdistan."}
{"id": "1923864", "revid": "287204", "url": "https://it.wikipedia.org/wiki?curid=1923864", "title": "Abell 754", "text": "Abell 754 \u00e8 un ammasso di circa 1300 galassie ubicato nella costellazione dell'Idra.\nSecondo dati osservativi del telescopio a raggi X XMM-Newton, \u00e8 il prodotto di una collisione tra un ammasso di 300 galassie e uno di 1000 avvenuto 300 milioni di anni fa in modo da formare un ammasso turbolento della grandezza di un milione di anni luce. Secondo le previsioni, la tempesta causata da tale scontro durer\u00e0 circa un miliardo di anni e l'energia sprigionata sar\u00e0 sorpassata solo dal Big Bang."}
{"id": "1923870", "revid": "838137", "url": "https://it.wikipedia.org/wiki?curid=1923870", "title": "Giovanni De Vivo", "text": "Biografia.\nNasce a Siena il 20 marzo 1940; viene ordinato presbitero il 15 marzo 1964 a Colle di Val d'Elsa. Come sacerdote riveste nella sua diocesi diversi ruoli, fino a quello di vicario generale. A lungo impegnato nell'Azione Cattolica, ne diviene correttore spirituale nella sua diocesi e, in seguito, a livello toscano.\nIl 18 dicembre 1993 viene nominato vescovo di Pescia. L'ordinazione episcopale si svolge nel duomo di Siena il 23 gennaio 1994 per le mani dell'arcivescovo Gaetano Bonicelli, co-consacranti l'arcivescovo Mario Jsmaele Castellano e il vescovo Fernando Charrier. Fa il suo ingresso in diocesi il 6 marzo dello stesso anno con il motto \"In spe fundati\". Nella conferenza episcopale toscana \u00e8 delegato per la pastorale giovanile e le aggregazioni laicali.\nAlla guida della diocesi, si impegna nella riorganizzazione delle parrocchie, promuovendo l'edificazione di due nuovi edifici di culto, la chiesa dei Santi Lucia e Allucio e la chiesa rettoria di Cristo Redentore, e il restauro di altri edifici antichi.\nPromuove opere a sostegno di quanti affrontano difficolt\u00e0 economiche, soprattutto con l'istituzione della Mensa della Caritas di Montecatini Terme, la cui attivit\u00e0 cresce negli anni fino a raggiungere la fornitura di quasi 19.000 pasti, dopo i lavori di ampliamento nel 2012.\nIl 25 gennaio 2015 diviene cittadino onorario di Pescia. Malato da tempo, al compimento dei 75 anni presenta le proprie dimissioni. Muore a Pescia il 20 settembre 2015.\nLe esequie si tengono il 24 settembre alle ore 16 in piazza Mazzini a Pescia e sono presiedute dell'arcivescovo di Pisa Giovanni Paolo Benotto.\nGenealogia episcopale.\nLa genealogia episcopale \u00e8:"}
{"id": "1923886", "revid": "9595", "url": "https://it.wikipedia.org/wiki?curid=1923886", "title": "Papaboys", "text": ""}
{"id": "1923900", "revid": "119639187", "url": "https://it.wikipedia.org/wiki?curid=1923900", "title": "Tedeschi del Mar Nero", "text": "Con il termine tedeschi del Mar Nero (in tedesco \"Schwarzmeerdeutsche\") si intendono gli emigranti tedeschi che si insediarono nel XVIII e XIX secolo nelle zone della riva settentrionale del Mar Nero, soprattutto nella Russia meridionale. \nA loro appartengono anche altri gruppi etnici tedeschi nella zona del Mar Nero come, per esempio i tedeschi della Bessarabia e i tedeschi della Dobrugia. \nNella Russia meridionale, i tedeschi del Mar Nero vivevano sui territori nazionali delle odierne Ucraina, Moldavia e Romania e sulla penisola di Crimea in svariate colonie.\nQueste zone furono conquistate da Caterina II, detta Caterina la Grande, in due guerre contro l'Impero ottomano, 1768\u00a0\u2013 1774, con l'annessione del Khanato di Crimea (1783). \nI primi coloni tedeschi arrivarono dalla zona della Prussia occidentale dal 1787 (oggi regione della Polonia) e pi\u00f9 tardi anche dalla Germania dell'ovest e sudovest, nonch\u00e9 dalla zona di Varsavia. Anche i mennoniti (perseguitati per la loro fede), noti come agricoltori abili, emigrarono in Russia e avevano il ruolo di agricoltori d'esempio nei confronti dei locali."}
{"id": "1923906", "revid": "767487", "url": "https://it.wikipedia.org/wiki?curid=1923906", "title": "Predrag Pavlovi\u0107", "text": "Caratteristiche tecniche.\nPredrag Pavlovi\u0107 gioca come centrocampista offensivo o come ala, prevalentemente sulla destra.\nCarriera.\nClub.\nSin dal suo arrivo al Napredak Kru\u0161evac ha avuto molte opportunit\u00e0 per giocare da titolare in prima squadra, pur essendo giovanissimo. Era approdato al Napredak non essendo riuscito ad entrare in prima squadra con il .\nNazionale.\nPedina importante per l'Under-17, ha giocato una partita all'Europeo Under-21 2007 con la sua nazionale. \u00c8 stato convocato dal commissario tecnico della Nazionale olimpica Miroslav \u0110uki\u0107 per disputare il torneo calcistico maschile alle Olimpiadi 2008."}
{"id": "1923913", "revid": "287204", "url": "https://it.wikipedia.org/wiki?curid=1923913", "title": "Predrag Pavlovic", "text": ""}
{"id": "1923924", "revid": "256896", "url": "https://it.wikipedia.org/wiki?curid=1923924", "title": "Run of series", "text": "Il termine Run of series o Life of series indica una clausola che, se inserita all'interno di un contratto di licenza per i diritti di trasmissione di una serie televisiva, pone in capo ad un broadcaster (\"Licensee\") l'obbligo di acquisire tutte le stagioni di una serie televisiva successive a quella licenziata al momento della stipula del contratto stesso. Nei contratti di distribuzione statunitensi con i broadcaster europei, la clausola normalmente recita: \"Licensee must license each and every episode produced of the series for all subsequent U.S. broadcasts seasons on a run-of-series basis\".\nConseguenze.\nNell'ambito delle logiche negoziali con il distributore statunitense (\"Licensor\"), l'accettazione di questa condizione espone il broadcaster ad un rischio potenziale poich\u00e9 questi sar\u00e0 obbligato ad acquisire tutte le stagioni successive a quella licenziata indipendentemente dal successo televisivo riscosso localmente dalla messa in onda di quest'ultima.\nTale rischio diventa estremamente concreto quando, al momento della stipula del contratto, un broadcaster europeo \u00e8 gi\u00e0 a conoscenza del fatto che una seconda stagione \u00e8 stata gi\u00e0 prodotta o verr\u00e0 prodotta: questo pu\u00f2 significare che negli Stati Uniti la serie ha riscosso un successo tale da indurre il broadcaster U.S. a commissionare una seconda stagione, ma ci\u00f2 non significa che la risposta del pubblico in Europa possa essere analoga.\nAl fine di evitare tale rischio, il broadcaster pu\u00f2 negoziare in alternativa al \"Run of Series\" una clausola di \"opzione\" (in inglese \"option\") che, se recepita nel contratto, gli d\u00e0 la possibilit\u00e0 di decidere se effettuare o meno l'acquisizione della/e stagione/i seguente/i a quella gi\u00e0 licenziata."}
{"id": "1923931", "revid": "287204", "url": "https://it.wikipedia.org/wiki?curid=1923931", "title": "Natasa Janic", "text": ""}
{"id": "1923932", "revid": "228587", "url": "https://it.wikipedia.org/wiki?curid=1923932", "title": "Gamebuster", "text": "Gamebuster era un programma televisivo in onda su GXT, allora trasmesso sul canale satellitare 146-147 di Sky, che presentava alcuni dei videogiochi del momento offrendo immagini e spiegazioni dettagliate, insieme ad alcuni sketch di genere comico-demenziale. Il programma veniva condotto dal comico Marco Marzocca, nel ruolo di Ariel, un filippino che pulisce il negozio del giocattolaio, nonch\u00e9 appassionato di videogames e da Stefano Sarcinelli, nel ruolo del giocattolaio, con la fissazione per giochi d'altri tempi. Il programma aveva il commento tecnico di Francesco Serino. Venne prodotto da Jetix Europe, sviluppato da Giuliano Tranquilli e trasmesso negli studi di Interact itvStudio1.\nAltri personaggi che compaiono sono: Cristiano, interpretato sempre da Marco Marzocca, e Cassiodoro.\nLa stagione 2007-2008 aveva 28 puntate, trasmesse dal luned\u00ec al sabato."}
{"id": "1923935", "revid": "599013", "url": "https://it.wikipedia.org/wiki?curid=1923935", "title": "Chiesa di Sant'Andrea Apostolo (Savona)", "text": "La chiesa di Sant'Andrea Apostolo \u00e8 un edificio religioso di Savona.\nStoria.\nNel 1714 i gesuiti demolirono una precedente chiesa del XII secolo dedicata a sant'Andrea per costruire l'attuale edificio che dedicarono a sant'Ignazio. Nel 1773 l'ordine viene soppresso e subentrano i \"preti Lazzaristi\", fino al 1812 quando la chiesa ritorna ad essere parrocchia di Sant'Andrea Apostolo.\nStruttura ed opere d'arte.\nLa chiesa si presenta ad un'unica navata molto ampia. La volta e l'abside sono decorati con un ciclo di affreschi del 1741 raffiguranti le opere di sant'Ignazio di Loyola e dei gesuiti. Le immagini sono annerite dal tempo e dal fumo delle candele. L'altare maggiore risale al XVIII secolo con statua marmorea di sant'Andrea Apostolo del 1918.\nEntrando sulla destra si notano in sequenza la grotta di Lourdes, la cappella di San Vincenzo de' Paoli con tela di Paolo Gerolamo Brusco e la cappella di San Francesco Saverio con tela settecentesca di Angelo Benedetto Rossi. Sulla sinistra si trovano invece il piccolo battistero, la cappella dell'Immacolata Concezione con quadro di Agostino Ratti e la cappella della Madonna del Buon Consiglio con tavola di Defendente Ferrari del XVI secolo. In sacrestia si notano arredi lignei del XVIII secolo, un'icona bizantina e una statua della Madonna di Antonio Brilla."}
{"id": "1923936", "revid": "1305887", "url": "https://it.wikipedia.org/wiki?curid=1923936", "title": "You Are My Destiny", "text": "You Are My Destiny \u00e8 una canzone scritta da Paul Anka e Joe Sherman, ed interpretata da Anka nel 1957. Venne pubblicata in un EP dallo stesso nome nel 1958 e raggiunse la posizione numero 7 nella \"Billboard Hot 100\" e la numero 6 nella Official Singles Chart.\nAnka registr\u00f2 un'altra versione del brano nel 1968, eseguendolo in duetto con Patti LaBelle. In Italia una cover del brano fu registrata da Adriano Celentano, adattata in italiano e con il titolo \"Sei nel mio destino\""}
{"id": "1923946", "revid": "767487", "url": "https://it.wikipedia.org/wiki?curid=1923946", "title": "Thomas Lodge", "text": "Biografia.\nSecondo figlio di sir Thomas Lodge, sindaco di Londra, Lodge studi\u00f2 al Trinity College di Oxford: tale educazione ne permise l'associazione col gruppo di drammaturghi chiamato University wits. Prese parte ad una spedizione a Terceira e nelle Isole Canarie, durante la quale compose l'opera \"Rosalinda: El legado dorado de Euphes\", pubblicato nel 1590 e utilizzato da William Shakespeare in \"Come vi piace\". Nel 1591 viaggi\u00f2 in Brasile, tornando a casa nel 1593.\nTra le sue opere sono degne di menzione i drammi \"Uno specchio per Londra e l'Inghilterra\" (A looking glass for London and England, 1587, scritto in collaborazione con Robert Greene) e \"Le ferite della guerra civile\" (The wounds of civil war, 1588), il poema mitologico \"La metamorfosi di Scilla\" (Scillaes metamorphosis, 1589), i romanzi \"Robin il diavolo\" (1591) e \"Vita e morte di William Longbeard\" (1593), e la raccolta di sonetti \"Fillide\" (Phillis, 1593).\nIn seguito si dedic\u00f2 alle traduzione dei classici latini e scrisse il \"Trattato sopra la malattia\" (1603) ed un manuale popolare sulla \"Medicina domestica\"."}
{"id": "1923950", "revid": "729019", "url": "https://it.wikipedia.org/wiki?curid=1923950", "title": "Indirizzi di fedelt\u00e0 dei comuni trentini a Vittorio Emanuele II nel 1866", "text": "Gli indirizzi di fedelt\u00e0 dei comuni trentini liberati dalle truppe italiane a Vittorio Emanuele II nel 1866, furono un episodio della terza guerra di indipendenza e consistettero in una petizione dei rappresentanti delle amministrazioni comunali e del clero indirizzata al sovrano, al fine di essere annessi in sede del trattato di pace con l'Austria al Regno d'Italia.\nPresupposti.\nDopo la vittoriose battaglie di Bezzecca di Giuseppe Garibaldi e di Levico di Giacomo Medici la liberazione di Trento sembrava a tutti gli osservatori una questione di pochi giorni, ma la guerra ormai volgeva al termine. La Prussia, vincitrice a Sadowa, non volendo umiliare ulteriormente l'Austria e temendo un'offensiva francese sul Reno, il 26 luglio prorogava una sospensione d'armi con Vienna. La notizia giunse anche nella Valle del Chiese liberata, per cui un gruppo di patrioti, riuniti a Storo in casa del possidente Francesco Cortella e guidati dal capitano Ergisto Bezzi, temendo che i comuni trentini delle Giudicarie liberati rimanessero esclusi dall'annessione al Regno d'Italia si mobilitarono a redigere, tramite una prima lettera a Giuseppe Garibaldi, una petizione ufficiale di \u201cfedelt\u00e0\u201d a Vittorio Emanuele II, facendola poi sottoscrivere ai vari rappresentanti comunali e al clero locale.\nIl testo della petizione.\nA Giuseppe Garibaldi:\nA Vittorio Emanuele II:\nI comuni firmatari.\nSiglarono i due protocolli diversi comuni e i nominativi di questi sono raccolti nella copia del telegramma che Giuseppe Garibaldi invi\u00f2 da Cologna al presidente del consiglio Bettino Ricasoli, a Firenze, il 31 luglio 1866, ripetuto subito al generale Alfonso La Marmora presso il Quartier Generale dell'esercito regio a Padova.\nFirmarono Storo, Darzo, Lodrone, Magasa, Tiarno di Sopra, Tiarno di Sotto, Ledro, Bezzecca, Pieve di Ledro, Molina, Legos, Biacesa, Pr\u00e8, Mezzolago, Lenzumo, Enguiso, Locca, Bondone, Condino, Cimego, Cologna, Creto, Bono, Daone, Tione, Bersone, Brione (Trentino-Alto Adige) e Strada.\nNell'elenco non sono contemplati, ma sottoscrissero i documenti secondo quanto sostenuto da alcuni patrioti trentini, i comuni di Barcesina, Piazza e Turano che per\u00f2 ader\u00ec solamente alla petizione rivolta a Garibaldi. Non aderirono i comuni di Castel Condino, Agrone, Praso, Por, Pranzo, Campi e Deva, queste ultime due frazioni di Riva.\nAnche i comuni della Valsugana, liberati dal corpo di spedizione di Giacomo Medici, si comportarono allo stesso modo di quelli giudicariesi inviando degli indirizzi di \u201cfedelt\u00e0\u201d al re d'Italia.\nLa ricerca del consenso.\nIl consenso dei consiglieri comunali e in special modo quello del clero giudicariese, secondo gli storici fu estorto da alcuni garibaldini con pressioni politiche, talvolta con minacce verbali. A Magasa e a Turano si adoper\u00f2 con solerzia per la raccolta delle firme necessarie l'oste di Capovalle, Venturino Giorgi, difatti nella relazione che il pretore Adolfo Strele di Condino invi\u00f2 il 20 agosto al consigliere aulico di Trento conte von Hohenwart: \u201c[\u2026] In qual modo venissero raccolte le sottoscrizioni dell'indirizzo, si pu\u00f2 desumere dagli annessi nove protocolli e deve recare meraviglia come ne siano stati incaricati un di Storo, dal 1859 in qua profugo politico, e un di Hano, due persone di perduta fama e senza il minimo ascendente, ma bens\u00ec capaci di minacce\u201d.\nNel comune di Bondone le cose non andarono diversamente: \u201cIl giorno 29 luglio compariva nella cancelleria del Municipio due individui vestiti in civile, e con un atto gi\u00e0 esteso chiedeva il voto favorevole di unirsi al Re d'Italia. Gran parte della Rappresentanza rifiutava\u2026Pi\u00f9 fortemente montava in furia uno di questi individui, e con minacce pericolose costringeva i membri a firmare, spiegandosi che a ora di notte vi sarebbe giunti una grande quantit\u00e0 di Garibaldini a spese del Comune, e a tale minaccia si firmava. Per\u00f2 non sono un voto naturale, contro la volont\u00e0 d'ogni singolo membro del paese e della rappresentanza\u201d.\nA Storo accadde la stessa situazione: \u201c[\u2026] Sotto la pressione di una forza insolente e circondati da scaltri insediatori, nol neghiamo, abbiamo firmato atti, pei quali il rossore ci copre il volto, e ci fa amaro rimprovero la coscienza. Ma giuriamo che tali firme furono estorte da ingiusta violenza, ed oggi protestiamo solennemente contro quelli atti, dichiarando pubblicamente che in quelli atti stessi il nostro cuore era Vostro, o I. R. Apostolica Maest\u00e0\u201d.\nConclusione.\nLa pace di Vienna del 3 ottobre chiuse la guerra con la cessione del Veneto all'Italia ma non del Trentino, la restituzione degli archivi e delle opere d'arte trafugate, tra le quali la famosa Corona Ferrea dei re longobardi e la concessione di una completa amnistia politico-militare di cui beneficiarono coloro che avevano collaborato con il Corpo Volontari Italiani comprese le Deputazioni comunali e il clero che avevano siglato i due storici documenti.\nCon il ritorno definitivo degli Austriaci, i rappresentanti di ogni comune trentino che avevano aderito agli indirizzi di fedelt\u00e0 furono obbligati dalla met\u00e0 di agosto, tramite le preture di appartenenza, di giustificare nel minor tempo possibile con una petizione all'imperatore Francesco Giuseppe i motivi che li avevano spinti all'adesione politica, chiedendo il perdono e dichiarandosi, questa volta, fedeli agli Asburgo."}
{"id": "1923951", "revid": "1305772", "url": "https://it.wikipedia.org/wiki?curid=1923951", "title": "Cruise for a Corpse", "text": "Cruise for a Corpse (in originale \"Croisi\u00e8re pour un cadavre\") \u00e8 un'avventura grafica a sfondo poliziesco del 1991 per Amiga, Atari ST e MS-DOS, dotata di interfaccia punta-e-clicca.\nTrama.\nNel gioco, ambientato nel 1927, si interpreta Raoul Dusentier, celebre ispettore di polizia che riceve un invito dal magnate Niklos Karaboudjan per l'inaugurazione della sua nuova imbarcazione. Ma Karaboudjan viene trovato morto nel suo ufficio, poco tempo dopo la partenza dal porto: sar\u00e0 compito del giocatore indagare sull'omicidio.\nModalit\u00e0 di gioco.\n\"Cruise for a Corpse\" \u00e8 caratterizzato da un'impostazione grafica innovativa per l'epoca: sono infatti presenti sfondi disegnati a mano e digitalizzati, mentre personaggi e oggetti sono costituiti da poligoni: tecnica simile a quella gi\u00e0 utilizzata per \"Another World\". Questo metodo permette una maggiore naturalezza delle animazioni e un minore spazio su disco occupato rispetto alle animazioni bitmap di altri motori grafici come lo SCUMM, a discapito per\u00f2 di un minore dettaglio grafico, specie in caso di inquadrature in primo piano. La visuale \u00e8 in terza persona, e si utilizza il mouse per interagire con l'ambiente. Un elemento importante \u00e8 costituito da un orologio interno che, dopo la risoluzione di ogni enigma, scorre in avanti sottolineando cos\u00ec il progredire della trama e l'avanzamento nel gioco."}
{"id": "1923952", "revid": "1543377", "url": "https://it.wikipedia.org/wiki?curid=1923952", "title": "Mat\u00edas Delgado", "text": "Carriera.\nInizia la sua carriera nella squadra giovanile del River Plate. Debutta tra i professionisti con la maglia Chacarita Juniors, disputando pi\u00f9 di 50 gare nel massimo campionato argentino. Nel 2003, a 21 anni, decide di trasferirsi in Europa firmando per gli svizzeri del . Gioca tre stagioni in riva al Reno, segnando 32 reti in 85 gare nella Super League (Svizzera), il massimo campionato svizzero di calcio.\nIl 27 giugno 2006 si trasferisce ai turchi del Be\u015fikta\u015f, dove milita per quattro anni, prima di firmare un contratto con l'Al Jazira.\nIl 12 luglio 2013 torna al Basilea, firmando un contratto valido sino al 2017. Il 10 luglio 2015 - in seguito al ritiro di Streller - viene nominato capitano della rosa.\nStatistiche.\nPresenze e reti nei club.\n\"Statistiche aggiornate all'11 febbraio 2017.\""}
{"id": "1923954", "revid": "253269", "url": "https://it.wikipedia.org/wiki?curid=1923954", "title": "Marj Dusay", "text": "Biografia.\nAttiva soprattutto sul piccolo schermo, esord\u00ec nel 1967 nel cortometraggio \"A.D. 1999\", prodotto dalla Philco Ford, prefigurante la vita nel 1999 e l'utilizzo di applicazioni di elettrotecnica, elettronica e informatica che, in seguito, avrebbero effettivamente visto la luce nella vita comune. La Dusay recitava come protagonista femminile nel ruolo di moglie e madre di famiglia del futuro.\nDivenne nota per l'interpretazione di Alexandra Spaulding nella celebre soap opera statunitense \"Sentieri\", ruolo che ricopr\u00ec dal 1993 al 2009 tranne alcuni intervalli; apparve inoltre nell'episodio \"Operazione cervello\" della serie \"Star Trek\" (1968), in \"Capitol\" (1983-1987), in \"La valle dei pini\" (1999\u20132002), in \"Santa Barbara\" (1987-1991), e in una puntata della serie televisiva \"Dallas\" (1985). Nel 1991 partecip\u00f2 con un cameo alla serie \"Willy, il principe di Bel-Air\", stagione 2, episodio 16.\nIl 28 gennaio 2020, Dusay mor\u00ec all'et\u00e0 di 83 anni.\nVita privata.\nNel 1955 spos\u00f2 un medico, John Dusay; hanno divorziato nel 1962. La coppia ha avuto un figlio e una figlia, Debra, che \u00e8 un'attrice. Nel 1967 spos\u00f2 Thomas Perine, morto nel 1987. Dal matrimonio una figlia, Elizabeth.\nA partire dal 1984, Dusay ha sponsorizzato il Marj Dusay Celebrity Golf Tournament a Russell, Kansas. L'evento \u00e8 stato designato come raccolta fondi per i Kansas Child Abuse Prevention Centers e per l'istituzione di una hotline in tutto lo stato."}
{"id": "1923956", "revid": "228587", "url": "https://it.wikipedia.org/wiki?curid=1923956", "title": "Polizza vita unit linked", "text": ""}
{"id": "1923957", "revid": "1154737", "url": "https://it.wikipedia.org/wiki?curid=1923957", "title": "Scafell Pike", "text": "Lo Scafell Pike, con un'altezza di 978\u00a0m, \u00e8 la montagna pi\u00f9 alta dell'Inghilterra (da non confondere con la montagna pi\u00f9 alta del Regno Unito, che \u00e8 il monte Ben Nevis [1.343\u00a0m] in Scozia).\nDescrizione.\nLa montagna fa parte della catena montuosa \"Southern Fells\", situata nella contea inglese di Cumbria all'interno del \"Lake District National Park\", un'area naturalistica ricca di laghi situata nell'estremo nord dell'Inghilterra, al confine con la Scozia.\nAlla quota di 820 metri, circa 400 metri a sud della vetta, si trova il \"Broad Crag tarn\", il lago pi\u00f9 elevato della Gran Bretagna."}
{"id": "1923961", "revid": "205250", "url": "https://it.wikipedia.org/wiki?curid=1923961", "title": "Florencia Bertotti", "text": " \n\u00c8 nota per aver recitato nelle telenovelas \"Flor - Speciale come te\" e \"Nin\u00ed\".\nBiografia.\nPrimi anni.\nNata nel 1983 a Buenos Aires, da Gustavo Bertotti e Mar\u00eda Baleir\u00f3n, rispettivamente gioielliere e docente per persone con sindrome di Down. Ha una sorella maggiore di nome Clara, di professione avvocatessa. Frequenta la scuola primaria al \"Sagrado Coraz\u00f3n\" e la secondaria all'istituto \"Misericordia\", entrambi della capitale argentina. Poi, studia psicologia all'Universit\u00e0 di Buenos Aires. Ha origini italiane.\nAll'et\u00e0 di 11 anni si iscrive ad un'agenzia pubblicitaria e l'anno successivo, nel 1995 fa alcuni casting e viene presa per una pubblicit\u00e0 televisiva per una casa produttrice di marmellate alla frutta chiamata \"Arcor\". Grazie a questa partecipazione, viene scoperta dal produttore Alejandro Romay e svolge un provino per la telenovela \"Dulce Ana\", per cui interpreter\u00e0 la figlia di Fabi\u00e1n Harding. Successivamente prende parte a \"Top Model\" e \"De coraz\u00f3n\".\nNel 1998 fa il suo debutto cinematografico con il lungometraggio \"Tempi bui\", presentato anche al Torino Film Festival e al Festival internazionale del cinema di Mar del Plata e registra anche \"El faro\", interpretando rispettivamente, Connie e Aneta da ragazza. Per quest'ultimo ruolo, Florencia riceve anche una candidatura al Premio C\u00f3ndor de Plata. Tra il 1999 e il 2000 recita in \"Verano del '98\" nella seconda e terza stagione con il ruolo di Dolores \"Lola\" Guzm\u00e1n.\n\u00c8 nel cast delle fiction \"Luna salvaje\" e di \"Culpables\", impersonando, nel primo Sol e nel secondo una donna lesbica di nome Sofia. Inoltre, appare nel film \"D\u00e9jala correr\".\nIl successo in televisione.\nNel 2002 iniziano le registrazioni della serie \"Son amores\" in cui Florencia interpreta Valeria Marquesi per entrambe le stagioni. Per questo ruolo vince diversi premi e riceve alcune candidature, tra cui al Premio INTE, al Premio Clar\u00edn e in due edizioni del Premio Mart\u00edn Fierro. La recitazione viene anche apprezzata sia critica che dal pubblico. Riprende lo stesso personaggio anche nell'adattamento teatrale, presentato al Teatro Opera di Buenos Aires.\nLa produzione del programma si conclude nel 2004 e Florencia appare nella serie \"Los pensionados\" e, poi diventa la protagonista della telenovela \"Floricienta\" (distribuita in Italia con il titolo \"Flor - Speciale come te\"), prodotta da Cris Morena in cui interpreta la protagonista Florencia. Dallo sceneggiato viene tratta una versione teatrale che gira in Argentina, Israele, Uruguay, Messico, Venezuela, Repubblica Dominicana e altri paesi. La giornalista Miriam Molero del quotidiano \"La Naci\u00f3n\" analizz\u00f2 la recitazione della Bertotti dicendo: \"Bertotti \u00e8 un'attrice molto buona, una grande commediante e anche graziosa, dolce, divertente e ora possiamo scoprire che sa anche ballare e cantare\".\nDopo la nascita del figlio avvenuta nel 2008, ritorna sulle scene l'anno successivo con la telenovela ideata da lei stessa e da Guido Kaczka \"Nin\u00ed\" in cui Florencia interpreta il duplice ruolo di Nin\u00ec e Nicol\u00e1s. La serie viene presentata al Teatro Gran Rex nel marzo del 2010 e nel novembre a Milano al Teatro Apollo per un evento organizzato da Disney Channel Italia per una premi\u00e8re speciale della serie alla presenza della Bertotti.\nAnni duemilaedieci.\nNel 2010 \u00e8 la protagonista del film \"Igualita a m\u00ed\" insieme a Adri\u00e1n Suar come Ayl\u00edn, risultando la pellicola pi\u00f9 vista dell'anno in Argentina.\nDopo nessuna apparizione per un anno in televisione, interpreta Amparo Lacroix in \"La due\u00f1a\". Il contratto avviene dopo una lunga negoziazione, inizialmente il ruolo era stato annunciato a Brenda Gandini e Soledad Fandi\u00f1o.\nNel 2014 recita nella telenovela \"Guapas\" interpretando Lorena Patricia Gim\u00e9nez, condividendo la scena con Mercedes Mor\u00e1n, Araceli Gonzalez, Isabel Macedo e Carla Peterson. Florencia lascia le registrazioni dal settembre del 2014 per dedicarsi maggiormente alla famiglia.\nNel 2015 prende un anno di riposo dalla televisione, e nel 2016 riprende la recitazione con \"Silencios de familia\", nel ruolo di Fabiana, al fianco di Adri\u00e1n Suar e Julieta D\u00edaz. Per la sua interpretazione riceve una nomination ai Mart\u00edn Fierro e una ai Premios Tato.\nDurante il 2018, \u00e8 direttrice artistica dell'opera teatrale tratta dal serial TV \"Simona\" che va in scena nel mese di settembre dello stesso anno al Luna Park di Buenos Aires. L'11 maggio 2019 debutta con lo spettacolo \"100 metros cuadrados\", in cui \u00e8 la protagonista Sara. Durante la rappresentazione viene cantata la canzone \"La vida es hoy\", interpretata da St\u00e9fano de Gregorio e scritta dalla stessa Bertotti.\nAltre attivit\u00e0.\nCarriera come cantante.\nFlorencia ha cantato diverse canzoni dagli album tratti dalle serie televisive a cui ha partecipato, tra cui \u00e8 stata l'artista principale per i CD di \"Flor - Speciale come te\" e \"Nin\u00ed\". Per la prima telenovela, i dischi hanno venduto pi\u00f9 di 400.000 copie e sono diventati dischi di platino; per il secondo \u00e8 stato pubblicato un solo album che \u00e8 stato certificato disco d'oro nel paese natale. In quest'ultimo i brani sono stati scritti dalla stessa Bertotti.\nCome solista, il 5 novembre 2013 pubblica, in collaborazione con Willie Lorenzo, la canzone \"Libelula\". Il 12 novembre dello stesso anno esce \"Plegaria para un ni\u00f1o dormido\", interpretata sempre dall'attrice.\nNel 2014 scrive la sigla della serie \"Guapas\". Nel 2015 scrive due testi per la serie argentina \"Esperanza m\u00eda\", dal titolo \"Me muero por vos\" e \"Decime mala\". Nel 2016, invece, scrive in collaborazione con Lorenzo, e canta la canzone per la serie a cui recita \"Silencios de familia\", nominata nello stesso modo e anche una per il serial \"Five Stars\", interpretata da Daniela Herrero; quest'ultima nominata nel 2018 al Premio Mart\u00edn Fierro.\nAttivit\u00e0 come imprenditrice.\nHa aperto la casa di produzione \"Kaberplay\" insieme a Guido Kaczka nel 2009, con cui producono solamente la telenovela \"Nini\".\nNel maggio del 2013 inaugura un negozio a San Isidro chiamato \"Pancha\", dove vende vestiti per bambini disegnati da lei stessa. Nel settembre del 2015 presenta una nuova linea di vestiario per il suo locale, alla presenza di Ver\u00f3nica Lozano, Paula Morales e Fabi\u00e1n Vena.\nVita privata.\nDurante le riprese della serie televisiva \"Verano del '98\", Florencia incontra Guido Kaczka, con cui si sposa il 2 dicembre 2006. Dalla loro relazione, nasce un figlio, Romeo, il 10 luglio 2008.\nLa coppia ha divorziato tre anni dopo, in seguito a presunti tradimenti.\nAttualmente l'attrice \u00e8 legata sentimentalmente all'attore Federico Amador.\nControversie.\nAlla fine del 2009 la produttrice Cris Morena insieme alla casa di produzione associata RGB Entertainment presentano una denuncia ai danni della Bertotti per plagio di \"Nin\u00ed\" alla serie \"Flor - Speciale come te\". Il giudizio in primo grado non ha dato ragione al reclamo, ma al secondo grado fu data ragione alla Morena, per cui il programma doveva essere cancellato dai palinsesti, cos\u00ec come ritirare dalla vendita i biglietti per lo spettacolo e tutto il merchandising. Alla fine, \u00e8 stata permessa la trasmissione, la distribuzione e gli sviluppi futuri della serie.\nDoppiatrici Italiane.\nNelle versioni in italiano dei suoi film, Florencia Bertotti \u00e8 stata doppiata da:"}
{"id": "1923963", "revid": "149726", "url": "https://it.wikipedia.org/wiki?curid=1923963", "title": "Syssitia", "text": ""}
{"id": "1923964", "revid": "125865678", "url": "https://it.wikipedia.org/wiki?curid=1923964", "title": "Nine Old Men", "text": "Nine Old Men \u00e8 il nome con cui vengono ricordati i nove animatori storici della Walt Disney Company, alcuni in seguito diventati registi. Essi furono i creatori delle opere Disney pi\u00f9 famose, da \"Biancaneve e i sette nani\" a \"Le avventure di Peter Pan\". Walt Disney scherzosamente chiamava questo gruppo di animatori il suo \"Nine Old Men\", in riferimento a Franklin D. Roosevelt e ai nove giudici della Corte Suprema degli Stati Uniti.\nI \"Nine Old Men\".\nAl momento dell'uscita di \"Robin Hood\" nei cinema (1973), erano rimasti solo quattro dei nove a lavorare ancora per Disney. Erano Milt Kahl, John Lounsbery, Frank Thomas e Ollie Johnston.\nJohn Lounsbery mor\u00ec nel 1976, Kahl and\u00f2 in pensione lo stesso anno, ma mor\u00ec nel 1987. Per Frank ed Ollie la pensione arriv\u00f2 due anni dopo, nel 1978. Nel film \"Gli Incredibili\" (Pixar, 2004), i due amici si esibiscono in un cameo come due vecchietti seduti ad osservare la famiglia Parr che difende la citt\u00e0. Frank Thomas mor\u00ec poco dopo, nel 2004, lasciando Ollie Johnston come ultimo superstite \"Old Man\", che ci lasci\u00f2 nel 14 aprile 2008."}
{"id": "1923967", "revid": "536159", "url": "https://it.wikipedia.org/wiki?curid=1923967", "title": "Via ferrata del Monte Emilius", "text": "La via ferrata del Monte Emilius \u00e8 una via ferrata che sale sul monte Emilius in Valle d'Aosta.\nLa via normale di salita al monte avviene attraverso la cresta sud. La cresta nord \u00e8 a tratti molto ripida e a tratti molto esposta, ed \u00e8 stata attrezzata tramite una via ferrata.\nDescrizione.\nLa via ferrata percorre la cresta nord e nord-ovest del monte ed \u00e8 particolarmente lunga. \nInizia dal colle Carrel, colle che separa il monte Emilius dalla Becca di Nona.\nDi particolare interesse \u00e8 il ponte tibetano posto a circa un'ora dall'inizio della ferrata stessa.\nPercorrendo la ferrata si ha un'ampia visuale sulle principali montagne della Valle d'Aosta. Si ha inoltre un particolare panorama sulla citt\u00e0 di Aosta che si trova a circa 3.000 metri pi\u00f9 in basso."}
{"id": "1923971", "revid": "122277990", "url": "https://it.wikipedia.org/wiki?curid=1923971", "title": "Air New Zealand", "text": "Air New Zealand \u00e8 la compagnia aerea di bandiera della Nuova Zelanda. Con sede ad Auckland, la compagnia serve 27 destinazioni nazionali e 29 internazionali, in Asia, Europa, America del Nord e Oceania. \u00c8 stata l'ultima compagnia aerea ad avere voli che circumnaviano completamente il globo terrestre servendo l'Aeroporto di Londra-Heathrow sia con scalo all'Aeroporto Internazionale di Hong Kong, sia con scalo all'Aeroporto Internazionale di Los Angeles, permettendo cos\u00ec ad un passeggero in partenza da Londra o da Auckland di poter scegliere se sorvolare l'Asia o l'America per raggiungere il Regno Unito. Il servizio di circumnavigazione rimase attivo fino a marzo 2013, data dell'ultimo volo da parte del vettore sulla tratta Hong Kong-Londra in favore di un accordo di code sharing con Cathay Pacific. Il Regno Unito rimane servito in modo diretto dalla compagnia solo via Los Angeles.\nAir New Zealand \u00e8 dal 1999 membro dell'alleanza globale Star Alliance.\nStoria.\nAir New Zealand nacque nel 1940 con il nome di Tasman Empire Airways Limited, in sigla TEAL. Agli inizi operava collegamenti Nuova Zelanda-Australia con idrovolanti. TEAL pass\u00f2 sotto il controllo del Governo neozelandese nel 1965 e fu ridenominata con il nome che mantiene tutt'oggi, Air New Zealand. Privatizzata nel 1989, la compagnia \u00e8 di propriet\u00e0 statale dal 2001, dopo il fallimento di Ansett Australia.\nNel 2008 Air New Zealand trasport\u00f2 11,8 milioni di passeggeri.\nLa compagnia nel 2010 e nel 2012 vinse il titolo di \"Airline of the Year\" (Compagnia Aerea dell'Anno) assegnatole dall\"Air Transport World\" ai Global Airline Awards.\nLa maggior parte delle destinazioni di Air New Zealand \u00e8 concentrato in Australasia e negli arcipelaghi dell'Oceano Pacifico con alcuni servizi di lungo raggio verso Asia, America del Nord ed Europa.\nL'hub principale della compagnia \u00e8 l'Aeroporto di Auckland, mentre l'Aeroporto di Christchurch e l'Aeroporto di Wellington sono hub di minore importanza. La compagnia ha equipaggi basati anche all'Aeroporto Internazionale di Los Angeles e all'Aeroporto di Sydney.\nAccordi commerciali.\nA febbraio 2019 Air New Zealand ha accordi di codeshare con le seguenti compagnie:\nFlotta.\nA febbraio 2019 la flotta Air New Zealand risulta composta dai seguenti aerei:\nFlotta storica.\nQuesta \u00e8 la lista della flotta storica di Air New Zealand:\nFlotta al 1\u00ba aprile 1978.\nQuesta \u00e8 la seguente flotta il 1\u00ba aprile quando si sono unite Air New Zealand e National Airways Corporation"}
{"id": "1923978", "revid": "767487", "url": "https://it.wikipedia.org/wiki?curid=1923978", "title": "Riccardo Tisci", "text": "\u00c8 considerato uno dei migliori fashion designer al mondo, soprattutto per il suo lavoro svolto all\u2019interno di Givenchy.\nAttualmente \u00e8 direttore creativo di Burberry.\nBiografia.\nNato a Taranto, figlio di genitori originari di Palagianello, in provincia di Taranto, rimane orfano di padre quando era ancora un bimbo. Sua madre Elmerinda, rimasta vedova con nove figli, decide di lasciare la Puglia e di trasferirsi in Lombardia. Lascia a 17 anni Cermenate in provincia di Como e si diploma al Central Saint Martins College di Londra.\nCarriera.\nLavora successivamente per \"marchi\" come Puma e l'italiano Coccapani, prima di firmare un contratto triennale con Ruffo Research.\nRiccardo Tisci presenta poi una propria collezione \"(che porta il suo nome)\" per la Settimana della moda di Milano nell'autunno 2004/2005.\nViene contattato dalla \"maison\" francese Givenchy e ne rilancia il marchio. In breve diventa direttore creativo, curando haute couture, pr\u00eat-\u00e0-porter e accessori.\nNel 2008 viene chiamato da Madonna a disegnare due costumi del suo \"Sticky and Sweet Tour\". \nNel 2017 dopo dodici anni lascia la direzione creativa della maison Givenchy..\nIl 1\u00ba marzo 2018 viene ufficialmente annunciato che il designer italiano sar\u00e0 il nuovo direttore creativo del brand inglese Burberry.\nCuriosit\u00e0.\n\u00c8 a lui che si deve la ribalta nel mondo della moda di Lea T., chiamata dallo stilista come testimonial della campagna invernale 2010 per Givenchy.\nNota l'amicizia tra Riccardo Tisci e la modella Mariacarla Boscono, presente spesso nelle campagne pubblicitarie di Givenchy, nonch\u00e9 nelle sfilate della \"maison\".\nAltrettanto nota \u00e8 l'amicizia che lo lega alla stilista Donatella Versace, che ha prestato il suo volto a Givenchy per la campagna autunno 2015, primo caso di una stilista che s'impegna per la pubblicit\u00e0 di un'altra griffe.\nNell'aprile 2016 compare nella lista per la categoria \u201cArtists\u201d tra le 100 persone pi\u00f9 influenti del 2016 secondo TIME."}
{"id": "1923980", "revid": "31886", "url": "https://it.wikipedia.org/wiki?curid=1923980", "title": "Morkinskinna", "text": "Il Morkinskinna \u00e8 una saga dei re norrena che tratta la storia dei re norvegesi tra il 1025 e il 1157. La saga fu scritta in Islanda intorno al 1220 ed \u00e8 stata conservata in un manoscritto datato intorno al 1275.\nIl nome \"Morkinskinna\" significa \"pergamena marcia\", ed era in origine il nome del libro manoscritto in cui era stata conservata. Il libro \u00e8 ora conservato nella Biblioteca Reale di Copenaghen; \u00e8 stato ivi portato da \u00deorm\u00f3\u00f0ur Torfason nel 1662.\nLa saga comincia nel 1025-1026; la saga conservatasi termina improvvisamente nel 1157, ma originariamente continuava di certo, arrivando forse fino al 1177, dove il \"Fagrskinna\" e l\"'Heimskringla\", che utilizzarono il \"Morkinskinna\" come fonte, terminano.\nLa saga fu pubblicata in inglese nel 2000 in una traduzione di Theodore Murdock Andersson e Kari Ellen Gade."}
{"id": "1923990", "revid": "74801", "url": "https://it.wikipedia.org/wiki?curid=1923990", "title": "Alice Terry", "text": " Delle pellicole da lei interpretate (inclusi quattro cameo) diciannove sono andate perdute, mentre le altre sono conservate in alcune cineteche e collezioni private sparse in tutto il mondo.\nBiografia.\nLa sua famiglia, originaria dell'Indiana, si trasfer\u00ec a Los Angeles nel 1914 quando Alice aveva quindici anni. Dopo essere entrata nel mondo del cinema come comparsa, interpret\u00f2 diversi ruoli (dalla contadina al soldato tedesco) tutti nella stessa pellicola, \"Civilization\" del 1916, diretto da Thomas H. Ince e Reginald Barker. Nonostante tutto il suo debutto pass\u00f2 inosservato e la sua carriera cinematografica non ebbe sbocchi fino a quando nel 1917 non fece il suo incontro con il regista di origini irlandesi Rex Ingram.\nDopo aver sposato Ingram il 5 novembre 1921, i due collaborarono nella celebre pellicola \"I quattro cavalieri dell'Apocalisse\" tratta dal romanzo di Vicente Blasco Ib\u00e1\u00f1ez. Nel film la Terry ebbe il suo primo ruolo da attrice protagonista al fianco di Rodolfo Valentino, che con questa pellicola vide consolidarsi la sua immagine di amante latino.\nLa sua carriera artistica venne ulteriormente valorizzata nel film \"Il prigioniero di Zenda\" del 1922, diretto sempre da suo marito Rex Ingram e al fianco della stella nascente Ram\u00f3n Novarro, il quale divenne suo partner nel successivo \"Scaramouche\" del 1923 e in altre tre pellicole. Ingram accost\u00f2 Novarro alla moglie Alice nel preciso intento di usurpare all'ormai affermato Valentino lo scettro di attore \"amante e rubacuori\" ma non ebbe fortuna.\nNel 1925 Ingram acquist\u00f2 lo studio cinematografico \"Victorine Studios\" con sede a Nizza, dove si trasfer\u00ec con la moglie nello stesso anno, i due realizzarono alcune pellicole per la Metro-Goldwyn-Mayer, facendo tappa in diverse parti d'Europa, tra le quali anche l'Italia. Fu qui che nel 1926 la Terry interpret\u00f2 quello che ella stessa consider\u00f2 il suo film preferito, \"Mare Nostrum\", al fianco di Antonio Moreno. Nel 1927 la coppia Ingram-Terry realizz\u00f2 un'altra importante pellicola del loro sodalizio artistico, \"Il giardino di Allah\", che verr\u00e0 poi nuovamente interpretato da Marlene Dietrich nel 1930 in un celebre remake della pellicola. Dal 1930 Alice Terry decise di coadiuvare suo marito ed \u00e8 accreditata come regista per la pellicola \"Baroud\" del 1932.\nCon l'avvento del sonoro la casa di produzione dei due artisti fin\u00ec in cattive acque fino a raggiungere il fallimento, costringendo i coniugi Ingram a fare ritorno in patria, dove Ingram morir\u00e0 nel 1950 dopo essersi ritirato dal mondo del cinema insieme alla moglie. Nel 1951 la Columbia Pictures realizz\u00f2 una pellicola celebrativa di Rodolfo Valentino dove si insinuava che tra i due ci fosse stata una relazione sentimentale, la Terry, indignata, cit\u00f2 in tribunale la casa cinematografica e vinse la causa intentata.\nMor\u00ec nella casa che condivideva con sua sorella maggiore per uno pneuma e venne sepolta nel Valhalla Memorial Park Cemetery di Los Angeles."}
{"id": "1924014", "revid": "767487", "url": "https://it.wikipedia.org/wiki?curid=1924014", "title": "Montdory", "text": "Egli recit\u00f2 nelle commedie di Pierre Corneille e fu applaudito per lo strepitoso successo de \"Le Cid\" (1637) nel quale interpretava Don Rodrigo e in \"Marianne\" dove interpret\u00f2 Erode.\nCaratteristica della sua recitazione era il pathos, portato fino all'estremo: era violento ed enfatico nel declamare le battute al punto che, proprio durante una delle rappresentazioni de \"Marianne\" fu colpito da paralisi e fu costretto ad abbandonare il teatro nel 1637."}
{"id": "1924016", "revid": "125277121", "url": "https://it.wikipedia.org/wiki?curid=1924016", "title": "Anno paolino", "text": "L'Anno paolino, ovvero il bimillenario della nascita di san Paolo apostolo, \u00e8 un \u00abanno giubilare\u00bb, indetto dalla Chiesa cattolica dal 28 giugno 2008 al 29 giugno 2009, dedicato alla figura di Paolo di Tarso nella ricorrenza del bimillenario della sua nascita, \u00abdagli storici collocata tra il 7 e il 10 d.C.\u00bb.\nLa collocazione principale delle celebrazioni dell'Anno paolino \u00e8 stata la basilica di San Paolo fuori le mura a Roma, dove giacciono le spoglie dell'apostolo.\nL'indizione.\nPapa Benedetto XVI, durante l'omelia dei primi vespri della solennit\u00e0 dei santi Pietro e Paolo, il 28 giugno 2007, proclam\u00f2:\nGli scopi dell'Anno paolino.\nLe finalit\u00e0 di quest'anno giubilare vennero esposte nella conferenza stampa di presentazione dello stesso:\nL'apertura.\nL'Anno paolino venne aperto il 28 giugno 2008 con una Celebrazione dei primi Vespri della Solennit\u00e0 dei Santi Apostoli Pietro e Paolo officiata da Benedetto XVI nella Basilica di San Paolo fuori le mura, alla presenza del Patriarca ecumenico Bartolomeo I e dei rappresentanti delle altre Chiese e comunit\u00e0 cristiane.\nLa \"Porta paolina\" \u00e8 la seconda da sinistra nel quadriportico della basilica di San Paolo, esattamente simmetrica alla \"Porta santa\" che \u00e8 la seconda da destra e che viene aperta ogni 25 anni in occasione dei Giubilei ordinari.\nPer il giubileo paolino il pontefice accese anche la \"fiamma paolina\" che rimase accesa in un braciere per l'intero anno alimentata dall'olio offerto dai pellegrini.\nIndulgenza.\nLa bolla di indicazione fu seguita da un documento del penitenziere apostolico che indicava le condizioni per ricevere l'indulgenza del giubileo costituita da: la confessione, l'eucaristia, la preghiera per il papa e la rinuncia all'attaccamento al peccato.\nVenne prescritta la visita dei quattro luoghi che testimoniano la presenza e l'attivit\u00e0 di Paolo di Tarso a Roma, e cio\u00e8:\nItinerario paolino.\nOltre alla visita dei quattro luoghi sede della memoria di san Paolo, ai pellegrini fu proposta la visita di altri luoghi importanti per ripercorrere i passi di Paolo a Roma, ovvero: la prima e la seconda abitazione di Paolo a Roma, identificate rispettivamente con la chiesa di San Paolo alla Regola e con la basilica di Santa Maria in Via Lata; le catacombe di San Sebastiano, dove si svilupp\u00f2 il culto dei santi Pietro e Paolo; la chiesa di Santa Prisca all'Aventino, costruita sui resti dell'abitazione dei santi Priscilla e Aquila, stretti collaboratori di Paolo; il Carcere Mamertino, dove Pietro e Paolo furono incarcerati prima del loro martirio.\nEventi.\nIl giubileo fu accompagnato da una serie di eventi culturali e musicali: fra questi l'esecuzione, il 30 giugno 2008, del \"Messia\" di H\u00e4ndel, diretto dal Maestro Lorin Maazel. L'11 ottobre il coro dell'Accademia nazionale di Santa Cecilia, accompagnato dalla Wiener Philharmoniker Orchestra diretta dal maestro Daniele Gatti, esegu\u00ec il \"Requiem\" di Giuseppe Verdi.\nLe Poste vaticane emisero uno speciale francobollo commemorativo. Fu emessa anche una medaglia del bimillenario paolino e una moneta commemorativa da 2 euro.\nLa chiusura.\nL'Anno paolino venne chiuso il 28 giugno 2009 con una celebrazione nella basilica di San Paolo fuori le mura. Durante l'omelia, il papa annunci\u00f2 i risultati di alcune ricerche effettuate all'interno del sarcofago su cui sorge la basilica, tradizionalmente indicato come contenente le spoglie dell'apostolo; in particolare, il papa rivel\u00f2 il ritrovamento di \u00abtracce di un prezioso tessuto di lino colorato di porpora, laminato di oro zecchino e di un tessuto di colore azzurro con filamenti di lino\u00bb e di \u00abpresenza di grani di incenso rosso e di sostanze proteiche e calcaree\u00bb e che i resti ossei, secondo la datazione al carbonio-14, erano risultati appartenenti a \u00abuna persona vissuta tra il primo e il secondo secolo\u00bb. Il papa spieg\u00f2 poi che la scoperta \u00absembra confermare l'unanime e incontrastata tradizione che si tratti dei resti mortali dell'apostolo Paolo\u00bb.\nIl Libro.\nUn libro, dal titolo \"L'Anno Paolino\", redatto dal giornalista Graziano Motta e pubblicato dalla Libreria Editrice Vaticana nel 2011 fu presentato il 17 febbraio 2011 nell'Aula Giovanni Paolo II alla presenza del cardinale Andrea Cordero Lanza di Montezemolo, arciprete emerito della Basilica di San Paolo fuori le mura, del cardinale Francesco Monterisi, arciprete della Basilica di San Paolo fuori le mura, di Monsignor Rino Fisichella, presidente del Pontificio Consiglio per la promozione della nuova evangelizzazione, del dottor Gianfranco Marcelli, vice-direttore a.p. e capo della redazione di Roma di \"Avvenire\"."}
{"id": "1924017", "revid": "1543377", "url": "https://it.wikipedia.org/wiki?curid=1924017", "title": "Fagrskinna", "text": "Il Fagrskinna \u00e8 una saga dei re scritta intorno al 1220. Prende il nome da uno dei manoscritti in cui fu conservata: \"Fagrskinna\" infatti significa \"Bella pergamena\". Il \"Fagrskinna\" originale fu distrutto in un incendio ma sue copie e un'altra pergamena si sono conservate. Essendo stata una fonte importante per l\"'Heimskringla\" di Snorri Sturluson, il \"Fagrskinna\" \u00e8 un testo di importanza centrale nel genere delle saghe dei re. Contiene una narrazione indigena della storia della Norvegia tra il IX e il XII secolo e include alcune estese citazioni di versi scaldici, alcuni dei quali non altrove preservatis. La saga descrive in grande enfasi le battaglie, come la Battaglia di Hj\u00f6rungav\u00e1gr e la Battaglia di Svolder. Si pensa che il libro sia stato scritto in Norvegia, da un islandese o un norvegese."}
{"id": "1924022", "revid": "599013", "url": "https://it.wikipedia.org/wiki?curid=1924022", "title": "Geovani Silva", "text": "Milit\u00f2 a lungo nel Vasco da Gama tra gli anni Ottanta e Novanta.\nBiografia.\nDal 2006 soffre di polineuropatia.\nSuo figlio Andrei, anche lui calciatore, ha giocato nelle giovanili del Vasco da Gama con Rodrigo Dinamite, figlio di Roberto Dinamite, e con Romarinho, figlio di Rom\u00e1rio.\nCarriera.\nClub.\nGeovani inizi\u00f2 a giocare a 16 anni nelle giovanili di una squadra dello Stato di Esp\u00edrito Santo, la Desportiva.\nNel 1983 venne acquistato dal Vasco da Gama dove gioc\u00f2 in attacco con Rom\u00e1rio e Roberto Dinamite.\nNel 1989 venne a giocare in Italia nel Bologna, che lo acquist\u00f2 per 9 miliardi di lire, dove rimase per una stagione segnando due gol; deluse le aspettative, cos\u00ec nel 1990 si trasfer\u00ec in Germania nella squadra del Karlsruher SC; nel 1992 ritorn\u00f2 al Vasco da Gama con il quale vinse alcuni campionati statali brasiliani. Nel 1993 prov\u00f2 l'avventura calcistica messicana nella squadra del Tigres.\nChiuse la carriera calcistica nel 2002 dopo qualche parentesi in piccole squadre brasiliane.\nNazionale.\nCon la nazionale brasiliana ha giocato 23 partite tra il 1983 e il 1991. Ha anche partecipato alle Olimpiadi di Seoul, nel 1988, dove conquist\u00f2 con la squadra la medaglia d'argento.\nQualche anno prima invece, nel 1983, vinse con l'under 20 brasiliana il Campionato mondiale di calcio Under-20, segnando il gol vittoria nella finale vinta 1 a 0 contro la nazionale argentina. Nel 1989 vinse la Coppa America, segnando un gol nel torneo."}
{"id": "1924024", "revid": "339392", "url": "https://it.wikipedia.org/wiki?curid=1924024", "title": "Internazionali di Italia", "text": ""}
{"id": "1924025", "revid": "287204", "url": "https://it.wikipedia.org/wiki?curid=1924025", "title": "Nichiren Sh\u014dsh\u016b", "text": "La Nichiren Sh\u014dsh\u016b (in giapponese \u65e5\u84ee\u6b63\u5b97, \"Scuola corretta di Nichiren\") \u00e8 una scuola buddhista giapponese con sede principale in Giappone e distaccamenti in molti paesi del mondo, che riunisce i fedeli del Buddhismo Nichiren dei templi affiliati alla tradizione del Taiseki-ji, il tempio principale della omonima scuola fondata da Nikk\u014d, uno dei sei discepoli di Nichiren. \nIl nome \"Nichiren Sh\u014dsh\u016b\" \u00e8 relativamente recente, fu coniato nell'Era Meiji (1868) a seguito di un riordino statale di tutte le scuole di Nichiren e viene anche tradotto come \"Scuola ortodossa di Nichiren\". Prima di allora, la scuola era nota con diversi nomi, il pi\u00f9 diffuso \u00e8 \"Scuola Fuji\", in riferimento alla collocazione geografica del suo tempio Principale, il \"Taho Fuji Dai Nichirenge-zan Taisekiji\", che si trova alle pendici del Fuji, nei pressi della cittadina di Fujinomiya, sita nella prefettura di Shizuoka, in Giappone. \nLa Nichiren Sh\u014dsh\u016b, sostiene che Nichiren sia il Vero Buddha predetto dal Buddha \u015aakyamuni nel Sutra del Loto, e che il suo insegnamento sia stato trasmesso direttamente al suo fedele discepolo Nikk\u014d\n(1246\u20131333). La Nichiren Sh\u014dsh\u016b afferma che la propria pratica (detta del \"vero Buddhismo\") apporti notevoli vantaggi e cambiamenti positivi nella vita di chi la fa. Gli obiettivi finali sarebbero il conseguimento dell'illuminazione del singolo e, attraverso la diffusione del \"vero Buddhismo\", la formazione di un mondo purificato e pacifico dove tutti possano vivere felicemente insieme. La pratica quotidiana consiste nella recitazione di \"Nam-My\u014dh\u014d-Renge-Ky\u014d\" e di un capitolo e mezzo del Sutra del Loto (ripetuti cinque volte la mattina e tre la sera, una liturgia chiamata Gongy\u014d), verso l'oggetto di culto chiamato \"Gohonzon\".\nPer permettere a tutti gli esseri umani di conseguire l'illuminazione, la dottrina della Nichiren Sh\u014dsh\u016b ritiene che fu Nichiren stesso a volere questa scuola buddhista e inizi\u00f2 la propagazione di quello che chiam\u00f2 \"Vero Dharma\", cos\u00ec che tutti avessero la possibilit\u00e0 di credere nell'unico Vero Dharma di My\u014dh\u014d-Renge-Ky\u014d del tempo senza inizio (\"Kuon Ganjo\"). Inoltre, secondo le posizioni della Nichiren Sh\u014dsh\u016b, il \"Grande Dharma\" di Nam-My\u014dh\u014d-Renge-Ky\u014d sarebbe basata sulla \"Realizzazione Interiore\" del Vero Buddha del tempo senza inizio, consentendo a chi recitasse l'invocazione del Daimoku, di condurre cambiamenti e riforme spontanee dentro di s\u00e9.\nOrigini.\nLa maggior parte delle dottrine su cui si fonda la Nichiren Sh\u014dsh\u016b deriva da quelle della scuola buddhista giapponese Tendai e dalla scuola Buddhista cinese di Zhiyi (T'ien t'ai), anche se con delle interpretazioni che si differenziano notevolmente da quelle originali, inclusa gran parte della sua visione del mondo e del suo razionale per la critica delle scuole buddhiste che non considerano il Sutra del Loto come l'insegnamento pi\u00f9 elevato del Buddha. Per esempio, la dottrina della Nichiren Sh\u014dsh\u016b adotta o estende la classificazione di T'ien t'ai dei Sutra buddhisti nei cinque periodi di tempo e nelle otto categorie, la sua teoria dei 3000 mondi che si interpenetrano all'interno di ciascun singolo istante di vita e la sua visione delle Tre Verit\u00e0.\nNel Sutra del Loto, \u015aakyamuni predisse un'et\u00e0 futura, duemila anni dopo la sua morte, chiamata \u201cl'Ultimo giorno del Dharma\u201d, un'et\u00e0 piena di conflitti e malvagit\u00e0, in cui gli insegnamenti precedenti di \u015aakyamuni avrebbero perso il potere della redenzione e non avrebbero pi\u00f9 potuto guidare le persone all'illuminazione. Inoltre, il Sutra del Loto conteneva una rivelazione, proclamando l'emergenza di un \"Vero Buddha originale\", il cosiddetto \u201cdevoto del Sutra del Loto\u201d, che avrebbe incontrato numerose persecuzioni, e ci\u00f2 nonostante avrebbe guidato tutti gli esseri viventi all'illuminazione in questo Ultimo giorno del Dharma (al posto di \u015aakyamuni).\nA causa di queste similitudini, e per ragioni di spazio, questo articolo si limiter\u00e0 alla discussione dei come e perch\u00e9 delle dottrine centrali della Nichiren Sh\u014dsh\u016b: come vede Nichiren e il suo insegnamento, e perch\u00e9 i suoi credenti praticano la Via da lui insegnata.\nVisione della vita e degli insegnamenti di Nichiren.\nLa Nichiren Sh\u014dsh\u016b sostiene che nel rivelare e propagare i suoi insegnamenti, Nichiren stava realizzando la missione del suo avvento secondo la profezia fatta dal Buddha storico \u015a\u0101kyamuni (Siddhartha Gautama; 563? \u2013 483? ). \u015a\u0101kyamuni predisse che il \"Vero Buddha\"\nsarebbe apparso nel \"quinto periodo di cinquecento anni dopo la morte di \u015aakyamuni\", agli inizi di un'et\u00e0 malvagia chiamata \"Mapp\u014d\", e avrebbe diffuso l'estremo insegnamento buddhista (di \"Honmon,\" o \"vero\" insegnamento) per permettere alle persone di quell'epoca di conseguire l'illuminazione, dato che da quel momento in poi i suoi insegnamenti (di \"Shakumon\", o insegnamenti \"provvisori\") avrebbero perso il loro potere.\nIn questo modo, la Nichiren Sh\u014dsh\u016b sostiene che Nichiren sia il \"Vero Buddha\" e che il Dharma Mistico (in giapponese: \"My\u014dh\u014d\"; \"mistico\" nel senso di \"profondo\", \"sublime\", o \"impenetrabile\"), sia l'estremo insegnamento del Vero Buddha. Il fatto che la Nichiren Sh\u014dsh\u016b riconosca Nichiren come Vero Buddha \u00e8 la ragione per cui si riferisce a lui come \"Nichiren Daish\u014dnin\" (il \"Grande Saggio\" Nichiren), e non semplicemente come \"Nichiren Sh\u014dnin\" (il \"Saggio\" Nichiren), appellativo usato da altre scuole Nichiren, la maggior parte delle quali ritiene che Nichiren sia stato solamente un grande prete o un santo.\nLa Nichiren Shoshu afferma di essere l'unica a seguire fedelmente da oltre 750 anni l'insegnamento di Nichiren. La correttezza dell'insegnamento di Nichiren, fondatore e maestro della scuola, viene garantita da una continua cura per la purezza dell'insegnamento e la trasmissione diretta da maestro a discepolo, come tramandata per iscritto dallo stesso Nichiren al suo primo successore Nikk\u014d, da questi a Nichimoku, poi a Nichido, Nichigyo e via via fino all'attuale 68\u00b0 Sommo Patriarca, Nichinyo Sh\u014dnin.\nDiffusione e sede\nLa Nichiren Sh\u014dsh\u016b ha aderenti in tutto il mondo, con le maggiori concentrazioni in Giappone ed Asia sudorientale, America settentrionale, centrale e meridionale, Europa e Africa.\nIl Taiseki-ji \u00e8 la sede dell'amministrazione principale della scuola e base di tutte le sue diramazioni in Giappone e nel resto del mondo. Fondato nell'ottobre del 1290 dal secondo Sommo Patriarca Byakuren Ajari Nikk\u014d, il Taiseki-ji (in italiano: \"Tempio della Grande Roccia\") deriva il proprio nome dal terreno su cui fu costruito, \"O-ishigahara\" (Campo della Grossa Pietra). Tale pietra venne usata dal Patriarca Nikk\u014d come basamento per predicare ai suoi discepoli, e viene tuttora custodita accanto al tempio \"Honkyobo\". Proprietario dell'area era il credente Nanjo Shichirojiro Tokimitsu, che era all'epoca Signore della Provincia di Fuji Ueno.\nNel 1282, la Nichiren Sh\u014dsh\u016b sostiene che Nikk\u014d ricevette l'intera Eredit\u00e0 del Dharma da Nichiren e venne nominato reverendo capo del Tempio \"Minobuzan Kuonji\" dopo la scomparsa di Nichiren. Diversi anni dopo, il signore di Minobu, dove era morto Nichiren, Hagiri Sanenaga cominci\u00f2 ad attaccare l'attivit\u00e0 religiosa di Nikko. Nella primavera del 1290, Nikk\u014d prese perci\u00f2 la decisione di lasciare il Monte Minobu, portando via tutti i tesori del suo Maestro, incluso il Dai-Gohonzon dell'Alto Sanutario dell'Insegnamento Essenziale del Sutra del Loto e le ceneri del Nichiren. Nikk\u014d Sh\u014dnin, secondo la tradizione delle scuole che fanno ad esso riferimento, affid\u00f2 l'interezza dei suoi insegnamenti (Eredit\u00e0 del Dharma) al terzo Sommo Patriarca Nichimoku Sh\u014dnin, e Nichimoku Sh\u014dnin fece lo stesso con il quarto Sommo Patriarca Nichid\u014d Sh\u014dnin, \"come se venisse versata acqua da un recipiente ad un altro, senza perderne nemmeno una goccia\". Seguendo questo costume, adesso la Nichiren Sh\u014dsh\u016b \u00e8 guidata dal 68\u00b0 Sommo Patriarca Nichinyo Hayase (1935\u2013). I credenti della Nichiren Sh\u014dsh\u016b sostengono che egli abbia ricevuto l'\"Eredit\u00e0 del Dharma\" in una linea di lignaggio diretto che si avvia dalla figura di Nichiren.\nNel Taiseki-ji, complesso di uffici, monumenti e templi, di cui alcuni con peculiarit\u00e0 storiche e artistiche di rilievo e molti attualmente in fase di restauro, sono custoditi gli oggetti e gli insegnamenti del fondatore della scuola, Nichiren, considerato dai seguaci di questa scuola buddhista giapponese l'emanazione del Buddha eterno (o Buddha originale), apparso nell'Ultimo giorno del Dharma per salvare tutti gli esseri senzienti dalla sofferenza derivante dalle illusioni. Per questo, la Nichiren Sh\u014dsh\u016b \u00e8 solita appellare Nichiren con il suffisso \"Daish\u014dnin\" (giap.= 'Grande Saggio'), titolo che non viene riconosciuto dalle altre scuole buddhiste.\nIl punto centrale della pratica Buddhista nella Nichiren Sh\u014dsh\u016b \u00e8 il \"Dai-Gohonzon\"\n, supremo oggetto di venerazione (\"honzon\") dell'Alto Santuario dell'Insegnamento Essenziale. Tutti gli altri oggetti di venerazione della Nichiren Sh\u014dsh\u016b, soggetti alla cerimonia detta \"dell'apertura degli occhi\" prima di essere affidate ai fedeli, sono copiati dal \"Dai-Gohonzon\".\nIl Taiseki-ji \u00e8 spesso oggetto di visita\nda parte di pellegrini provenienti da tutto il mondo, che vengono per avere un'occasione di pregare di fronte a questo supremo oggetto di venerazione.\nLa Nichiren Sh\u014dsh\u016b ha in Giappone oltre 700 templi locali e sedi simili; al di fuori del Giappone, una dozzina nelle Americhe, e diversi in Europa, Africa e Asia.\nIl clero della Nichiren Sh\u014dsh\u016b (i cui membri sono chiamati in Italia, dai fedeli della Nichiren Sh\u014dsh\u016b, \"reverendi\") si distingue da quello della maggior parte delle altre scuole per indossare abiti solo bianchi e grigi, con una \"cotta\" bianca, sostenendo che questo corrisponda esattamente all'abito indossato dallo stesso Nichiren. Dall'Era Meiji, ai reverendi della Nichiren Sh\u014dsh\u016b, come ai preti di molte altre scuole buddhiste giapponesi, \u00e8 stato permesso sposarsi.\nI credenti laici della Nichiren Sh\u014dsh\u016b sono organizzati in congregazioni che fanno riferimento ai templi locali, chiamate \"Hokkek\u014d\". Molti svolgono attivit\u00e0 al tempio locale, o nelle abitazioni private se non c'\u00e8 un tempio nelle vicinanze. Le cerimonie sono sempre officiate da un reverendo, bench\u00e9 in loro assenza anche i membri laici possano supplirli nella pratica quotidiana. Nelle loro riunioni, i credenti della Nichiren Sh\u014dsh\u016b studiano gli insegnamenti di Nichiren, in particolare i suoi scritti chiamati \"Gosho\".\nLo studio religioso \u00e8 generalmente seguito dai reverendi, con riunioni a cadenza almeno mensile, sebbene nelle diverse congregazioni laiche l'organizzazione sia differente da regione a regione e da tempio a tempio.\nOggetto di culto.\nI buddhisti della Nichiren Sh\u014dsh\u016b credono che l'illuminazione personale possa essere raggiunta nella propria forma attuale e nella vita presente (\u5373\u8eab\u6210\u4ecf \"sokushin j\u014dbutsu\"). Fondamentale nella loro pratica \u00e8 la corretta recitazione di Nam-My\u014dh\u014d-Renge-Ky\u014d al corretto oggetto di venerazione, chiamato \"Gohonzon\". \nNam-My\u014dh\u014d-Renge-Ky\u014d \u00e8 chiamato il \"Daimoku\" (\"Titolo\"), dato che esso comprende la parola sanscrita \"Nam\" e il titolo in giapponese del Sutra del Loto, \"My\u014dh\u014d-Renge-Ky\u014d\". Significa, tra le altre cose, \"Io mi fondo (o \"dedico la mia vita\") al Dharma Mistico (Legge Meravigliosa) di Causa ed Effetto tramite il suono\".\nLa pratica del credente (\"gy\u014driki\": potere della pratica) e la fede (\"shinriki\": potere della fede) sono ritenute dalla Nichiren Sh\u014dsh\u016b poter richiamare il potere del Buddha (\"butsuriki\") e il potere del Dharma inerenti nel Gohonzon (\"h\u014driki\"), per espiare le cause negative del credente (alcuni le chiamano \"karma negativo\") e far sorgere la pi\u00f9 elevata delle condizioni vitali, un processo chiamato \"zaish\u014d sh\u014dmetsu\": \"sradicare i peccati e gli impedimenti che ne risultano\".\nI tre Grandi Dharma Segreti.\nSi tratta della base della dottrina di Nichiren. I tre Grandi Dharma Segreti sono:\nNichiren afferma nella \"Trasmissione orale sul conseguimento dell'illuminazione degli esseri insenzienti\" (\"S\u014dmoku j\u014dbutsu kuketsu\"):\nEgli rivel\u00f2 la propria realizzazione interiore sotto forma del grande mandala dell'effettivo \"ichinen sanzen\". Inoltre, negli \"Insegnamenti trasmessi oralmente\" (\"Ongi kuden\") afferm\u00f2:\nIn questo passaggio, viene rivelato il principio di Unicit\u00e0 della Persona e del Dharma, che significa che l'entit\u00e0 stessa di Nichiren, considerato dalla Nichiren Sh\u014dsh\u016b il Vero Buddha dell'infinito passato di \"kuon-ganjo\", sia in realt\u00e0 il Vero Oggetto di venerazione dell'Insegnamento Essenziale.\nQuesto termine sta a significare il luogo dove il Vero Oggetto di venerazione dell'Insegnamento Essenziale viene custodito, e dove le persone prendono fede nel Gohonzon e praticano. Viene suddiviso nell'Alto Santuario Vero e in quello Relativo dell'Insegnamento Essenziale.\nIl Vero Alto Santuario dell'Insegnamento Essenziale rappresenta il posto dove viene custodito il Dai-Gohonzon dell'Alto Santuario dell'Insegnamento Essenziale, che secondo la Nichiren Sh\u014dsh\u016b consiste nell'estremo scopo dell'avvento di Nichiren. Attualmente esso corrisponde al Tempio \"Hoando\", che si trova nell'area settentrionale del Tempio Principale \"Taisekiji\".\nL'Alto Santuario Relativo dell'Insegnamento Essenziale si riferisce al luogo dove viene tenuto e custodito il Gohonzon affidato a ciascun tempio locale e a ciascun credente. Viene chiamato Alto Santuario Relativo perch\u00e9 questi Gohonzon ricevono l'Eredit\u00e0 del Dharma dal Vero Alto Santuario.\nSignifica recitare con fede \"Nam-My\u014dh\u014d-Renge-Ky\u014d\" al Vero Oggetto di venerazione dell'Insegnamento Essenziale. Il Daimoku dell'Insegnamento Essenziale \u00e8 composto del Daimoku della Fede e del Daimoku della Pratica. Il Daimoku della Fede significa credere nel Dai-Gohonzon dell'Alto Santuario dell'Insegnamento Essenziale come alla singola e assoluta entit\u00e0 del Dharma.\nIl Daimoku della Pratica significa recitare con sincerit\u00e0 il Daimoku con questa forte fede. Quindi, il Daimoku dell'Insegnamento Essenziale deve includere sia la fede sia la pratica.\nNel suo Gosho \"Sui tre Grandi Dharma Segreti\" (\"Sandai hih\u014d-sh\u014d\"), Nichiren afferm\u00f2 che, durante le epoche del Primo e del Medio Giorno del Dharma, il Daimoku era il \"Daimoku della pratica teorica\". Lo scopo di questa pratica era di osservare la propria mente e il Dharma solo per il bene della propria realizzazione della Buddhit\u00e0. D'altra parte, il Daimoku che Nichiren insegn\u00f2 nell'Ultimo Giorno del Dharma \u00e8 secondo la Nichiren Sh\u014dsh\u016b il \"Daimoku della vera pratica\". Egli spieg\u00f2 che questo doveva essere il Daimoku da recitare per se stessi e insegnare agli altri, con il principale obiettivo di fare shakubuku a tutta l'umanit\u00e0.\nNel Gosho \"Il significato nascosto nelle profondit\u00e0\" (\"Montei hichin-sh\u014d\"), il 26\u00b0 Sommo Patriarca Nichikan Sh\u014dnin spieg\u00f2 che ciascuna dei tre Grandi Dharma Segreti ha due aspetti. Il Vero Oggetto di venerazione dell'Insegnamento Essenziale contiene la Persona e il Dharma, l'Alto Santuario dell'Insegnamento Essenziale \u00e8 diviso in quello Relativo e quello Vero, e infine il Daimoku dell'Insegnamento Essenziale include la fede e la pratica.\nQuindi, i tre Grandi Dharma Segreti possono essere espanse nei Sei Grandi Dharma Segreti, che possono essere ulteriormente espanse in quelli che vengono chiamati gli \"ottantamila archivi del Dharma\", o tutti gli insegnamenti divulgati dal Gautama Buddha nella sua vita. Al contempo, i sei Grandi Dharma Segreti possono essere condensate nell'Unico Dharma Segreto, il Dai-Gohonzon dell'Alto Santuario dell'Insegnamento Essenziale.\nIl Dai-Gohonzon.\nL'oggetto di venerazione fondamentale della Nichiren Sh\u014dsh\u016b (lo \"honzon\"; notare che qualcuno fa riferimento ad esso come ad un oggetto di culto) \u00e8 chiamato il \"Dai-Gohonzon\" (\"grande\" o \"supremo\" oggetto di venerazione). Il Dai-Gohonzon \u00e8 essenzialmente un ma\u1e47\u1e0dala iscritto da Nichiren in cinese e sanscrito il 12 ottobre 1279.\nLa parte centrale dell'iscrizione \u00e8 la pi\u00f9 importante, dove si legge \"Namu-My\u014dh\u014d-Renge-Ky\u014d Nichiren\". Ci\u00f2 significa che il Dharma di Nam-My\u014dh\u014d-Renge-Ky\u014d e il Buddha che l'ha proclamato (Nichiren) sono una cosa sola; cio\u00e8, due aspetti di una singola entit\u00e0 (\"ninp\u014d ikka\": \"unicit\u00e0 della persona e del Dharma\"). Quindi, il Dai-Gohonzon viene riverito come la stessa entit\u00e0 di Nichiren e la sua illuminazione, e ogni tempio e casa della Nichiren Sh\u014dsh\u016b ne possiede una trascrizione.\nIl Dai-Gohonzon \u00e8 attualmente custodito nel tempio Hoando, un Santuario (\"kaidan\") al Taiseki-ji. Il santuario \u00e8 il posto dove \u00e8 custodito un Gohonzon e pu\u00f2 indicare anche il luogo dove si svolgono le cerimonie di culto.\nIl Dai-Gohonzon, il suo santuario e il Dharma di Nam-My\u014dh\u014d-Renge-Ky\u014d sono chiamati collettivamente \"San Dai Hih\u014d\" (Tre Grandi Dharma Segreti, o Nascosti) poich\u00e9 la loro esistenza si suppone sia stata \"\"nascosta\" tra le linee\" del Sutra del Loto di Sakyamuni e quindi rimasti segreti finch\u00e9 Nichiren le rivel\u00f2. Essi sono chiamati \"Honmon no Honzon\", \"Honmon no Kaidan\" e \"Honmon no Daimoku\", dove \"Honmon\" pu\u00f2 essere inteso significare \"dell'estremo, o 'Vero', Insegnamento\"; si riuniscono nel Dai-Gohonzon, che viene chiamato \"Honmon Kaidan no Dai-Gohonzon\" (\"il Grande Oggetto di Venerazione dell'Alto Santuario del Vero Insegnamento\"). Il Dai-Gohonzon, cos\u00ec, viene riverito come l'estremo oggetto di venerazione (\"estremo\" perch\u00e9, come nient'altro, \u00e8 ritenuto dalla Nichiren Sh\u014dsh\u016b aprire in quest'epoca la possibilit\u00e0 a tutte le persone, e permettere a tutti coloro che lo rispettano, di conseguire l'illuminazione, rendendolo il culmine dell'insegnamento di Nichiren (\"Ichi Dai Hih\u014d\": l'unico Grande Dharma Segreto).\nTrascrizioni del Dai-Gohonzon.\nLe trascrizioni del Dai-Gohonzon sono chiamate, semplicemente, \"Gohonzon\" (\"Go\" \u00e8 un prefisso onorifico che indica rispetto). La maggior parte delle trascrizioni nei templi sono su tavole di legno su cui l'iscrizione \u00e8 incisa (le tavole sono rivestite di lacca nera \"urushi\" e i caratteri dorati), mentre la maggior parte di quelle custodite nelle case sono in forma di rotoli di pergamena. Bench\u00e9 i Gohonzon custoditi nei templi e luoghi simili siano personalmente iscritti dal Sommo Patriarca, quelli nelle case private possono essere o iscritti personalmente o stampati usando blocchi xilografici tradizionali.\nI Gohonzon iscritti personalmente sono concessi a credenti di lunga data e in riconoscimento di risultati particolari nella fede e hanno una dedica sul fondo destro indicante il nome del ricevente. Tali Gohonzon, come quelli iscritti da Nichiren prima che iscrivesse il Dai-Gohonzon, sono chiamati \"ikki ichien\" e sono specificatamente per la salvezza del ricevente ed i suoi diretti discendenti. I Gohonzon stampati hanno una scritta \"copiato da quello\", intendendo il Dai-Gohonzon, e la dedica \"per il ricevente\". \nIndifferentemente dal tipo, tutti i Gohonzon sono stati consacrati da uno dei successivi Sommi Patriarchi della Nichiren Sh\u014dsh\u016b in una cerimonia condotta nell'Alto Santuario dove \u00e8 custodito il Dai-Gohonzon, e tutti hanno lo stesso potere sempre che si creda nei Tre Tesori definiti dalla Nichiren Sh\u014dsh\u016b. Un reverendo della Nichiren Sh\u014dsh\u016b, che agisce come sostituto del Sommo Patriarca, affida i Gohonzon ai nuovi credenti al momento della loro iniziazione (\"Gojukai\") nella fede.\nSi afferma che non ci siano due Gohonzon identici, dato che il Gohonzon si dice che sia lo specchio dell'anima di ciascun credente. Cos\u00ec, un Gohonzon personale \u00e8 custodito nella casa di ciascun credente all'interno di un \"Butsudan\" su un altare. Gli ornamenti di tali altari includono generalmente una campana, una candela (o una coppia di candele), un bruciatore d'incenso (con della cenere sul fondo per appoggiarvi i bastoncini di incenso, accesi dal lato sinistro), un recipiente contenente dell'acqua fresca e un'offerta di foglie verdi e di frutta o altro cibo. Durante la cerimonia di Gojukai si riceve il \"sigillo di diamante\", una volta che si sia fatta promessa solenne di rinunciare agli insegnamenti provvisori, di proteggere, e conservare il Gohonzon per tutta la vita.\nIl Dai-Gohonzon e ulteriori differenze con le altre scuole di Nichiren.\nIl significato del Dai-Gohonzon nella Nichiren Sh\u014dsh\u016b \u00e8 che esso, essendo considerato la Viva essenza del Dharma e del Vero Buddha, ne rappresenti quindi non solo il suo maggior insegnamento, ma lo scopo stesso della venuta di Nichiren. Quest'interpretazione dell'apparizione di Nichiren in questo mondo e il significato dell'insegnamento durato tutta la sua vita sono i fondamentali pilastri del Buddhismo della Nichiren Sh\u014dsh\u016b. Oltre ad essere i punti di svolta che differenziano la Nichiren Sh\u014dsh\u016b dalle altre scuole Nichiren, questi rappresentano anche il punto di partenza per quasi tutte le altre differenze, inclusa la ragione per cui Nikk\u014d lasci\u00f2 il Monte Minobu e la ragione per le dispute con le altre scuole di Nichiren sulla legittimit\u00e0 di Nikk\u014d come successore di Nichiren.\nUn esempio pratico delle differenze che ne derivano potrebbe essere quello dell'interpretazione dei Tre Tesori, un concetto importante comune a quasi tutte le forme di Buddhismo. Chiamati \"samb\u014d\" o \"samp\u014d\" in giapponese, i Tre Tesori sono: il Buddha (\"butsu\": colui che rivela la Legge), il Dharma (\"h\u014d\": il Dharma o \"corpo degli insegnamenti\"), e il Clero (\"s\u014d\": il Sangha, colui che riceve dal Buddha, mantiene la purezza e trasmette il Dharma). La Nichiren Sh\u014dsh\u016b si differenzia dalle altre scuole di Nichiren per ci\u00f2 che riguarda Nichiren stesso come Tesoro del Buddha, il Dharma di Nam-My\u014dh\u014d-Renge-Ky\u014d come Tesoro del Dharma e Nikk\u014d, come \"primus inter pares\" tra i successivi Sommi Patriarchi, come Tesoro del Clero. Le altre scuole di Nichiren definiscono un altro Buddha (generalmente \u015aakyamuni come Tesoro del Buddha, e Nichiren come Tesoro del Clero).\nLa Nichiren Sh\u014dsh\u016b considera il Dharma di Nam-My\u014dh\u014d-Renge-Ky\u014d, e per estensione il Dai-Gohonzon (cio\u00e8, l'impersonificazione del Dharma) come Tesoro del Dharma, mentre le altre scuole non vanno oltre a definire Nam-My\u014dh\u014d-Renge-Ky\u014d (cio\u00e8, solo l'invocazione) come Tesoro del Dharma.\nUn'altra differenza importante sorge da questa: la Nichiren Sh\u014dsh\u016b permette il culto del solo Dai-Gohonzon (e delle sue trascrizioni) perch\u00e9 la scuola lo vede come l'impersonificazione del Tesoro del Dharma, mentre le altre scuole sono spesso ambivalenti sul proprio oggetto di culto, a volte cambiandolo e anche permettendo il culto di statue o raccolte di statue e facendo omaggio a diverse divinit\u00e0 buddhiste e scintoiste.\nPratica.\nAl termine della sua formazione religiosa, Nichiren rivel\u00f2 che il Dharma fondamentale dell'Universo era \"My\u014dh\u014d Renge Ky\u014d\", il titolo del Sutra del Loto tradotto dal sanscrito in cinese. Allo stesso tempo, egli instaur\u00f2 l'invocazione del suo Buddhismo come \"Nam-My\u014dh\u014d-Renge-Ky\u014d\".\n\"Nam\" significa devozione; \"My\u014d\" significa perfezione, mistico, meraviglioso e oltre ogni concezione; \"H\u014d\" il Dharma; \"Renge\" il fiore di loto; e \"Ky\u014d\" il sutra o insegnamento.\nRecitando \"Nam-My\u014dh\u014d-Renge-Ky\u014d\", quindi, fondamentalmente si ripete la frase:\nIl loto \u00e8 il pi\u00f9 appropriato dei simboli, poich\u00e9 allo stesso tempo fiorisce e mostra la capsula con i semi, stando cos\u00ec a significare la fusione della causa e dell'effetto, e il conseguimento immediato della Buddhit\u00e0. Inoltre, dato che cresce nell'acqua fangosa, viene considerato anche una metafora del conseguimento dell'illuminazione mentre si \u00e8 immersi nella realt\u00e0 dell'esistenza.\nIn seguito, Nichiren iscrisse il Dai-Gohonzon per dare ai propri discepoli e a tutta l'umanit\u00e0 un oggetto di venerazione da mantenere e custodire come la propria vita. Il Dai-Gohonzon \u00e8 riverito come l'entit\u00e0 del Dharma, che \u00e8 l'eterna fusione di 'My\u014dh\u014d Renge Ky\u014d' e della vita di Nichiren.\nIncisa con caratteri cinesi ben marcati si trova, al centro del Dai-Gohonzon, la frase \"Nam My\u014dh\u014d Renge Ky\u014d Nichiren\". Sullo sfondo, anch'essi in caratteri cinesi, si trovano i nomi dei Buddha Sakyamuni e Taho, molti altri Buddha e bodhisattva, i grandi maestri T'ien T'ai, Dengyo, coloro che rappresentano le condizioni vitali dalle pi\u00f9 malvagie alle pi\u00f9 compassionevoli, e altri. Lungo i bordi ci sono i nomi delle divinit\u00e0 protettive, che hanno fatto voto di proteggere coloro che propagheranno il Sutra del Loto nell'Ultimo giorno del Dharma.\nNel trattato intitolato \"Il Vero oggetto di venerazione\", il Dai-Gohonzon viene cos\u00ec descritto:\nI praticanti della Nichiren Shoshu recitano \"Nam-My\u014dh\u014d-Renge-Ky\u014d\" al Gohonzon, riproduzione del Dai-Gohonzon a cui viene infusa la spiritualit\u00e0 della vita stessa del Buddha, e che viene custodito nelle loro case. Ci\u00f2 viene fatto tutti i giorni almeno due volte al giorno in una cerimonia chiamata Gongy\u014d che prevede la recitazione delle sezioni centrali del secondo e sedicesimo capitolo del Sutra del Loto, assieme alla recitazione di \"Nam-My\u014dh\u014d-Renge-Ky\u014d\".\nMalgrado i pensieri e i ricordi tendano ad offuscare la natura di Buddha mentre si celebra il Gongy\u014d, ci\u00f2 nonostante concentrandosi sul Gohonzon e recitando con sincerit\u00e0 Nam My\u014dh\u014d Renge Ky\u014d, i praticanti fondono la propria Buddhit\u00e0 innata con la condizione vitale del Buddha originale. In tal modo e in quel momento, i seguaci di Nichiren conseguono l'illuminazione nella propria forma presente e nell'esistenza attuale, senza dover superare vite precedenti di pratica.\nL'esperienza dell'illuminazione cui si fa riferimento qui, tuttavia, non \u00e8 quella profonda realizzazione che venne attribuita al Buddha \u015a\u0101kyamuni vicino alla citt\u00e0 di Gaya. Piuttosto, con l'aiuto di una pratica consistente basata su una sincera comprensione della fede, si dovrebbe riuscire a vedere un forte miglioramento nella propria vita dovuto all'abbracciare una forza che offre: 1) protezione da danni improvvisi, 2) soluzione eventuale a ogni forma di sofferenza, 3) miglioramento graduale dell'ambiente circostante, e 4) crescente senso di compassione per il profondo benessere degli altri. Si dovrebbero anche considerare gli effetti di questa pratica nel contesto pi\u00f9 profondo del miglioramento delle proprie condizioni tramite il ciclo eterno di nascita, invecchiamento, malattia e morte.\nLa pratica quotidiana dei credenti della Nichiren Sh\u014dsh\u016b consiste quindi nell'affermare e rinnovare la propria fede svolgendo due volte al giorno la \"pratica quotidiana (\"Gongy\u014d\"), al mattino e alla sera. Gongy\u014d \u00e8 un servizio cerimoniale, la liturgia della Nichiren Sh\u014dsh\u016b, che prevede di recitare le parti del Sutra del Loto che Nichiren ha istruito i propri discepoli come essere le pi\u00f9 elevate e l'insegnamento pi\u00f9 profondo del Buddha \u015a\u0101kyamuni, ed eseguono inoltre la recitazione del Nam-My\u014dh\u014d-Renge-Ky\u014d (detta \"Shodai\") al Gohonzon, cercando di concentrarsi sul carattere cinese \"My\u014d\" (\"gioiello\", che simboleggia il Dharma) al suo centro.\nIl Gongy\u014d mattina consiste di una serie di cinque recitazioni del Sutra ciascuna seguita da una preghiera prescritta, recitata silenziosamente, mentre il Gongy\u014d sera prevede solo tre recitazioni del Sutra e della seconda, terza e quinta preghiera silenziosa. Tale pratica, in particolare se condivisa con gli altri, \u00e8 considerata dalla Nichiren Sh\u014dsh\u016b la \"Vera Causa\" per conseguire la condizione tranquilla di vita illuminata, che permette ai credenti di sperimentare e di gioire di vite complete e realizzate, in grado di affrontare le difficolt\u00e0 e le sfide della vita quotidiana.\nLa logica dietro tutto ci\u00f2 sta nel fatto che attraverso i pensieri, le parole e le azioni, ogni essere vivente crea delle cause, e a ogni causa seguir\u00e0 un effetto. Le buone cause producono effetti positivi, le cause cattive degli effetti negativi (vedi karma). Questa legge di causalit\u00e0 \u00e8 il principio universale che sottost\u00e0 a tutti i fenomeni, visibili e invisibili, e a tutti gli eventi nella vita quotidiana.\nI credenti della Nichiren Sh\u014dsh\u016b si sforzano di elevare la propria \"condizione vitale\" agendo in accordo con questa Legge nelle loro vite giorno per giorno e condividendo la loro fede con gli altri, insegnando loro la maniera per superare le difficolt\u00e0 e realizzando le proprie vite al massimo. Ci\u00f2, credendo profondamente che la causa estrema per fare dei cambiamenti nella propria vita e nella propria societ\u00e0, e conseguire l'illuminazione nella propria forma attuale e in questa vita, sia proprio la pratica Buddhista corretta insegnata da Nichiren.\nLa Nichiren Sh\u014dsh\u016b \u00e8 storicamente stata rappresentata da organizzazioni laiche che hanno lavorato in unione con il clero per la propagazione del Buddhismo della Nichiren Sh\u014dsh\u016b.\nL'Hokkek\u014d \u00e8 la pi\u00f9 grande associazione laica, che riunisce tutti i credenti laici della Nichiren Sh\u014dsh\u016b, associati ai rispettivi templi."}
{"id": "1924026", "revid": "287204", "url": "https://it.wikipedia.org/wiki?curid=1924026", "title": "Idrogenosolfato di sodio", "text": "L'idrogenosolfato di sodio (o bisolfato di sodio o solfato acido di sodio) \u00e8 un sale di sodio dell'acido solforico.\nA temperatura ambiente si presenta come un solido incolore o bianco inodore. \u00c8 un composto irritante. Tramite pirolisi permette di ottenere anidride solforica.\nPu\u00f2 essere prodotto industrialmente dalla reazione a caldo tra il cloruro di sodio solido e l'acido solforico con sviluppo di acido cloridrico, avendo cura di non superare i 150\u00a0\u00b0C. Oltre questa temperatura infatti, si ha la formazione di solfato di sodio e parziale decomposizione dell'acido solforico in acido solfidrico ed anidride solforosa.\nIl bisolfato di sodio viene usato in alcuni prodotti per piscine per ridurre e tamponare il pH."}
{"id": "1924037", "revid": "1337338", "url": "https://it.wikipedia.org/wiki?curid=1924037", "title": "Com\u00e9die larmoyante", "text": "La com\u00e9die larmoyante (tradotta in lingua italiana come commedia lacrimosa o, pi\u00f9 raramente, commedia lagrimosa), fu un genere teatrale nato in Francia nel XVIII secolo e che ebbe grande fortuna sia in terra nat\u00eca che in Italia.\nStoria.\nIl nuovo genere sorse in un periodo nel quale il teatro e la drammaturgia erano fortemente divise in due direzioni: da una parte la tragedia, che narrava storie e vicissitudini di personaggi di alto rango alle prese con drammi umani; dall'altra la commedia, che portava in scena protagonisti dei ceti bassi alle prese con le beghe del quotidiano e visti sotto un'ottica ridicola e ridanciana. Se la prima era considerata espressione del teatro \"alto\", la seconda rappresentava l'intrattenimento ludico e scherzoso. Sorse cos\u00ec, ad opera soprattutto di Pierre-Claude Nivelle de La Chauss\u00e9e, un nuovo genere accostabile alla tragicommedia per la commistione di comico e tragico che avveniva all'interno della struttura drammaturgica. \nDopo la rivoluzione francese, inoltre, la borghesia acquis\u00ec sempre maggiore peso nella vita sociale e, di conseguenza e di riflesso, anche nella produzione artistica di quegli autori che si accorsero della mancanza dell'espressione dei modi di vita e dei pensieri del nuovo ceto sociale: la com\u00e9die larmoyante perpetu\u00f2 cos\u00ec la sua fortuna nel tempo e si fece precorritrice del dramma borghese.\nL'intento della com\u00e9die larmoyante era di indurre il pianto tramite la proposizione di scene patetiche al termine delle quali i personaggi, sui quali incombeva inizialmente una imminente tragedia, arrivavano al lieto fine trasmettendo allo spettatore una sorta di insegnamento morale dedotto dal comportamento delle \"dramatis personae\".\nIn Italia, i maggiori drammaturghi del genere lacrimevole furono, fra la fine del XVIII secolo e i primi decenni del XIX, Pietro Chiari, Camillo Federici, Giovanni De Gamerra, Giovanni Greppi, Francesco Antonio Avelloni e Alberto Nota."}
{"id": "1924038", "revid": "118834", "url": "https://it.wikipedia.org/wiki?curid=1924038", "title": "Commedia lacrimosa", "text": ""}
{"id": "1924039", "revid": "118834", "url": "https://it.wikipedia.org/wiki?curid=1924039", "title": "Commedia lagrimosa", "text": ""}
{"id": "1924070", "revid": "120741180", "url": "https://it.wikipedia.org/wiki?curid=1924070", "title": "Chiesa di Sant'Isidoro a Capo le Case", "text": "La chiesa di Sant'Isidoro a Capo le Case \u00e8 un luogo di culto cattolico di Roma, nel rione Ludovisi, in via degli Artisti.\nStoria e descrizione.\nLa chiesa, con l'annesso collegio, fu fondata grazie alla munificenza del nobile Ottaviano Vestri di Barbiano, come appare da una bolla di Urbano VIII del 1625. Venne realizzata in occasione della canonizzazione fatta da Gregorio XV nel 1622 di cinque santi, fra i quali lo spagnolo Isidoro Agricola: in quell'anno vennero a Roma alcuni francescani spagnoli (dell'ordine dei francescani scalzi, chiamati \"descalceati\") con lo scopo di fondare un convento per i loro connazionali, ed edificarono la chiesa che dedicarono al nuovo santo spagnolo. Dopo due anni per\u00f2 la chiesa e il convento passarono ai francescani irlandesi, che fuggivano dalla loro patria perch\u00e9 perseguitati dai protestanti inglesi, e che ancora oggi ne sono i proprietari.\nLa chiesa fu costruita da Antonio Felice Casoni e continuata da Domenico Castelli, mentre la facciata, con portico e doppia rampa di scale, \u00e8 di Carlo Francesco Bizzaccheri (1704-1705). L'interno \u00e8 ad unica navata a croce latina con volta a botte, due cappelle laterali per lato e due cappelle ai lati del presbiterio; in essa emergono soprattutto le opere di Carlo Maratta, tra cui le \"storie della vita di san Giuseppe\", una \"Immacolata Concezione\"; la decorazione della cupola \u00e8 opera di Domenico Bartolini dell'Ottocento. All'altare maggiore spicca \"Sant'Isidoro e la Vergine Maria\", opera di Andrea Sacchi. La Cappella da Sylva fu ristrutturata su disegno di Gian Lorenzo Bernini, mentre i monumenti sepolcrali ivi presenti sono di suo figlio, Paolo Valentino Bernini.\nIl convento annesso alla chiesa mostra due chiostri, uno detto \"il piccolo chiostro\" progettato dal Casoni nel 1626, e l'altro chiamato \"chiostro del Wadding\" dal nome del suo autore, Luke Wadding con affreschi settecenteschi.\nIl convento fu sede della confraternita dei Nazareni, movimento protoromantico di pittori prevalentemente tedeschi, alcuni dei quali vi risiedettero anche, per alcuni anni tra il 1810 e il ritorno di Pio VII nel 1814. Si deve a questa presenza il nome della strada da cui vi si accede, Via degli Artisti."}
{"id": "1924071", "revid": "1573940", "url": "https://it.wikipedia.org/wiki?curid=1924071", "title": "B\u00f6glunga s\u00f6gur", "text": "Le Saghe dei Bagler (norreno B\u00f6glunga s\u00f6gur o B\u01ebglunga s\u01ebgur) sono delle saghe dei re che narrano eventi svoltisi in Norvegia tra il 1202 e il 1217 durante le guerre civili norvegesi dal punto di vista della fazione dei Bagler. Esse sono le nostre fonti principali sugli eventi di quel periodo della storia della Norvegia. Ce ne sono due versioni, una breve e una lunga, che nelle edizioni moderne vengono stampate insieme come un'unica saga.\nLe \"Saghe dei Bagler\" parlano dei regni dei re dei birkebeiner Haakon Sverreson, Guttorm Sigurdsson e Inge Baardsson e dei re dei bagler Erling Steinvegg e Filippus Simonsson.\nLe \"Saghe dei Bagler\" cominciano la storia dove la \"Sverris saga\" la conclude, alla morte di re Sverrir nel 1202. La versione pi\u00f9 vecchia, quella pi\u00f9 breve, termina con il matrimonio di Filippus nel 1209; la pi\u00f9 recente e pi\u00f9 lunga continua invece la storia fino alla morte di re Inge nel 1217. La versione pi\u00f9 vecchia \u00e8 neutrale nella sua descrizione degli eventi, senza un chiaro biasimo per i birkebeiner o i bagler; fu probabilmente scritta non molto tempo dopo la fine degli eventi ivi narrati, nel 1209. La versione pi\u00f9 recente fu probabilmente scritta da qualcuno che voleva espandere la vecchia versione con pi\u00f9 materiale sui birkebeiner e continuare la storia fino a coprire tutto il regno di Inge; fu probabilmente scritta non oltre l'inizio degli anni Venti del Duecento. L'autore di questa versione \u00e8 chiaramente dalla parte dei birkebeiner, e mostra particolare simpatia per re Inge, anche nelle sue dispute con suo fratello, lo jarl Haakon il Pazzo.\nSono ignoti entrambi gli autori. Ci sono indizi che fanno pensare che entrambi gli autori siano islandesi, sebbene non lo si possa dire con certezza."}
{"id": "1924074", "revid": "322321", "url": "https://it.wikipedia.org/wiki?curid=1924074", "title": "Chiesa di San Patrizio a Villa Ludovisi", "text": "La chiesa di San Patrizio a Villa Ludovisi \u00e8 una chiesa di Roma, nel rione Ludovisi, in via Boncompagni. Dal 2017 \u00e8 la chiesa nazionale degli statunitensi residenti a Roma.\nDescrizione.\nLa chiesa venne costruita nel 1908 su progetto di Aristide Leonori, ed \u00e8 dedicata al santo patrono dell'Irlanda. \u00c8 in stile neorinascimentale.\nLa facciata, con motivi romanico-bizantini, presenta un protiro sostenuto da colonne, una loggia ad archi. L'interno \u00e8 a tre navate, con soffitto a cassettoni, preceduto da un vestibolo. Nell'abside spicca la scritta latina, che dice: \"\u201cUt cristiani ita et romani sitis\u201d\" (\"come siete cristiani, cos\u00ec siate anche romani\"); il mosaico absidale \u00e8 di Rodolfo Villani del 1929 e rappresenta \"San Patrizio che predica alle folle\". L'immagine della Madonna sull'altare maggiore \u00e8 del XVI secolo: raffigura la \"Madonna delle grazie\", originariamente collocata nella Chiesa di Santa Maria in Posterula, ora scomparsa.\nFino al 2017 la chiesa di San Patrizio a Villa Ludovisi \u00e8 appartenuta al Collegio degli Agostiniani Irlandesi che officiavano l\u00ec. Dal 1\u00ba agosto 2017 la chiesa \u00e8 passata ai Padri paolisti, che si sono trasferiti dalla Chiesa di Santa Susanna, loro prima sede dal 1922. Dalla stessa data, la chiesa \u00e8 diventata parrocchia ufficiale degli americani residenti a Roma, in sostituzione per l'appunto della Chiesa di Santa Susanna. Tutte le messe sono celebrate in lingua inglese."}
{"id": "1924077", "revid": "114325", "url": "https://it.wikipedia.org/wiki?curid=1924077", "title": "Saghe dei Bagler", "text": ""}
{"id": "1924078", "revid": "599013", "url": "https://it.wikipedia.org/wiki?curid=1924078", "title": "Chiesa di San Lorenzo da Brindisi", "text": "La chiesa di San Lorenzo da Brindisi \u00e8 una chiesa sconsacrata di Roma, nel rione Ludovisi, in via Sicilia.\nStoria.\nLa chiesa fu costruita nel 1912 dall'architetto Giovanni Battista Milani per i Padri Cappuccini, che vi avevano fatto costruire, annessi alla chiesa, la loro Curia Generalizia ed un Collegio internazionale.\nNel 1968 i Padri Cappuccini abbandonarono il complesso edilizio, che fu venduto ad una societ\u00e0 immobiliare, e si trasferirono presso la Chiesa del Corpus Christi. La chiesa, pur conservando esternamente l'aspetto originale, \u00e8 stata internamente trasformata in sala per congressi.\nDescrizione.\nFacciata.\nLa facciata imita lo stile romanico ed \u00e8 divisa in tre ordini, con portale affiancato da pilastri, ed archi. La lunetta del portale \u00e8 decorata con un bassorilievo del Chini raffigurante \"Ges\u00f9 tra San Francesco e San Domenico\", mentre quella in stucco della trifora soprastante raffigura \"L'Eucaristia fiancheggiata da pavoni affrontati\".\nInterno.\nL'interno della chiesa \u00e8 a tre navate coperte da volta a crociera. Conclude la navata centrale l'abside quadrata su cui si affacciano due cantorie. Originariamente l'abside era chiusa da un'iconostasi lignea di Fedro Guerrieri costituita da un architrave sorretto da colonnine tortili. Sull'altare ligneo si trovava la pala \"San Lorenzo con Madonna e bambino\" di Giorgio Soldaticz."}
{"id": "1924079", "revid": "287204", "url": "https://it.wikipedia.org/wiki?curid=1924079", "title": "Boglunga sogur", "text": ""}
{"id": "1924080", "revid": "889336", "url": "https://it.wikipedia.org/wiki?curid=1924080", "title": "Ivan Bebek", "text": "Carriera.\nBebek \u00e8 internazionale dal 2003. Nel 2006 fu selezionato dalla UEFA per il campionato europeo under-19 in Polonia, di cui diresse due partite. Nel 2007 viene selezionato dalla FIFA per il mondiale under-17 in Corea del Sud. \u00c8 stato selezionato come ufficiale di bordo campo per gli Europei 2008 in Austria e Svizzera. Ha diretto diversi incontri della Coppa UEFA ed ha esordito il 6 novembre 2007 in - nei gironi della Champions League.\nDebutta nella massima divisione croata nel 2000 all'et\u00e0 di soli 23 anni, proprio mentre il padre era a capo della commissione arbitrale. In passato era stato anche campione nazionale di karate a livello giovanile.\nNel settembre 2009 viene convocato, per la prima volta, al Campionato mondiale di calcio Under-20 in programma in Egitto.\nEra stato inserito nell'elenco dei 38 pre-selezionati rimasti in corsa per i Mondiali di calcio in Sudafrica nel 2010, ma \u00e8 stato scartato nel taglio finale.\nNel giugno 2013 \u00e8 selezionato dall'UEFA per dirigere agli Europei under 21 in Israele.. In questa competizione dirige due partite della fase a gironi e viene successivamente designato in qualit\u00e0 di quarto ufficiale, per la finale tra Spagna ed Italia.\nNel marzo 2014 fa il suo esordio nella fase ad eliminazione diretta della Champions League dirigendo un match di ritorno degli ottavi di finale.\nNel marzo 2015 viene resa nota dalla FIFA la sua convocazione al Mondiale Under 20, in programma tra maggio e giugno 2015 in Nuova Zelanda. Si tratta della seconda apparizione in questa manifestazione, dopo il gi\u00e0 citato precedente di Egitto 2009."}
{"id": "1924081", "revid": "599013", "url": "https://it.wikipedia.org/wiki?curid=1924081", "title": "B\u01ebglunga s\u01ebgur", "text": ""}
{"id": "1924086", "revid": "287204", "url": "https://it.wikipedia.org/wiki?curid=1924086", "title": "Chiesa di Santa Maria Regina dei Cuori", "text": "La chiesa di Santa Maria Regina dei Cuori \u00e8 una chiesa di Roma, nel rione Ludovisi, in via Sardegna, ad angolo con via Romagna.\nLa chiesa, e l'annesso convento dei Padri Montfortani, fu costruita tra il 1903 e il 1913 dall'architetto Tullio Passarelli in stile neoromanico. La facciata, in cotto, presenta un arco sporgente sopra il portone d'ingresso, con cornicione a dentelli. Nella lunetta \u00e8 raffigurata l\"Annunciazione\".\nL'interno si presenta ad un un'unica navata. Spiccano le vetrate istoriate policrome e sull'altare maggiore un gruppo marmoreo raffigurante la \"Vergine col Bambino adorata da san Luigi di Montfort e dall'angelo Gabriele\", opera di Paolo Bartolini; di Francesco Milizia \u00e8 il coro ligneo intagliato.\nSulla parete sinistra si trova una lapide che recita:"}
{"id": "1924088", "revid": "287204", "url": "https://it.wikipedia.org/wiki?curid=1924088", "title": "UNIVAC I", "text": "LUNIVAC (\"UNIVersal Automatic Computer\") \u00e8 stato il primo computer commerciale creato negli Stati Uniti.\nFu progettato da J. Presper Eckert e John Mauchly (gi\u00e0 progettisti dell'ENIAC) i quali ne iniziarono lo sviluppo all'interno della loro societ\u00e0, la Eckert-Mauchly Computer Corporation.\nLa novit\u00e0 che l'UNIVAC port\u00f2 al mondo dei computer di quell'epoca fu il fatto di immagazzinare sia le istruzioni che i dati in un'unit\u00e0 di memorizzazione comune.\nNel 1950 la societ\u00e0 fu incorporata dalla Remington Rand, che cre\u00f2 una \"divisione UNIVAC\" con a capo gli stessi Eckert e Mauchly. Il progetto fu completato l'anno seguente e l\"'UNIVAC I\" venne consegnato all'United States Census Bureau il 31 marzo 1951 e messo in funzione il 14 giugno seguente. Il quinto fu utilizzato durante le elezioni del 1952 e, utilizzando come riferimento i voti del 7% della popolazione, predisse la vittoria di Eisenhower con un margine di errore dell'1%. Il costo di uno di questi computer era di circa un milione di dollari l'uno.\nLa formula che poi and\u00f2 a sostituire questo apparecchio fu proposta da IBM che permetteva il noleggio dei loro apparecchi per una cifra di circa 15.000 dollari al mese per la versione 701, versione uscita nel 1952. Nel 1954 poi venne proposto un ulteriore prodotto, IBM 650, sempre con la formula del noleggio per 3500 dollari al mese. Di quest'ultima versione negli Stati Uniti vennero eseguite circa un migliaio di installazioni."}
{"id": "1924089", "revid": "1305772", "url": "https://it.wikipedia.org/wiki?curid=1924089", "title": "Cult\u00f6saurus Erectus", "text": "Cult\u00f6saurus Erectus \u00e8 il settimo album discografico in studio della hard rock band statunitense Blue \u00d6yster Cult, pubblicato dalla casa discografica Columbia Records nel giugno del 1980.\nClassifica.\nAlbum"}
{"id": "1924090", "revid": "110157", "url": "https://it.wikipedia.org/wiki?curid=1924090", "title": "Chiesa di San Giuseppe Calasanzio (Roma)", "text": "La chiesa di San Giuseppe Calasanzio \u00e8 una chiesa sconsacrata di Roma, nel rione Ludovisi, in via Sicilia.\nIl terreno su cui sorge l'edificio, di propriet\u00e0 di Rodolfo Boncompagni, fu acquistato nel 1890 da tre sacerdoti scolopi con lo scopo di erigervi una casa ed una chiesa cattolica.\nL'edificio \u00e8 oggi inglobato all'interno del palazzo della Croce Rossa Italiana ed \u00e8 adibito a sala di riunioni, come si pu\u00f2 leggere a caratteri rossi sulla facciata della chiesa: \"\u201cComitato centrale della Croce Rossa Italiana\u201d\". L'aula si presenta ad una sola navata, con volta a botte sorretta da quattro colonne.\nCos\u00ec l'Armellini scriveva nel 1891 a proposito della chiesa dedicata a San Giuseppe Calasanzio:"}
{"id": "1924092", "revid": "1305772", "url": "https://it.wikipedia.org/wiki?curid=1924092", "title": "Gorodi\u0161\u010de", "text": "Gorodi\u0161\u010de, in russo \u0413\u043e\u0440\u043e\u0434\u0438\u0449\u0435, \u00e8 un toponimo che pu\u00f2 riferirsi ad un'infinit\u00e0 di piccoli centri rurali e alle seguenti citt\u00e0:"}
{"id": "1924094", "revid": "599013", "url": "https://it.wikipedia.org/wiki?curid=1924094", "title": "Chiesa evangelica luterana (Roma)", "text": "La chiesa evangelica luterana, denominata in tedesco Christuskirche (in italiano: \"Chiesa di Cristo\"), \u00e8 il principale luogo di culto luterano di Roma, situato nel rione Ludovisi, in via Sicilia.\nStoria.\nLa chiesa fu costruita tra il 1910 e il 1922, anno in cui fu aperta al pubblico. Il suo progettista fu Franz Heinrich Schwechten, architetto di corte dell'imperatore tedesco Guglielmo II, lo stesso a cui si deve la Kaiser-Wilhelm-Ged\u00e4chtniskirche di Berlino, la chiesa lasciata allo stato di rovina come monito alla tragedia della guerra. Durante la costruzione della chiesa, a 2,40 metri di profondit\u00e0, fu scoperto il selciato di una strada romana larga 4 metri. A pochi metri dal luogo in cui sorge la chiesa, nell'Ottocento venne scoperto un obelisco di 13 metri, romano di origine, che apparteneva alla Villa di Sallustio (i cosiddetti \"Horti Sallustiani\"), e che oggi si erge davanti alla Chiesa della Santissima Trinit\u00e0 dei Monti.\nLa chiesa ha ricevuto la visita di tre papi: Giovanni Paolo II l'11 dicembre 1983, Benedetto XVI il 14 marzo 2010 e Francesco il 15 novembre 2015.\nDescrizione.\nEsterno.\nLa facciata della chiesa d\u00e0 su via Sicilia. A capanna, presenta un paramento murario in pietre squadrate ed \u00e8 affiancata da due campanili a torre a pianta quadrata; la cella campanaria ciascuno di essi si apre su ogni lato con una trifora, sorretta da colonnine. Nella parte inferiore della facciata, si apre con un grande arco a tutto sesto il portico, con volta a botte; all'interno si accede tramite due porti poste lateralmente rispetto alla polifora centrale, precedute da delle scale. Al di sopra del portico, si trovano tre statue marmoree raffiguranti \"Cristo\" (al centro), \"San Pietro\" (a sinistra) e \"San Paolo\" (a destra). Nella parte alta della facciata, si aprono sette monofore a tutto sesto strombate.\nLe fiancate della chiesa sono prive di decorazione, con finestre su due ordini. Alle spalle della chiesa, ad essa adiacente, si eleva la torre campanaria, con pianta quadrata e copertura piramidale in tegole. La sua cella campanaria presenta due ordini di polifore sovrapposte, con quello inferiore pi\u00f9 alto rispetto a quello superiore.\nInterno.\nSi accede alla chiesa tramite un atrio che d\u00e0 con un doppio ingresso sull'aula; questa \u00e8 suddivisa in tre navate, con quella centrale pi\u00f9 larga rispetto alle laterali, che inoltre sono pi\u00f9 basse e sormontata da un matroneo che continua in controfacciata formando una cantoria. Le volte della navata mediana e dei matronei sono a vela e a botte, con mosaici dorati e con motivi naturalistici e geometrici.\nLa navata centrale termina con l'abside semicircolare, di sezione leggermente minore, interamente occupata dal presbiterio, rialzato di alcuni gradini rispetto al resto della chiesa: sulla destra trova luogo il pulpito marmoreo, decorato con bassorilievi raffiguranti Isaia, Giovanni Battista, Stefano protomartire e Giovanni Evangelista; al centro l'altare, sormontato da un \"Crocifisso\" bronzeo; a sinistra l'ambone ligneo intagliato. Il catino absidale presenta una ricca decorazione musiva raffigurante l\"Albero della vita\" con al centro, inscritto in una mandorla, il \"Cristo Pantocratore\". All'esterno del presbiterio, sulla destra, vi \u00e8 il fonte battesimale, ispirato a quello della D\u00f3mkirkjan di Reykjav\u00edk.\nOrgano a canne.\nSulla cantoria in controfacciata, si trova l'organo a canne Steinmeyer \"opus 1515\", costruito nel 1930. Lo strumento, a trasmissione elettrica, dispone di 35 registri; la sua consolle, situata anch'essa in cantoria, ha due tastiere di 61 note ciascuna ed una pedaliera dritta di 30 note."}
{"id": "1924095", "revid": "1282260", "url": "https://it.wikipedia.org/wiki?curid=1924095", "title": "Joseph Bruce Ismay", "text": "Come amministratore delegato della White Star Line, partecip\u00f2 al viaggio inaugurale del RMS \"Titanic\", nave alla quale egli stesso diede il nome.\nBiografia.\nPrimi anni.\nIsmay nacque a Crosby, Lancashire, in Inghilterra. Era figlio di Thomas Ismay (7 gennaio 1837 \u2013 23 novembre 1899) e Margaret Bruce (1837 \u2013 9 aprile 1907), quest'ultima figlia dell'armatore Luke Bruce. Il padre fu socio principale della Ismay, Imrie and Company, nonch\u00e9 fondatore della White Star Line. Joseph Bruce Ismay frequent\u00f2 la scuola di Elstree e di Harrow, quindi fece da tutore in Francia per un anno. Pass\u00f2 a lavorare come apprendista nell'ufficio del padre per quattro anni, poi viaggi\u00f2 nel resto del mondo. Si trasfer\u00ec in ultimo a New York per lavorare come rappresentante e agente della sua societ\u00e0.\nIl 4 dicembre 1888, si spos\u00f2 con Julia Florence Schieffelin, figlia di George Richard Schieffelin e Julia M. Delaplaine, a New York, con la quale ebbe cinque bambini (uno dei quali mor\u00ec in infanzia):\nNel 1891, Ismay ritorn\u00f2 con la sua famiglia nel Regno Unito, entrando come socio nella ditta di suo padre (Ismay, Imrie and Company). Nel 1899 Ismay divenne capo negli affari di famiglia; la White Star Line esord\u00ec internazionalmente sotto il suo comando. Oltre ai suoi affari, Ismay fu anche direttore di molte altre societ\u00e0. Nel 1901 gli fu proposto dagli Stati Uniti di costruire un conglomerato di spedizione internazionale. Ismay fu d'accordo ad unire la sua ditta con la International Mercantile Marine Company.\nLa classe Olympic e l'affondamento del \"Titanic\".\nNel 1907 Ismay si incontr\u00f2 con Lord Pirrie della Harland &amp; Wolff Company, societ\u00e0 di costruzioni navali di Belfast. Insieme progettarono la costruzione di tre grandi, veloci e lussuosi transatlantici, grossi pi\u00f9 del 50% dei giganti della Cunard, il \"Lusitania\" e il \"Mauretania\" (1907). Le nuove navi di Ismay non solo sarebbero state pi\u00f9 grandi, ma avrebbero avuto anche maggior capacit\u00e0 di governo del timone ed enorme lusso fino ad allora ineguagliabile nella storia dei pi\u00f9 grandi piroscafi; la seconda condizione prevedeva l'ospitalit\u00e0 dei ricchi e della borghesia. Le tre navi furono progettate e costruite. La seconda, di queste, il \"Titanic\", che cominci\u00f2 il suo viaggio inaugurale da Southampton, Inghilterra, verso New York, il 10 aprile 1912. La prima e la terza, delle navi ideate da Ismay, furono, invece, l\"'Olympic\" e la \"Britannic\", che nel loro insieme (\"Titanic\" compreso) presero nome di \"Giganti\".\nIsmay accompagn\u00f2 le sue navi durante i loro viaggi inaugurali; sfortunatamente il \"Titanic\" fu protagonista di un fatale incidente, quando impatt\u00f2 contro un iceberg, a sud delle Grandi Baie di Terranova ed affond\u00f2 nella notte del 14 aprile 1912; in quell'occasione, Ismay riusc\u00ec a salvarsi su una scialuppa di salvataggio. Fu poi tratto in salvo, con gli altri superstiti, dalla RMS \"Carpathia\" (della Cunard Line) ed arriv\u00f2 a New York il 18 aprile. Ismay fu uno dei testimoni durante le indagini del disastro del \"Titanic\"; rilasci\u00f2 diverse interviste sia al Senato americano che al Ministero del commercio britannico. Dopo esser stato raccolto dalla \"Carpathia\", Ismay fu visitato dal medico di bordo e per tutto il viaggio non rilasci\u00f2 testimonianze. Inoltre, non mangi\u00f2 niente di solido, ricevette un solo visitatore e fu tenuto sotto sorveglianza per tutto il viaggio.\nDopo il disastro, Ismay fu attaccato con ferocia dalla stampa statunitense e britannica, per aver abbandonato la nave con ancora donne e bambini a bordo. Alcuni giornali lo chiamarono \"J. Brute Ismay\" (\"J. Bestia Ismay\") e fu suggerito che la bandiera della White Star Line fosse cambiata con un colore giallo-rossastro. Alcuni funzionari espressero opinioni negative sul suo conto, in quanto abbandon\u00f2 la nave. La societ\u00e0 londinese lo boll\u00f2 come \"uno dei pi\u00f9 grandi codardi della storia\". La stampa negativa divent\u00f2 sempre pi\u00f9 forte nei suoi confronti, soprattutto dai giornali di William Randolph Hearst. Ismay si dimise, come presidente, dalla International Mercantile Marine Company, nel 1913 e fu rimpiazzato da Harold Sanderson.\nDopo la tragedia del \"Titanic\", Ismay continu\u00f2 a essere attivo nel settore degli affari marittimi. Inaugur\u00f2 una nave scuola per la marina mercantile britannica, chiamata \"Mersey\"; don\u00f2 \u00a3\u00a011\u00a0000 per avviare un fondo dei marittimi caduti e, nel 1919, don\u00f2 \u00a3\u00a025\u00a0000 al fine di preparare un fondo per riconoscere il contributo dei marinai morti nella Prima guerra mondiale.\nMorte.\nUn residente del Wirral, dall'altra parte del fiume Mersey, trov\u00f2 il corpo di Ismay senza vita a Mayfair, Londra, il 17 ottobre 1937; la sua morte fu determinata da un ictus. Il funerale fu tenuto il 21 ottobre 1937 e Ismay fu seppellito nel Cimitero di Putney Vale, Londra. Dopo la morte, la moglie si trasfer\u00ec negli Stati Uniti, dove ottenne la cittadinanza il 14 novembre 1949. Julia Florence Ismay, mor\u00ec il 31 dicembre 1963, a Kensington, Londra.\nControversie sugli avvenimenti dell'affondamento.\nEsistono varie controversie riguardo alle azioni di Ismay a bordo del \"Titanic\". Durante le investigazioni congressuali, dei passeggeri testimoniarono che, durante il viaggio, sentirono Ismay ed il comandante Smith accordarsi per far andare pi\u00f9 velocemente la nave. Un passeggero testimoni\u00f2 di aver visto Ismay a cena mentre era in atto un avviso iceberg. Altre testimonianze furono ritenute pure invenzioni.\nDurante il naufragio, Ismay assistette l'equipaggio, cercando di caricare le lance di salvataggio il pi\u00f9 possibile, secondo le ripetute richieste di Thomas Andrews. Quando non c'erano pi\u00f9 donne tra i passeggeri nel vicino ponte, lui ed un altro passeggero di prima classe (William Carter) furono invitati a salire su uno dei battelli di salvataggio. Questo fatto cost\u00f2 ad Ismay una serie di continue umiliazioni per il resto della sua vita, in quanto c'erano ancora donne e bambini da salvare. Il suo servitore personale (Richard Fry) ed il segretario (William H. Harrison) rimasero su un'asse galleggiante e perirono quando la nave si inabiss\u00f2.\nNella cultura di massa.\nIsmay venne interpretato da vari attori nei diversi film basato sulla storia del \"Titanic\":"}
{"id": "1924096", "revid": "92723", "url": "https://it.wikipedia.org/wiki?curid=1924096", "title": "Chiesa del Santissimo Redentore e Santa Francesca Saverio Cabrini", "text": "La chiesa del Santissimo Redentore \u00e8 una chiesa di Roma, nel rione Ludovisi, in via Sicilia.\nLa chiesa \u00e8 stata fondata nel 1906 su progetto dell'architetto Cucco, per le Suore Missionarie del Sacro Cuore di Ges\u00f9, il cui convento \u00e8 annesso all'edificio sacro.\nLa facciata richiama motivi dell'arte romanico-lombarda: ha un rosone centrale, un cornicione ad archetti bianchi, due finestre-vetrate (\"monofore\") e nella lunetta sopra il portale una piccola statua del Cristo. L'interno \u00e8 ad una sola navata, con dipinti raffiguranti i \"Miracoli di santa Francesca Cabrini\", opera di G. Ciotti del 1952.\nLa chiesa \u00e8 dedicata anche a santa Francesca Saverio Cabrini, fondatrice delle Missionarie del Sacro Cuore di Ges\u00f9."}
{"id": "1924098", "revid": "767487", "url": "https://it.wikipedia.org/wiki?curid=1924098", "title": "Baroud", "text": "Baroud \u00e8 un film del 1932 diretto da Rex Ingram e da Alice Terry.\nSi tratta dell'unico film girato in sonoro dalla casa di produzione del regista irlandese, che segn\u00f2 il fallimento della compagnia \"Rex Ingram\". Nel film Ingram si avvale anche dell'assistenza di sua moglie, l'attrice Alice Terry in qualit\u00e0 di regista. La pellicola fu girata interamente in Marocco con largo utilizzo di attori non professionisti del luogo e la versione in inglese dallo stesso titolo \"Baroud\" fu proiettata negli Stati Uniti con il titolo alternativo di \"Love in Morocco\".\nTrama.\nAndr\u00e9 Duval e Si Hamed sono entrambi sergenti nel corpo militare degli \" Spahis\", composto da cavalieri algerini arruolati nella Legione straniera francese. Andr\u00e8 si innamora della sorella di Si Hamed, Zinah, nonostante egli sia considerato un infedele e le sue attenzioni verso la ragazza araba potrebbero portarlo alla morte. Il padre di Zinah, Si Hallal, \u00e8 un capo berbero alleato del bandito Si Amarok. Quest'ultimo, anch'egli innamorato della ragazza, ordisce un piano per rapirla e tradire suo padre. Quando con il suo esercito, Si Hallal decide di assalire gli Spahis dove si trova anche suo figlio, i due amici combattono fianco a fianco.\nProduzione.\nIl film fu prodotto dalla Armor Films (con il nome La Soci\u00e9t\u00e9 des Films Armor), Gaumont British Picture Corporation, Super-Film.\nDistribuzione.\nDistribuito dalla Soci\u00e9t\u00e9 des Etablissements L. Gaumont, usc\u00ec nelle sale cinematografiche francesi il 18 novembre 1932."}
{"id": "1924107", "revid": "547034", "url": "https://it.wikipedia.org/wiki?curid=1924107", "title": "Spassk", "text": "Spassk () \u00e8 un toponimo russo che pu\u00f2 indicare alcuni centri urbani:"}
{"id": "1924108", "revid": "287204", "url": "https://it.wikipedia.org/wiki?curid=1924108", "title": "Gorodisce", "text": ""}
{"id": "1924109", "revid": "80339", "url": "https://it.wikipedia.org/wiki?curid=1924109", "title": "Gorodishche", "text": ""}
{"id": "1924116", "revid": "1610125", "url": "https://it.wikipedia.org/wiki?curid=1924116", "title": "Jean Pictet", "text": "Biografia.\nDirettore generale, membro del Comitato esecutivo e infine vicepresidente del Comitato internazionale della Croce Rossa, ha consacrato la sua carriera a opere di carattere umanitario, prendendo parte ai lavori preparatori della Convenzione di Ginevra del 1949 e alla stesura dei due protocolli aggiuntivi del 1977. \u00c8 autore di saggi e articoli sul diritto umanitario, la Croce Rossa e gli Indiani d'America."}
{"id": "1924117", "revid": "599013", "url": "https://it.wikipedia.org/wiki?curid=1924117", "title": "Jan Riesenkampf", "text": "Ha pubblicato cinque libri di poesia e vari articoli su numerose riviste postmoderne.\n\u00c8 menzionato in \"Parnas Bis\", enciclopedia della letteratura polacca dopo il periodo comunista.\nAppartiene alla \"generazione dei 40\". Scrive per il mensile postmodernista \"Lampa\".\nHa anche tradotto Jacques Brel, Cesare Pavese, Llu\u00eds Llach, Kostantinos Kavafis, Marina Cvetaeva, Bulat \u0160alvovi\u010d Okud\u017eava, Aleksandr Jakovlevi\u010d Rozenbaum, e la canzona famosa L\u2019Internazionale di Eug\u00e8ne Pottier."}
{"id": "1924119", "revid": "767487", "url": "https://it.wikipedia.org/wiki?curid=1924119", "title": "Kn\u00fdtlinga saga", "text": "La Kn\u00fdtlinga saga (che in norreno significa \"Saga dei discendenti di Canuto\") \u00e8 una saga dei re scritta in Islanda intorno al 1260 che parla dei re danesi da Aroldo I di Danimarca (IX secolo) al 1187.\nEssa \u00e8 fortemente connessa con l\"'Heimskringla\", l'opera di Snorri Sturluson sui re di Norvegia. Come Snorri, l'autore fa spesso uso della poesia scaldica come fonte. Ci sono buone ragioni per credere che l'autore sia stato \u00d3l\u00e1fr \u00de\u00f3r\u00f0arson, figlio del fratello di Snorri: \u00d3l\u00e1fr stette col re di Danimarca Valdemaro II nel 1240-1241, e Valdemaro forn\u00ec all'autore della saga \"una grande mole di informazioni\" e \"racconti importanti\"."}
{"id": "1924127", "revid": "287204", "url": "https://it.wikipedia.org/wiki?curid=1924127", "title": "Knytlinga saga", "text": ""}
{"id": "1924131", "revid": "114325", "url": "https://it.wikipedia.org/wiki?curid=1924131", "title": "Saga dei Kn\u00fdtlingar", "text": ""}
{"id": "1924134", "revid": "114325", "url": "https://it.wikipedia.org/wiki?curid=1924134", "title": "Saga dei Knytlingar", "text": ""}
{"id": "1924135", "revid": "640129", "url": "https://it.wikipedia.org/wiki?curid=1924135", "title": "Mister Lonely", "text": "Mister Lonely \u00e8 un film del 2007 diretto da Harmony Korine, scritto con la collaborazione del fratello Avi Korine. Il film, che ha per protagonisti Diego Luna e Samantha Morton, \u00e8 stato presentato nella sezione \"Un Certain Regard\" del Festival di Cannes 2007.\nTrama.\nUn ragazzo si guadagna da vivere esibendosi come sosia di Michael Jackson per le strade e i parchi di Parigi. L'incontro con una sosia di Marilyn Monroe porter\u00e0 i due ad intraprendere un viaggio che li porter\u00e0 in Scozia, dove in una comune vivono una serie di personaggi che si prodigano nel realizzare il loro sogno: allestire uno sfarzoso spettacolo teatrale. Tra loro vi sono il marito di Marilyn Monroe, Charlie Chaplin, e la figlia Shirley Temple."}
{"id": "1924136", "revid": "110157", "url": "https://it.wikipedia.org/wiki?curid=1924136", "title": "Spassk (Oblast' di Penza)", "text": "Spassk \u00e8 una citt\u00e0 della Russia europea centrale (oblast' di Penza), situata sul versante occidentale delle alture del Volga, 162 km a nordovest del capoluogo Penza; dipende amministrativamente dallo Spasskij rajon, del quale \u00e8 capoluogo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1924138", "revid": "114325", "url": "https://it.wikipedia.org/wiki?curid=1924138", "title": "Saga dei discendenti di Canuto", "text": ""}
{"id": "1924139", "revid": "80339", "url": "https://it.wikipedia.org/wiki?curid=1924139", "title": "Bednodem'janovsk", "text": ""}
{"id": "1924140", "revid": "80339", "url": "https://it.wikipedia.org/wiki?curid=1924140", "title": "Bednodemjanovsk", "text": ""}
{"id": "1924141", "revid": "80339", "url": "https://it.wikipedia.org/wiki?curid=1924141", "title": "Bednodemyanovsk", "text": ""}
{"id": "1924144", "revid": "74801", "url": "https://it.wikipedia.org/wiki?curid=1924144", "title": "Hadi Saei", "text": "\u00c8 stato eletto come membro del Consiglio comunale di Teheran nel 2006 nelle elezioni locali ed \u00e8 stato rieletto nel 2013.\nCarriera.\nSaei ha vinto la medaglia d'oro nel Taekwondo alle Olimpiadi di Pechino del 2008 e a quelle di Atene del 2004. Alle Olimpiadi ha ottenuto anche una medaglia di bronzo, a Sydney nel 2000. \u00c8 stato due volte campione del mondo: a Edmonton nel 1999 e a Madrid nel 2005."}
{"id": "1924145", "revid": "51323", "url": "https://it.wikipedia.org/wiki?curid=1924145", "title": "Hadi Saei Bonehkohal", "text": ""}
{"id": "1924148", "revid": "28592", "url": "https://it.wikipedia.org/wiki?curid=1924148", "title": "Aleksander Nikolaevich Korkin", "text": ""}
{"id": "1924150", "revid": "15756", "url": "https://it.wikipedia.org/wiki?curid=1924150", "title": "Ravecchia", "text": "Ravecchia \u00e8 una frazione del comune svizzero di Bellinzona, nel Canton Ticino (distretto di Bellinzona).\nStoria.\nFino al 1906 \u00e8 stato un comune autonomo; nel 1907 \u00e8 stato accorpato al comune di Bellinzona assieme agli altri comuni soppressi di Daro e Carasso.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "1924158", "revid": "110157", "url": "https://it.wikipedia.org/wiki?curid=1924158", "title": "Zare\u010dnyj (Oblast' di Penza)", "text": "Zare\u010dnyj \u00e8 una citt\u00e0 della Russia europea centrale (oblast' di Penza), situata 12 km ad est del capoluogo Penza; in virt\u00f9 del suo \"status\" di citt\u00e0 chiusa, \u00e8 sottoposta al diretto controllo del governo federale, pur essendo formalmente dipendente dalla Oblast' di appartenenza.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1924159", "revid": "1543377", "url": "https://it.wikipedia.org/wiki?curid=1924159", "title": "7 d'or", "text": "I 7 d'or o sept d'oro sono premi della televisione francese, consegnati in una cerimonia trasmessa in TV.\nOrganizzata dalla rivista di programmi televisivi Tele 7 Jours, la cerimonia ha avuto luogo tra il 1985 ed il 2003 . Per ogni trofeo, personaggi, programmi e lavori sono stati nominati sia dal pubblico che da professionisti.\nNel 2005, alcuni mezzi di informazione parlano di un possibile ritorno del 7 d'or prodotto da Endemol, poi nel 2008, una rinascita \u00e8 annunciata da Direct 8."}
{"id": "1924163", "revid": "729019", "url": "https://it.wikipedia.org/wiki?curid=1924163", "title": "Porta Brennone", "text": "Porta Brennone (\"Porta Bern\u00f2un\" in dialetto reggiano) \u00e8 una delle pusterle o porte di soccorso delle mura di Reggio Emilia, che corrispondono come perimetro agli attuali viali di circonvallazione.\nStoria.\nPorta Brennone sorgeva nella zona meridionale del centro storico di Reggio nell'Emilia, lungo la strada che conduceva a Cavriago. In origine vicino alla porta vi era un ponte che sormontava il torrente Crostolo, in seguito deviato nell'alveo attuale. Venne aperta nel 1219 dal podest\u00e0 di Reggio, il lucchese Lazzaro Gherardini. In origine il suo nome era probabilmente \"Bernone\" e prendeva tale nome da una famiglia reggiana. Murata insieme alle altre porte minori con la costruzione delle nuove mura, venne riscoperta nel 1891 con l'abbattimento generale del baluardo di Sant'Agostino. I resti constavano d'una sola arcata a sesto acuto, rivestita in pietra. Nel 1923 venne deciso l'abbattimento degli avanzi che sorgevano nel mezzo di uno slargo che oggi \u00e8 piazzale Fiume."}
{"id": "1924164", "revid": "767487", "url": "https://it.wikipedia.org/wiki?curid=1924164", "title": "Rattle and Hum (film)", "text": "Rattle and Hum \u00e8 un documentario diretto da Phil Joanou, in cui viene seguito il tour degli U2 denominato \"The Joshua Tree Tour\" attraverso gli Stati Uniti.\nDiscorsi politici.\nIn due canzoni, \"Silver and Gold\" e \"Sunday Bloody Sunday\", Bono inserisce un commento politico nel mezzo dell'esecuzione dei brani. In particolar modo, in \"Silver and Gold\" il cantante parla di come \u00e8 nata questa canzone e critica il regime dell'apartheid tenuto dal Sudafrica. In \"Sunday Bloody Sunday\" vi \u00e8 una forte invettiva nei confronti del terrorismo dell'IRA."}
{"id": "1924165", "revid": "57872", "url": "https://it.wikipedia.org/wiki?curid=1924165", "title": "Paolo Gerolamo Brusco", "text": "Biografia.\nPaolo Gerolamo Brusco (soprannominato anche \"Bruschetto\") nella sua lunga carriera ha prodotto numerosi quadri di soggetto sacro e profano che ornano chiese, oratori e palazzi di tutta la Liguria. \nFiglio di Giovanni Battista e Anna Maria Rom\u00e8, fratello dell'ingegnere Giacomo Agostino e del pittore Angelo Stefano, frequent\u00f2 a Roma la scuola di pittura con Anton Raphael Mengs e Pompeo Batoni. Rientrato a Savona, si spos\u00f2 con Nicoletta Rochella da cui ebbe i figli Giulio, morto in giovane et\u00e0, e Tommaso. Quest'ultimo si trasfer\u00ec poi a Lione arruolandosi nell'esercito.\nBrusco, che era spesso in rivalit\u00e0 con il suo concittadino Carlo Giuseppe Ratti, viene descritto dai suoi contemporanei come burlone ed irriverente. Non disdegnava il vino e teneva in poco conto il denaro. Pare che lo stesso soprannome \"Bruschetto\" fosse da lui stesso utilizzato per indicare come altra persona l'autore di alcune sue mediocri realizzazioni. Egli infatti era molto portato all'improvvisazione pi\u00f9 che ad una applicazione metodica e volendo accaparrarsi pi\u00f9 committenze possibili, non dedicava poi a tutte il tempo e l'attenzione necessari. Unico fondatore di una scuola di pittura savonese, fu maestro di Gaspare Domenico Rastellino, Agostino Oxilia, Giovanni Battista Magliani, Giacomo Gavotti, Vincenzo Macchioli e Camillo Naselli-Feo. \nSpesso fu coadiuvato dal fratello Angelo Stefano, che terminava o rifiniva le sue opere. Paolo Gerolamo per un certo periodo segu\u00ec l'altro fratello, l'ingegnere Giacomo, nella citt\u00e0 di Genova dove realizz\u00f2 opere in diverse chiese. Per quel che riguarda Savona, sono da notare in particolare i ritratti di papa Pio VII (realizzati durante la prigionia di questi in citt\u00e0) e gli affreschi nella Capella Sistina. Il prefetto Gilbert Chabrol de Volvic nel 1810 lo incaric\u00f2 di dipingere una \"apoteosi di Napoleone\" nel palazzo della prefettura, che il Brusco realizz\u00f2 in maniera molto fredda e formale. Secondo molti tale incarico gli fu affidato come \"contrappasso\" per avere realizzato poco tempo primo un quadro, il \"Misogallo\", di evidente spirito antifrancese. \nDipinse anche facciate di abitazioni, di chiese e maioliche per il savonese Boselli.\nIl Brusco fece parte della locale Accademia dell'Arcadia con lo pseudonimo di \"Niso Letimbrico\"."}
{"id": "1924170", "revid": "110157", "url": "https://it.wikipedia.org/wiki?curid=1924170", "title": "Sursk", "text": "Sursk \u00e8 una citt\u00e0 della Russia europea centrale (oblast' di Penza), situata sulla sponda sinistra del fiume Sura, 92 km ad est del capoluogo Penza; dipende amministrativamente dal \"rajon\" Gorodi\u0161\u010denskij.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1924175", "revid": "181699", "url": "https://it.wikipedia.org/wiki?curid=1924175", "title": "Porta di Ponte Levone", "text": "Porta di Ponte Levone \u00e8 una delle pusterle o porte di soccorso delle mura di Reggio Emilia, che corrispondono come perimetro agli attuali viali di circonvallazione.\nStoria.\nPorta di Ponte Levone sorgeva nella zona sud-orientale del centro storico di Reggio Emilia, all'incrocio tra le attuali vie Fontanelli e Monte Grappa, sull'antica via che conduceva a Scandiano. Venne edificata nel 1235 durante i lavori della prima cinta muraria della citt\u00e0. Prese probabilmente il nome dal borgo extramurario di Ponte Levone. La porta venne chiusa con la costruzione delle nuove mura nella met\u00e0 del cinquecento. "}
{"id": "1924178", "revid": "18204383", "url": "https://it.wikipedia.org/wiki?curid=1924178", "title": "Tooby", "text": ""}
{"id": "1924179", "revid": "767487", "url": "https://it.wikipedia.org/wiki?curid=1924179", "title": "U2 3D", "text": "U2 3D \u00e8 un film concerto del 2008, del gruppo rock irlandese U2, registrato durante il \"Vertigo Tour\" nel 2006. La direttrice artistica degli U2, Catherine Owens debutta alla regia in questo film, supportata dal co-regista Mark Pellington, creato con le tecnologie del 3D e del digitale. Contando il rockumentary del 1988 \"Rattle and Hum\", questo film \u00e8 la seconda uscita cinematografica degli U2.\nIl progetto \u00e8 stato creato per sperimentare un nuovo tipo di tecnologia 3D, sviluppata dalla \"3ality Digital\" nel 2003. Dopo essere stato presentato al Festival di Cannes 2007, la pellicola \u00e8 stata proiettata al Sundance Film Festival 2008, per essere poi distribuita in 600 sale in tutto il mondo a partire dal febbraio 2008."}
{"id": "1924184", "revid": "228587", "url": "https://it.wikipedia.org/wiki?curid=1924184", "title": "Chiesa di San Rocco", "text": "Con il termine chiesa di San Rocco si intendono tutte le chiese cristiane sparse per il mondo, intitolate, o cointitolate, al santo francese. La lista che segue \u00e8 un elenco non esaustivo dei suddetti edifici."}
{"id": "1924186", "revid": "9", "url": "https://it.wikipedia.org/wiki?curid=1924186", "title": "Nazionale di calcio maschile del Brasile", "text": ""}
{"id": "1924187", "revid": "339392", "url": "https://it.wikipedia.org/wiki?curid=1924187", "title": "MWp", "text": ""}
{"id": "1924191", "revid": "1305772", "url": "https://it.wikipedia.org/wiki?curid=1924191", "title": "Fire of Unknown Origin", "text": "Fire of Unknown Origin \u00e8 l'ottavo album discografico in studio dei Blue \u00d6yster Cult, pubblicato dalla casa discografica Columbia Records nel giugno del 1981.\nClassifica.\nAlbum\nSingoli"}
{"id": "1924194", "revid": "15756", "url": "https://it.wikipedia.org/wiki?curid=1924194", "title": "\u040d", "text": "La , minuscolo , \u00e8 un carattere dell'alfabeto cirillico, una versione accentata con accento grave della regolare lettera \u0418. Non viene considerata una lettera separata.\nLingue slave meridionali.\nBulgaro e macedone.\n viene usata regolarmente in bulgaro ed in macedone per distinguere il pronome personale oggetto (lei) dalla congiunzione \u0438 (e, anche), o per evitare ambiguit\u00e0 in casi simili (meno frequenti). Quando non \u00e8 disponibile, il carattere viene spesso sostituito da una normale \u0438 (non raccomandato, ma sempre ortograficamente corretto) o dalla lettera \u0439 (formalmente viene considerato un errore ortografico), o persino dalla lettera dell'alfabeto latino \u00f9.\nSlavo ecclesiastico moderno.\nNelle recensioni russe moderne (almeno dal XVII secolo) in slavo ecclesiastico, (o qualsiasi altra vocale con accento grave) non \u00e8 altro che una variante ortografica della stessa lettera con l'accento acuto, quando viene usata come ultima lettera della parola.\nSerbo.\n (cos\u00ec come le altre vocali con accento acuto, grave, circonflesso o doppio accento grave) viene usata occasionalmente nei testi serbi per segnalare uno dei quattro possibili toni della sillaba accentata. In casi come \"raccogliere\" e per contro \u043f\u0440\u0438\u043a\u0443\u0301\u043f\u0438\u0442\u0438 \"comprare ancora\", o \"redenzione\", \"riscatto\" con \"congresso\", \"incontro\", l'uso dei segni diacritici pu\u00f2 evitare le ambiguit\u00e0. Nella versione latina del sistema di scrittura serbo-croato (detto gajevica), tutti i segni per l'accento/tono sono gli stessi, cio\u00e8 al cirillico corrisponde il latino \u00ec etc.\nLingue slave orientali.\n\u00c8 possibile trovare la (cos\u00ec come qualsiasi altra vocale con l'accento grave), fino ai primi decenni del XX secolo in libri russi ed ucraini come variante tonica della regolare vocale non accentata, come il russo \"vini\" e \"colpa\". Recentemente nell'ortografia slava orientale viene usato l'accento acuto, al posto di quello grave, per marcare l'accento: \u0432\u0438\u0301\u043d\u0430, \u0432\u0438\u043d\u0430\u0301.\nI segni dell'accento sono facoltativi nelle lingue slave orientali. Vengono usati regolarmente in libri particolari come i dizionari, i sussidiari o i libri di testo per stranieri, dato che la posizione dell'accento non \u00e8 facile da capire e da predire in tutte le lingue, mentre nei testi comuni sono estremamente rari e solo in casi rari vengono utilizzati per evitare ambiguit\u00e0 o per mostrare la pronuncia di parole straniere.\nAlcuni dizionari russi moderni usano l'accento grave per segnare l'accento secondario nelle parole composte, e l'accento acuto per segnare l'accento principale, come in \"vitale\" (da \u0436\u0438\u0437\u043d\u044c \"vita\" e \u0441\u043f\u043e\u0441\u043e\u0431\u043d\u044b\u0439 \"capace\").\nI \"decimale\" con accento grave (\u2039\u00cc\u203a) in cirillico.\nLe ortografie cirilliche che hanno la lettera \u0406 (chiamata \"i decimale\" o \"i ucraina\") possono utilizzare \u00cc, \u00ec (o \u00cd, \u00ed) come varianti toniche (nell'ucraino e nel bielorusso moderno, cos\u00ec come nelle vecchie ortografie russa e serba; anche nello slavo ecclesiastico). Le differenze tra \u00ec ed \u00ed sono le stesse che tra ed ."}
{"id": "1924195", "revid": "3732", "url": "https://it.wikipedia.org/wiki?curid=1924195", "title": "Atletica leggera ai Giochi della XXIX Olimpiade - Marcia 50 km", "text": "Ai Giochi della XXIX Olimpiade, tenutisi a Pechino nel 2008, la prova di marcia 50 km si \u00e8 corsa venerd\u00ec 22 agosto, con partenza alle ore 7:30 (UTC+8) e arrivo nello Stadio Nazionale di Pechino.\nLa gara \u00e8 stata vinta da Alex Schwazer, con il tempo di 3h 37'09\" (nuovo record olimpico).\nGara.\nI favoriti prima della partenza erano il russo Denis Ni\u017eegorodov, detentore del record del mondo, il vicecampione del mondo Yohan Diniz l'italiano Alex Schwazer e il cinese Li Jianbo favorito dal marciare in casa. Da segnalare l'assenza del campione del mondo in carica, l'australiano Nathan Deakes.\nLa gara ha visto sin dall'inizio l'attacco di un gruppo di quattro persone, composto da tre dei quattro favoriti (cede solo il francese Diniz colpito dai crampi), e dall australiano Jared Tallent gi\u00e0 bronzo nella 20 km. Al 35\u00a0km ha ceduto Li Jianbo, che poi ha terminato al quattordicesimo posto. L'allungo decisivo per la vittoria viene portato da Schwazer intorno al 40\u00a0km. Il primo a cedere all'accelerazione dell'atleta azzurro \u00e8 stato Tallent, mentre tre minuti dopo anche Ni\u017eegorodov ha rinunciato all'inseguimento. Schwazer ha poi percorso gli ultimi 10\u00a0km in solitaria, mentre alle sue spalle Tallent rimontava su Ni\u017eegorodov concludendo al secondo posto a oltre due minuti dal neocampione olimpico altoatesino."}
{"id": "1924199", "revid": "28592", "url": "https://it.wikipedia.org/wiki?curid=1924199", "title": "Petizione popolare", "text": ""}
{"id": "1924200", "revid": "2091899", "url": "https://it.wikipedia.org/wiki?curid=1924200", "title": "Paul McGuinness", "text": "Biografia.\nFiglio di un pilota della RAF, nasce nel 1951 in una piccola localit\u00e0 vicino ad Hannover in un ospedale militare. Paul fu mandato in una scuola irlandese nel 1961: il Clongowes Wood College, gestito dai gesuiti. Fin\u00ec i suoi studi al Trinity College di Dublino.\n\u00c8 il fondatore ed azionista principale della \"Principle Management Limited\": una compagnia di management discografico, con sede a Dublino, che ha seguito fra gli altri, gli U2, PJ Harvey, Art of Noise, Paddy Casey, Mytownband, e The Rapture. Proprio grazie agli U2, Paul McGuinness ha iniziato la sua carriera. Il suo legame con il gruppo dublinese \u00e8 stato talmente forte da essere definito il quinto elemento della band, \u00e8 stato il loro manager dall'inizio della loro carriera fino al 2013. Attualmente \u00e8 il manager di PJ Harvey e dei The Rapture. Ha inoltre gestito in precedenza Paddy Casey.\nMcGuinness \u00e8, inoltre, direttore della rete televisiva irlandese TV3 e degli Ardmore Studios e fa parte inoltre del Digital Hub Development Agency, della School of Film and Drama dell'University College Dublin nonch\u00e9 membro dello staff della radio dublinese Phantom FM che dal novembre 2004 trasmette rock alternativo in tutta la capitale irlandese.\n\u00c8 sposato con Kathy Gilfilan, con cui ha avuto due figli: Alexandra e Max."}
{"id": "1924201", "revid": "183976", "url": "https://it.wikipedia.org/wiki?curid=1924201", "title": "Paul Mc Guinnes", "text": ""}
{"id": "1924205", "revid": "18204854", "url": "https://it.wikipedia.org/wiki?curid=1924205", "title": "Batman - La serie animata", "text": ""}
{"id": "1924216", "revid": "38120", "url": "https://it.wikipedia.org/wiki?curid=1924216", "title": "Tokyo Quo", "text": "Tokyo Quo \u00e8 un album dal vivo della rock band inglese Status Quo, inciso nel 1976 e pubblicato solo per il mercato giapponese.\nIl disco.\nSi tratta di un disco dal vivo registrato a Tokyo che gli Status Quo incidono nel 1976 in occasione di una lunga tourn\u00e9e in Asia e viene fortemente voluto dalla divisione giapponese della Vertigo Records a suggello dell'intenso rapporto che lega la band inglese al pubblico di quel paese.\nIl vinile viene pubblicato nel 1977 e riservato solo al mercato nipponico.\nCostituisce oggi un pezzo da collezione rarissimo.\nNel mese di aprile del 2014, l'album viene ristampato in vinile.\nTracce CD.\nCD"}
{"id": "1924217", "revid": "119287479", "url": "https://it.wikipedia.org/wiki?curid=1924217", "title": "Windows Nashville", "text": "Windows Nashville (1996) \u00e8 stato il nome in codice per un sistema operativo annullato che serviva da aggiornamento per Windows 95, originariamente destinato a essere distribuito nel 1996 come Windows 96. Per gli utenti di Windows 95, Nashville era destinato a essere un aggiornamento minore piuttosto che colmare il divario tra Windows 95 e la successiva versione principale di Windows: Microsoft Memphis (popolarmente denominato Windows 97 e infine distribuito come Windows 98). Per gli utenti di Windows NT, Nashville sarebbe stato una versione intermedia tra le versioni di Windows NT 4.0 e del Cairo, ma veniva sviluppato parallelamente a Memphis (dopo una serie di ritardi, la successiva versione principale di Windows NT \u00e8 stato infine espresso come Windows 2000). Grazie alla sua posizione intermedia tra Windows 95 e Windows 97 (Memphis, come \u00e8 stato poi denominato), molti ricordano Nashville come Windows 96.\nMicrosoft ha sostenuto che Nashville aggiungeva ad Internet la funzione di integrazione nel desktop di Windows 95 e NT 4.0, basandosi sulle nuove funzionalit\u00e0 di Internet Explorer 3.0 (a causa della sua distribuzione pochi mesi prima di Nashville). Fra le caratteristiche incluse vi erano un file manager e un browser web, la capacit\u00e0 di aprire documenti di Microsoft Office da Internet Explorer utilizzando la tecnologia ActiveX e un sistema chiamato Active Desktop che permetteva di usare pagine web direttamente sul desktop al posto del classico sfondo statico.\nAnche se il progetto Nashville fu annullato, molte delle sue funzioni programmate sono state introdotte con le versioni successive di Internet Explorer e Windows. In particolare, molte delle funzionalit\u00e0 di integrazione di Internet, compreso l'uso combinato di file manager e browser web, poteva essere aggiunto a Windows 95 e Windows NT 4.0 installando Windows Desktop Update. L'aggiornamento \u00e8 stato incluso in Internet Explorer 4.0 (nome in codice anche Nashville e distribuito nel 1997) che poteva essere installato separatamente con Windows 95 OSR 2.5 o Windows 98."}
{"id": "1924222", "revid": "228587", "url": "https://it.wikipedia.org/wiki?curid=1924222", "title": "Live at the BBC Vol. 1 - 1973", "text": "Live at the BBC Vol. 1 - 1973 \u00e8 un album dal vivo della rock band inglese Status Quo, registrato nel 1973.\nIl disco.\nL'incisione riguarda un concerto tenuto dalla band di Francis Rossi al Paris Theatre di Parigi il 01.03.1973 e si snoda tra ruvide cavalcate hard rock e potenti stoccate boogie.\nDopo essere stato disponibile per decenni nel sottobosco del mercato discografico solo in qualit\u00e0 di bootleg, \u00e8 stato finalmente ristampato su supporto CD ed ottima qualit\u00e0 audio nel 2007.\nInseriti quali bonus tracks gli ultimi tre brani, tratti da sessioni di registrazioni della BBC."}
{"id": "1924227", "revid": "78273", "url": "https://it.wikipedia.org/wiki?curid=1924227", "title": "Modello del semipiano", "text": ""}
{"id": "1924230", "revid": "38120", "url": "https://it.wikipedia.org/wiki?curid=1924230", "title": "Live at the BBC Vol. 2 - 1988", "text": "Live at the BBC Vol. 2 - 1988 \u00e8 un album dal vivo della rock band inglese Status Quo, registrato nel 1988.\nIl disco.\nSi tratta di un concerto tenuto nel luglio del 1988 alla Wembley Arena di Londra, assai ricercato e per anni disponibile nel mercato collezionistico solo in qualit\u00e0 di bootleg.\nL'incisione \u00e8 stata finalmente stampata in \u201cversione ufficiale\u201d CD nel 2007."}
{"id": "1924234", "revid": "38120", "url": "https://it.wikipedia.org/wiki?curid=1924234", "title": "Live at the BBC Vol. 3 - 1990", "text": "Live at the BBC Vol. 3 - 1990 \u00e8 un album dal vivo della rock band inglese Status Quo, registrato nel 1990.\nIl disco.\nIl 30 giugno del 1990, nel Regno Unito molte delle rock band di maggior impatto della storia del rock inglese si riuniscono eccezionalmente per motivi di beneficenza nella enorme spianata di Knebworth dinanzi a 150.000 spettatori paganti per dare vita ad uno degli eventi dal vivo pi\u00f9 importanti di fine secolo.\nInvitati al concerto sono solo i personaggi che nel tempo sono stati premiati con il Silver Clef Award, straordinario riconoscimento che premia i migliori artisti del rock britannico per l'eccezionale contributo alla musica e che gli Status Quo hanno ottenuto nel 1981.\nOltre ai Quo si esibiscono artisti come Eric Clapton e Paul Mc Cartney nonch\u00e9 rock band come Genesis, Pink Floyd e Dire Straits.\nDal mega concerto viene subito tratto un doppio live uscito sempre nel 1990 col titolo di Knebworth - The Album, contenente solo alcuni estratti dalle performance dei vari interpreti e dove i Quo sono presenti con tre brani.\nL'intero concerto degli Status Quo \u00e8 invece composto da una scaletta di nove brani complessivi (tra cui due lunghi medley di successi) riproposto integralmente in questo album pubblicato nel 2007."}
