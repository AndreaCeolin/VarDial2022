{"id": "1895014", "revid": "1272592", "url": "https://it.wikipedia.org/wiki?curid=1895014", "title": "Lawrence Kutner", "text": "Lawrence Kutner (nato come Lawrence Choudhary) \u00e8 un personaggio della serie televisiva statunitense \"Dr. House - Medical Division\", interpretato da Kal Penn. \u00c8 diventato un membro della nuova squadra diagnostica di House nell'episodio \"Giochi\". Kutner si suicida nell'episodio \"Una spiegazione semplice\" senza alcun motivo apparente.\nCaratteristiche.\nKutner ha dimostrato di essere aperto ad ogni nuova esperienza: questo \u00e8 il motivo per il quale ha scelto di entrare nella nuova squadra di House. Egli, nel gioco, era originariamente il numero 6, ma \u00e8 stato licenziato alla sua prima apparizione per colpa di Amber. Tuttavia, ha continuato a partecipare alla gara girando il suo cartellino e trasformando il \"6\" in un \"9\". La faccia tosta dimostrata in questa occasione e l'intelligente idea di fare uno stress test per monitorare il funzionamento del fegato di un paziente mediante l'intossicazione con tequila, impressionarono House e gli fecero continuare il gioco. \u00c8 molto socievole, infatti fa amicizia con Jeffrey Cole, altro candidato ed assistente a cui fa da baby-sitter per il figlio, ma ci litiga quando questi, avendo la possibilit\u00e0 di scegliere chi licenziare, pensa a Kutner (in realt\u00e0 la scelta era stata dettata da un accordo con la Cuddy); inoltre, anche se non lo vede spesso al di fuori del lavoro, considera Taub un grande amico ed \u00e8 disposto ad aiutarlo economicamente. In \"Intrappolato\" Taub si prende il merito per una sua idea geniale per non venire licenziato e Kutner, invece di denunciarlo a House, lo appoggia nella sua menzogna.\nKutner rivela con orgoglio di essere un fan dei film di fantascienza, e sembra essere facilmente attratto da donne graziose, avendo chiesto di uscire ad Amber; ha un carattere molto infantile: Tredici definisce la sua abitazione come \"La casa dell'eterno bambino\".\nNell'episodio \"Sindrome dello specchio\", in cui il paziente fa da \"specchio\" al medico che lo viene a visitare, si fa un accenno alle sue tendenze di sfumatura masochista e al fatto che Kutner, come dice lui stesso, ama fare nuove esperienze in quanto odia la noia e l'abitudine.\nNell'episodio \"Emancipazione\" viene considerato da Tredici come un bambino, in quanto talmente illuso da vedere solo il lato positivo delle cose, da pensare che tutti hanno un'anima buona. Taub invece lo difende, dicendo che \u00e8 maturo e che \u00e8 giusto dare fiducia alle persone, perch\u00e9 non dandola si rinuncia a vivere, ad avere qualsiasi tipo di rapporto sociale.\nNell'episodio \"Senza dolore\" viene affrontato il tema del suicidio ed in questa occasione viene presentato il punto di vista di Kutner sull'argomento. Taub si dichiara rigorosamente contrario al suicidio mentre Kutner pensa che pu\u00f2 a volte essere comprensibile. Kutner intuisce che nella vita di Taub ci possa essere stato un caso di suicidio ma dichiara che \"\u00c8 la gente come me che non lo fa. Quando la tua vita fa schifo dall'inizio pu\u00f2 solo migliorare\". Questa frase non si concilia con il gesto estremo scelto per l'uscita di scena del personaggio.\nRapporti con House.\nDi tutti i nuovi colleghi egli \u00e8 il pi\u00f9 entusiasta e quello che ha pi\u00f9 probabilit\u00e0 di seguire, in un futuro, House nelle sue assunzioni di rischi e nelle sue attivit\u00e0 non del tutto legali. Ha ottenuto da House il soprannome di \"defibrillatore professionista\", un titolo che Kutner sembra portare orgogliosamente, quando ha rianimato prima una paziente in una camera iperbarica creando un piccolo incendio a causa dell'elevata presenza di ossigeno, poi un secondo paziente bagnato, folgorandosi e rischiando il coma; tuttavia in \"Bimba dentro\" si oppone ad alcuni test rischiosi proposti da House avvisando la Cuddy. Nel secondo team di House \u00e8 forse il pi\u00f9 brillante, infatti risolve alcuni casi prima di House, che in \"Intrappolato\" si complimenta con lui.\nIn \"La bugia \u00e8 una cosa meravigliosa\" House propone il gioco del Natale Segreto: inserisce in un berretto natalizio il suo nome 5 volte per costringere i suoi assistenti a fargli un regalo (ognuno ovviamente pensa di doverlo fare ad una persona diversa) e per fomentare questa idea ruba a Wilson il suo IPhone, spacciandolo per primo regalo ricevuto: lo scopo del \"gioco\" \u00e8 causare scompiglio fra il team, ancora spaventato da un possibile licenziamento; Tredici si oppone all'idea, avendo intuito le intenzioni di House, ma Kutner, contro la volont\u00e0 dei colleghi, gli fa spontaneamente un regalo e, di conseguenza, lo seguono anche Taub e Tredici.\nIn \"Dolci chili di troppo\" si scopre che gestisce una clinica del secondo parere on-line a nome di Gregory House per le persone che non hanno fiducia nel loro medico. Una volta che House viene a conoscenza del fatto chiede a Kutner di continuare spacciarsi per lui e pretende in cambio il 50% dei guadagni.In \"Vieni micina\" House scopre che \u00e8 superstizioso ed esagera la sua credulit\u00e0, disprezzandone la superstizione, rovesciando sale, aprendo l'ombrello in ufficio e arrivando a fingere di star male dopo essere stato con la gatta, sputandogli in faccia con del sangue finto. Per vendetta gli fa ritrovare la poltrona inzuppata di urina, facendo credere ad House di aver fatto urinare la gatta sopra di essa, ma subito dopo fa intuire a Tredici di essere stato proprio lui a farlo.\nBiografia.\nSi sa poco sul suo passato. Alla fine della quarta stagione ha commentato che \"Kutner\" non \u00e8 un cognome indiano e ha rivelato che i suoi genitori avevano un negozio di alimentari e che sono stati uccisi nel corso di una rapina davanti ai suoi occhi quando aveva sei anni. Ha cos\u00ec ottenuto il cognome dalla sua famiglia adottiva, ma non \u00e8 riuscito ad integrarsi completamente (i suoi genitori adottivi rivelano che fino a quando, all'et\u00e0 dei nove anni, essi gli hanno regalato il Piccolo chimico, che lo appassionava in quanto gli piaceva fare esplodere le cose, li chiamava \"Signore e Signora Kutner\"), nonostante l'amore dei genitori adottivi.\nNella quinta stagione, nell'episodio \"Eventi avversi\", si \u00e8 scoperto che \u00e8 nel Guinness dei primati per aver strisciato per 30 chilometri e per questo potrebbe tornare utile, a detta di House, se un medicinale fosse in una stanza alla fine di un corridoio alto mezzo metro; in \"Una spiegazione semplice\" House scopre che in precedenza \u00e8 stato fermato per atti osceni per essersi spogliato durante una partita. Nell'episodio \"Gioia al mondo\" tratta duramente un ragazzino che derideva una compagna e Taub lo ammonisce, pensando che questa sua reazione fosse dovuta ad un passato da vittima, essendo egli un indiano e, per giunta, adottato; alla fine dell'episodio si scopre che alle superiori era un bullo e si va a scusare con un ex-compagno, un ragazzo affetto da nanismo, da lui tormentato.\nNell'episodio \"Una spiegazione semplice\" della quinta stagione, viene trovato morto nel suo appartamento da Tredici e Foreman, ucciso da un colpo di pistola alla testa. Dopo veloci indagini della polizia verr\u00e0 appurato che si \u00e8 trattato di suicidio. Kutner viene poi cremato dopo una cerimonia induista, a cui partecipano i suoi familiari e tutti i membri dell'ospedale, a parte House e Taub.\nEffetti della morte di Kutner sul team di House.\nIl dottor House come nel suo stile, non mostra segni esteriori di dispiacere, ma trasforma l'avvenimento in un \"caso\" da analizzare. Rifiuta l'idea del suicidio (non prima di aver accusato i genitori adottivi di esserne i responsabili, per non avergli fatto mantenere abbastanza il suo retaggio indiano) e cerca di dimostrare che si tratti di omicidio. Ma in realt\u00e0 non accetta il suicidio solo perch\u00e9 se cos\u00ec \u00e8 stato, significa che non \u00e8 stato in grado di capirlo e prevenirlo. Alla fine della puntata del suicidio House guarda molte foto di Kutner sorridente e felice, ma alla fine ne trova, nella casa del collega, una di Lawrence con il volto serio e malinconico, e comprende che, pur non apparendo depresso, Kutner in realt\u00e0 nascondeva il suo malessere, e lui non \u00e8 riuscito ad accorgersene (come sosteneva James Wilson in una scena precedente). A causa di ci\u00f2, House teme di aver perso il suo \"dono\" diagnostico, e questo lo porta a non dormire per pi\u00f9 di una settimana, e ad abusare di Vicodin, che gli provoca, tra l'altro, allucinazioni di Amber Volakis (deceduta la stagione precedente) e dello stesso Kutner (nella puntata \"Ora ambedue le parti\"). House si ricovera quindi temporaneamente in un ospedale psichiatrico, e accetta la disintossicazione. Kutner fa, oltre ad una breve apparizione nel finale della stagione 8 citato, un'altra comparsata, sempre come allucinazione nel finale \"Tutti muoiono\", dove House, che ha assunto una dose di eroina, \u00e8 in stato di coscienza alterata e fa un bilancio della sua vita dialogando insieme alla sua mente, rappresentata da alcune persone della sua vita, sia ancora vive (Stacy Warner ed Allison Cameron) sia morte (Kutner e Amber).\nNeanche Taub per tutto l'episodio sembra mostrare segni di evidente dispiacere, continuando l'attivit\u00e0 medica come se niente fosse successo. Considera il suicidio un'azione molto stupida e per questo decide di non andare neanche al funerale dell'amico. In realt\u00e0 alla fine dell'episodio cede anche lui ai sentimenti e si lascia andare ad un lungo pianto.\nTredici \u00e8 sconvolta e vorrebbe condividere il triste momento con Foreman, visto che hanno iniziato una relazione insieme. Ma Foreman non vuole perch\u00e9 preferisce vivere certi momenti da solo racchiuso in se stesso. E cos\u00ec fa allontanandosi emotivamente dal resto del team.\nCause della uscita di scena.\nL'uscita di scena di Kutner \u00e8 dovuta principalmente al fatto che Kal Penn, l'attore che lo interpretava, \u00e8 stato assunto come membro dell'amministrazione da Barack Obama alla Casa Bianca dopo le riprese di \"Intrappolato\", l'episodio precedente. Penn non \u00e8 apparso, se non in foto, nell'episodio del suicidio, probabilmente perch\u00e9 gi\u00e0 impegnato nel nuovo lavoro (difatti il corpo di Kutner non viene inquadrato in volto, probabilmente per questo motivo), anche se \u00e8 stato comunque accreditato. La Fox ha commemorato il personaggio di Kutner con una pagina speciale sul proprio sito, con la scritta \"Dr. Lawrence Kutner, 1975-2009\", dove vengono rivelati alcuni particolari della sua vita, come il nome della sua ex fidanzata, Nicole Brewster, e vengono riportate le dichiarazioni dei colleghi all'interno del \"mondo di House MD\"."}
{"id": "1895018", "revid": "120402846", "url": "https://it.wikipedia.org/wiki?curid=1895018", "title": "Emilie Snethlage", "text": "Dopo essersi laureata con un dottorato in Filosofia Naturale, ottenne un posto come assistente al Museum f\u00fcr Naturkunde di Berlino: nel 1905 part\u00ec per il Brasile, dove incontr\u00f2 Emil Goeldi, il quale le offr\u00ec un posto al locale museo di storia naturale di Bel\u00e9m.\nFra il 1914 ed il 1922, fu la direttrice del Museu Paraense Emilio Goeldi.\nIn suo onore sono state nominate una specie di uistit\u00ec (\"Callithrix emiliae\") ed una specie di conuro (\"Pyrrhura snethlageae\").\nOpere.\nDurante la sua vita, Emilie fu una grande appassionata di ornitologia: pubblic\u00f2 numerosissime opere, parzialmente riportate di seguito in ordine cronologico;"}
{"id": "1895019", "revid": "121030658", "url": "https://it.wikipedia.org/wiki?curid=1895019", "title": "Sara Colzi", "text": " Da maggio 2021 ricopre l'incarico di Responsabile del settore femminile del Pontedera.\nDa giocatrice era stata impiegata come centrocampista-esterno destro, all'occorrenza anche sinistro o punta centrale, giocando anche da esterno basso di difesa, dato che ha sempre abbinato le doti tecniche a un elevato dinamismo.\nCarriera.\nHa iniziato a giocare nelle giovanili del Prato \u00e8 poi passata in prima squadra in Serie B (1988-1989). In seguito ha praticato atletica, conseguendo tra gli altri risultati la medaglia d'argento sui 400 metri ai campionati italiani indoor (col crono di 56\u201d68, nel 1993).\nAll'et\u00e0 di venti anni (1995) gioca in Brasile in Serie A nel Flamenco. Dopo due stagioni in cui pratica svariate attivit\u00e0 sportive (tra cui un secondo posto sui 400 metri indoor ai Campionati italiani di atletica) torna a giocare a calcio in Italia in Serie A nell'A.C. La Piazza 96 di Castelfranco di Sotto per tre stagioni (dal 2001 al 2004). Dopo aver superato un infortunio che le fa perdere tutta la stagione, durante la stagione 2004-2005 si aggrega all'A.C.F. Firenze (Serie A2). Nella stagione 2005-2006 conquista la promozione in Serie A col Firenze mettendo a segno 11 reti.\nNella stagione 2006-2007 \u00e8 in Serie A col Firenze (due reti all'attivo e 1419 minuti giocati) e raggiunge la convocazione per uno stage della Nazionale maggiore.\nNel 2007-2008 alla seconda stagione consecutiva in Serie A nel Firenze, colleziona 22 presenze e 5 reti per un totale di 1740 minuti in campo.\n\u00c8 sempre stata presente in tutte le partite (con 15 reti complessivamente messe a segno tra campionato e Coppa Italia) nelle due stagioni di Serie A col Firenze.\nDurante la pausa invernale del campionato ha partecipato per la FIDAL per tre volte ai campionati toscani di societ\u00e0 e individuali di corsa campestre (sulla distanza di 4 chilometri) giungendo sempre tra le prime dieci.\nAl termine della stagione ha gareggiato su pista sui metri 800 laureandosi campionessa italiana UISP col tempo di 2'21\u201d80, e alla fase regionale del campionato di societ\u00e0 dove ha chiuso terza col tempo di 2'18\u201d88.\nNel campionato 2008-2009 ha giocato sempre in Serie A nella Reggiana timbrando il cartellino presenza ancora una volta in tutte le 22 partite disputate in campionato per un totale di 1862 minuti in campo (pi\u00f9 quelle di Coppa Italia dove la Reggiana ha raggiunto la final four), giocando prevalentemente da esterno basso di difesa e mettendo a segno 2 reti. Aveva firmato anche la prima rete stagionale della Reggiana nella gara di debutto in Coppa Italia. Durante la pausa invernale del campionato ha vinto al palazzetto dello sport di Firenze il titolo toscano indoor di atletica leggera sulla distanza degli 800 metri in 2'19\"96 su pista da 160 metri.\nNel luglio del 2009 si \u00e8 laureata in scienze motorie con una tesi sull'uso di medicinali e sul doping nel mondo del calcio professionistico dagli anni 50 ad oggi. La tesi ha dato spunto a un libro, \"Fuori gioco, mezzo secolo di scandali sportivi che fa comodo dimenticare\", scritto insieme ai giornalisti Carlo Carotenuto e Simone Pagnini. Anche nella stagione 2010-2011, per il terzo anno consecutivo, ha giocato nella Reggiana (che nella stagione precedente aveva vinto la Coppa Italia battendo nella finale di Capo D'Orlando la Torres) chiudendo la stagione con 7 reti all'attivo e contribuendo alla salvezza della squadra. A fine campionato fa anche due puntate in pista, sugli 800 metri, terza ai campionati toscani individuali assoluti, e sette giorni dopo \u00e8 quinta alla fase regionale dei societari sempre sugli 800 metri col tempo di 2:20'36\". Nel frattempo ha conseguito il patentino FIGC di allenatore Uefa B, risultando alla fine la migliore del corso al quale aveva partecipato anche l'ex juventino Birindelli.\nNella stagione 2011-2012 allena la formazione Juniores del Valdarno di Castelfranco di Sotto (con cui ha centrato l'obiettivo di qualificarsi alle fasi nazionali) e contemporaneamente gioca nella prima squadra della stessa societ\u00e0 (vincendo il campionato di Serie C Toscana, miglior realizzatrice della squadra. Nell'ottobre 2011 ha conseguito anche la laurea magistrale in scienza e tecnica dello sport. Nel febbraio 2012 si \u00e8 laureata Campionessa toscana indoor sui 1500 metri correndo al Mandela Forum di Firenze in 4'56\"67. Lascia la guida tecnica delle Juniores del Valdarno (che nel frattempo ha preso il nome di Castelfranco CF) nell'aprile 2013 dopo aver guidato la squadra al secondo posto nella fase interregionale del campionato.\nDal primo di luglio 2014 \u00e8 responsabile della scuola calcio della Vaianese Impavida Vernio. Nella stagione 2014-2015 ha anche giocato nella Scalese allenata da Renzo Ulivieri, contribuendo (anche con 11 reti) alla permanenza della squadra in serie B. Nel febbraio 2015 conquista di nuovo il titolo toscano indoor di atletica al Mandela Forum di Firenze sulla distanza dei 1500 metri e in estate a Pian Degli Ontani quello di corsa in montagna.\nA luglio 2015 riceve e accetta la chiamata dell'ACF Fiorentina per ricoprire il ruolo di allenatore in seconda della prima squadra della Fiorentina Women's e di allenatore della formazione Primavera con la quale vince il Torneo Arco di Trento, battendo in finale le Campionesse italiane della Res Roma, e la Coppa Toscana, collezionando nel computo totale della stagione 24 vittorie (con una striscia di 19 vittorie consecutive) e solo due sconfitte (entrambe in trasferta per 1-0). A livello individuale nel podismo e nell'atletica vince gare importanti tra cui il titolo toscano 2016 dei 1500 indoor e il titolo italiano sui 1500 Master F40.\n\u00c8 confermata per il 2016-2017 allenatrice della Primavera dell'ACF Fiorentina, che si qualifica per le Finali nazionali uscendo in semifinale nella doppia sfida contro la Res Roma che, all'andata, infligge alla squadra viola l'unica sconfitta della stagione a cui vanno aggiunte 24 vittorie e 3 pareggi. In quell'occasione si interrompe una striscia di imbattibilit\u00e0 durata 47 partite. Nella stessa stagione la squadra viola conferma anche la vittoria della Coppa Toscana battendo in finale l'Arezzo.\nNel frattempo consegue a Coverciano anche il patentino di \"Allenatore di Seconda Categoria UEFA A\" con la valutazione di 109/110 e l'abilitazione a insegnante di ruolo a scuola.\nAnche per la stagione 2017-2018 \u00e8 confermata alla guida della Primavera della Fiorentina Women's mentre nel frattempo alcune giocatrici da lei allenate negli anni precedenti sono approdate nella prima squadra impegnata anche in Champion's League.\nNel febbraio 2018 ha vinto un altro titolo toscano indoor di atletica leggera sui 1500 metri al Mandela Forum di Firenze, mentre nel marzo 2018 ha vinto, alla sua seconda partecipazione con la Primavera della Fiorentina Woman's, il suo secondo Torneo Arco di Trento, battendo ancora una volta in finale le campionesse d'Italia della Res Roma per 3-1 dopo aver superato nella semifinale l'Inter per 2-1. Poche settimane dopo, il 28 marzo, battendo il Perugia per 6-0 nello scontro diretto, la squadra si assicura il primo posto nel girone interregionale e si qualifica per il secondo anno consecutivo alle finali scudetto.\nAd agosto 2018 ha vinto un altro titolo toscano nell'atletica, quello assoluto (oltre che quello di categoria Master) di corsa in montagna a Casette di Massa e ha rinnovato l'accordo con la ACF Fiorentina come allenatrice della squadra Primavera donne per il 2019. La squadra arriva alle finali nazionali scudetto uscendo per mano della Juventus e a un passo dalla finale del Torneo di Viareggio, eliminata dall'Inter. Per la stagione 2019-2020 la Fiorentina Woman's le affida l'incarico di guidare le Allieve, categoria di nuova istituzione che segna il primo ingresso delle ragazze al calcio a 11. \nNel mese di maggio 2021, \u00e8 stato annunciato il suo accordo con il Pontedera Calcio. Ricoprir\u00e0 il ruolo di Responsabile del settore giovanile presso il club toscano. "}
{"id": "1895031", "revid": "767487", "url": "https://it.wikipedia.org/wiki?curid=1895031", "title": "Fragma", "text": "I Fragma sono un gruppo dance tedesco, fondato nel 1998.\nStoria.\nI Fragma nascono nel 1998 dall'incontro dei fratelli Dirk e Mark Duderstad con il produttore discografico Ramon Zenker. Insieme compongono il singolo \"Toca Me\", pubblicato nel 1999, che ottiene successo nelle classifiche dance di tutto il mondo e raggiunge la posizione numero #11 della UK Singles Chart.\nNell'anno 2000, da un mash\u2013up tra la base musicale di \"Toca Me\" e la voce di Coco nella canzone \"I Need a Miracle\" del 1997, nasce \"Toca's Miracle\", che il 22 aprile di quell'anno raggiunge la posizione numero uno della UK Singles Chart (dove ha venduto oltre 500,000 copie) e riscuote grande successo anche in Australia, dove entra nella Top 10, ed in Irlanda. Negli Stati Uniti entra nella US Billboard Charts al numero #99, dominando la speciale classifica dance International Dance Charts, mentre in Scandinavia si piazza alla posizione numero #2 ed in Italia raggiunge la posizione numero #19 tra i singoli pi\u00f9 venduti.\nNel 2001 esce il primo album \"Toca\", dal quale vengono estratti i singoli \"Everytime You Need Me\" e \"You Are Alive\", che ottengono un buon successo soprattutto nel Regno Unito. Il singolo \"Everytime You Need Me\" \u00e8 cantato da Maria Rubia ed in Italia il singolo fa parte della track list della compilation \"Hit Mania Dance Champions 2001\".\nNel 2002 i fratelli Duderstadt aprono l'Evergreen-Terrace, il loro studio di registrazione personale. Nello stesso anno esce il loro secondo album \"Embrace\". In molte canzoni presta la propria voce Damae Klein che aveva gi\u00e0 collaborato ai tempi di \"You Are Alive\". Da \"Embrace\" saranno poi estratti i singoli \"Say That You're Here\", \"Embrace Me\", \"Man In The Moon\" e \"Time And Time Again\".\nNel 2006 esce il singolo \"Radio Waves\", cantato da Kirsty Hawkshaw.\nSegue un periodo di remix, come quello di Darude che lancer\u00e0 \"Tocastorm\", ed alla fine del 2007 gli Inpetto (nome sotto cui si celano i fratelli Duderstadt) pubblicheranno un remix di \"Toca Me\".\nNel 2008 esce il singolo \"Toca's Miracle 2008\", remix dell'omonima canzone del 2000, che raggiunge la posizione numero #3 della Global Dance Track di Billboard negli Stati Uniti, rimanendo in classifica per 33 settimane. In Inghilterra si piazza alla posizione numero #16, in Spagna raggiunge la posizione numero #2, mentre in Brasile conquista la vetta della Brazil Dance Chart ed in Australia si ferma alla posizione numero #2 della ARIA Club Charts. Nel tardo autunno del 2008 esce il singolo \"Memory\", che scala le classifiche europee, ottenendo molto successo soprattutto nella versione remixata da Klaas Gerling.\nNel 2009, i Fragma hanno pubblicato un nuovo singolo \"Forever And A Day\" e il videoclip del singolo \u00e8 stato pubblicato il 19 novembre sul MySpace del gruppo."}
{"id": "1895032", "revid": "93556", "url": "https://it.wikipedia.org/wiki?curid=1895032", "title": "Al Arabiya", "text": "Al Arabiya () \u00e8 un'emittente televisiva degli Emirati Arabi Uniti, con sede a Dubai, interamente dedicata ai notiziari ed ai programmi d'approfondimento giornalistico, fondata il 3 marzo 2003.\nL'emittente \u00e8 nata da un finanziamento di 300 milioni di dollari statunitensi da parte dei proprietari della MBC, il gruppo libanese Hariri Group, pi\u00f9 altri investimenti dall'Arabia Saudita, Kuwait e dal Golfo Persico; nata per contrastare la supremazia di Al Jazeera, la combatte usando le sue stesse armi, cio\u00e8 la tempestivit\u00e0 nel fornire notizie, specie se dell'ultimo minuto, e la trasmissione dei filmati forniti dai militanti islamici che compiono attentati o rapimenti.\nAl Arabiya risulta la prima per ascolti in tutta l'area vicino-orientale, anche se la sua modalit\u00e0 di fornire informazioni \u00e8 costata l'ostilit\u00e0 da parte del governo ad interim iracheno nei primi periodi dell'esistenza del canale (ci\u00f2 \u00e8 testimoniato da un servizio della BBC del 23 novembre 2003).\nIl canale \u00e8 anche visibile su Sky sul canale 561."}
{"id": "1895038", "revid": "281901", "url": "https://it.wikipedia.org/wiki?curid=1895038", "title": "Ostreopsis ovata", "text": "Ostreopsis ovata \u00e8 una microalga marina che appartiene alla famiglia delle Ostreopsidaceae.\nDistribuzione e presenza in Italia.\n\u00c8 una specie tipica dei climi caldi e tropicali, ma negli ultimi anni \u00e8 presente anche sulle coste italiane. La fioritura dell'alga, in gergo \"bloom\", \u00e8 stata segnalata nelle acque del litorale di Genova ma anche gi\u00e0 osservata in numerose occasioni in Toscana, estate 1998 e Puglia nell'estate 2003-2004.\nPrime segnalazioni nel 1998 in Toscana, Costa apuana, Provincia di Massa Carrara dal Laboratorio provinciale del Dipartimento ARPA Toscana di Massa. In Puglia in particolare \u00e8 presente dal 2001, nel 2005 viene colpita la Liguria.\nNell'estate 2006 viene interessata la costa di Fregene. Nell'ottobre 2006, invece, \u00e8 stata ritrovata nel Golfo di Trieste da parte del Laboratorio ARPA FVG del dipartimento di Gorizia. A partire dall'estate del 2008 (fine agosto) questa specie \u00e8 stata riscontrata anche lungo le coste abruzzesi (Rocca San Giovanni e Fossacesia) osservata presso il Consorzio Mario Negri Sud.\nNel settembre 2008 si \u00e8 rilevata una fioritura eccezionale nelle Marche, tra il Passetto di Ancona e Sirolo, che ha determinato la chiusura della balneazione nelle spiagge comprese in tale tratto. Dall'ottobre 2009 interessa le coste del Friuli-Venezia Giulia.\nFra 2006 e il 2012 la presenza della microalga \u00e8 stata segnalata anche nelle coste di Palermo e Catania e a sud dell'Argentario.\nFattori che ne favoriscono la proliferazione in mare ed effetti sui bagnanti.\nI fattori che ne favoriscono la riproduzione/proliferazione rapida, detta fioritura algale, sono comuni a tutti i vegetali: la presenza in acque di azoto e fosforo che vengono apportati al mare dai fiumi, in pi\u00f9 nei tratti in cui vi \u00e8 ristagno di acqua, o per mancanza di correnti, o per la costruzioni di pennelli a difesa della costa, l'aumento di temperatura gi\u00e0 da 22-23\u00a0\u00b0C.\nQuando si verifica la fioritura dell'alga, le acque in superficie possono presentare colorazioni anomale e talvolta chiazze schiumose biancastre e marroni od opalescenza o materiale di consistenza gelatinosa in sospensione.\nL'alga per\u00f2 non \u00e8 visibile ad occhio nudo (dimensioni: 27\u201335\u00a0\u00b5m, 47-55\u00a0\u00b5m), \u00e8 microscopica, ma sul fondo, visto che \u00e8 bentonica, si colloca sul substrato sabbioso o roccioso e provoca la morte di tutti gli organismi che vi vivono, perch\u00e9 nella crescita esaurisce l'ossigeno a disposizione, lasciando una situazione desolata, come se tutte le macro-alghe visibili fossero \"glassate\" da una pellicola bruna a partire da circa 1,5 m di profondit\u00e0.\nPer gli animali quali ricci di mare e stelle di mare si assiste alla repentina perdita rispettivamente, di aculei e braccia; mentre per le patelle e i denti di cane che stanno attaccati alle rocce, si assiste al distacco dagli scogli e morte; cosa simile accade ai mitili, le comuni cozze.\nQuindi ci si rende conto della presenza di \"O. ovata\" non direttamente, ma da ripetute ispezioni della costa nei mesi in cui ci si aspetta della sua presenza; generalmente luglio agosto \u00e8 il momento critico.\nNelle condizioni sopra descritte in mare l'alga \u00e8 in stato di massima crescita e basta una mareggiata con vento che spiri sulla costa per far risentire il suo effetto sgradito, fino ad instaurare una sindrome da intossicazione, sui bagnanti.\nTossicit\u00e0.\nLa fioritura dell'alga pu\u00f2 causare un'intossicazione i cui sintomi indirizzano verso un meccanismo irritativo aspecifico sulle mucose respiratorie e congiuntivali, con conseguente irritazione congiuntivale, rinorrea (raffreddore), difficolt\u00e0 respiratorie (tosse, respiro sibilante, broncospasmo con moderata dispnea) e febbre.\nLa modalit\u00e0 di esposizione per il manifestarsi dei sintomi non \u00e8 l'ingestione, ma l'inalazione di aerosol marino e cio\u00e8 di microparticelle acquose in sospensione contenenti l'alga. Questo giustifica i sintomi anche in soggetti che non praticano attivit\u00e0 acquatiche e rende il divieto di balneazione inappropriato per limitare l'esposizione.\nLa sindrome clinica \u00e8 da considerare completamente benigna e non paragonabile ad altre sindromi tossiche causate da alghe.\nLa tossicit\u00e0 dell'\"Ostreopsis ovata\" sembra dovuta alla produzione di una tossina non meglio identificata (solubile in butanolo) con caratteristiche in qualche modo simili alla palitossina, tossina marina ben conosciuta e molto potente. Proprio a causa della tossicit\u00e0 vengono periodicamente monitorate le concentrazioni di questa alga assieme alle specie \"Prorocentrum lima\" e \"Coolia monotis\".\nCome detto sopra, l'azione pi\u00f9 diretta \u00e8 quella della \"sindrome influenzale\". Ma la palitossina ha anche una seconda via di azione sulla salute umana, interessando gli organismi che sono presenti nell'ambiente dove l'alga si \u00e8 accresciuta in numero. In particolar modo sono colpiti i molluschi, muniti di conchiglia in inglese shellfish, eduli, i quali non hanno un danno diretto della tossina (muoiono per la mancanza di ossigeno vista l'enorme presenza di Ostreopsis), ma che nel loro corpo, col tempo, vanno accumulando la tossina.\nIl pericolo a questo punto si ha con la raccolta dei molluschi che spesso viene fatta, che \u00e8 vietata, se non solo in quei tratti dove espressamente \u00e8 concessa per la produzione a scopo alimentare, e che avviene con l'avallo delle ASL e Servizio Zooprofilattico di competenza che abbiano accertato la bont\u00e0 del sito, emanando apposite delibere e certificazioni con analisi ripetute dei molluschi pescati durante l'anno.\nOra animali, molluschi in questo caso, contaminati dalla tossina prodotta da Ostreopsis, se mangiati, anche se cotti, provocano una tossinfezione alimentare conosciuta come ciguatera, o D S P(= diarrea a seguito avvelenamento di molluschi), con sintomatologia classica di vomito e diarrea, trascorse 6 ore dall'ingestione. Va altres\u00ec detto che altre sintomatologie sono associate, ma non \u00e8 mortale.\nCosa si fa per contenere il fenomeno.\nCon l'entrata in vigore, il 25 maggio 2010, del decreto 30 marzo 2010, attuativo del D.Lgs 116/2008, in Italia \u00e8 diventato obbligatorio (art.3) effettuare monitoraggi in aree a rischio di \"O. ovata\" e altre alghe potenzialmente tossiche \"(Coolia monotis, Prorocentrum lima, \"ecc.).\nInfatti le Agenzie Regionali per la Protezione Ambientale (ARPA) nei litorali marini dove si \u00e8 conclamato il fenomeno sopra descritto, ricercano nei periodi estivi, fin prima che si stiano per verificare le condizioni critiche, la loro presenza e ne tengono sotto controllo il numero nell'acqua di mare e avvertono i comuni e le ASL di competenza quando il numero supera le 10000 unit\u00e0 cellulari su litro (come da \"Linee guida del Ministero della Salute\" della Repubblica Italiana). "}
{"id": "1895039", "revid": "439868", "url": "https://it.wikipedia.org/wiki?curid=1895039", "title": "Favrio", "text": "Favrio (IPA: , \"Favri\" in dialetto trentino), \u00e8 una frazione del comune di Fiav\u00e9 situata nella Provincia di Trento in Trentino-Alto Adige.\nGeografia fisica.\nLa frazione di Favrio dista 1,58\u00a0km dal centro comunale di Fiav\u00e9 ed \u00e8 situata sulle pendici Nord del monte Misone, in Val Lomasona, a 650 m. di altitudine. La sua posizione geografica fa s\u00ec che, in alcuni mesi invernali, il sole non illumini il paese per l'intera giornata. Il 3 febbraio, giorno in cui il sole torna ad illuminare Favrio, si tiene la sagra del paese dedicata a San Biagio, patrono della comunit\u00e0.\nMonumenti e luoghi d'interesse.\nSono presenti inoltre molte case rurali tipiche delle Giudicarie Esteriori ."}
{"id": "1895052", "revid": "54253", "url": "https://it.wikipedia.org/wiki?curid=1895052", "title": "Agazia", "text": "Biografia.\nNacque a Myrina nel 536 circa, in una citt\u00e0 etolica dell'Asia minore occidentale, studi\u00f2 legge ad Alessandria d'Egitto, per poi tornare a Costantinopoli nel 554 per terminare la sua istruzione e praticare come avvocato (\"scholasticus\") nei tribunali. Malgrado ci\u00f2, la letteratura era la sua ambizione.\nDopo la morte di Giustiniano I nel 565, alcuni degli amici di Agazia lo persuasero a scrivere una storia dei loro tempi, lasciata, probabilmente, incompiuta per la morte, sopraggiunta nel 582.\nOpere.\nAgazia scrisse sia in prosa che in versi. Della sua attivit\u00e0 come versificatore epico ci informa \"Suda\", che riporta la testimonianza di un poema in metro epico, intitolato \u0394\u03b1\u03c6\u03bd\u03b9\u03b1\u03ba\u03ac (\"Daphniak\u00e0\"), in 9 libri, perduto.\nInoltre, compose il \"Ciclo\", un'antologia (confluita nella Antologia Palatina), in cui sono contenuti un centinaio dei suoi epigrammi e epigrammi di poeti a lui antecedenti e contemporanei, tra cui i suoi stessi.\nDell'attivit\u00e0 come \"scholasticus\" \u00e9 testimonianza da note a margine della \"Periegesi\" di Pausania. Infine, \u00e9 pervenuta \"Sul regno di Giustiniano\" (\u03a0\u03b5\u03c1\u03af \u03c4\u03b7\u03c2 \u0399\u03bf\u03c5\u03c3\u03c4\u03b9\u03bd\u03b9\u03b1\u03bd\u03bf\u03cd \u03b2\u03b1\u03c3\u03b9\u03bb\u03b5\u03af\u03b1\u03c2), un'opera storica in 5 libri che continua la storia di Procopio di Cesarea, di cui imita lo stile e che costituisce la principale fonte per il periodo 552-558. Gli argomenti centrali dell'opera sono le guerre combattute dall'esercito bizantino, agli ordini di Narsete, contro Goti, Vandali, Franchi e Sasanidi.\nAgazia \u00e8, tra l'altro, l'unica fonte per la chiusura della Accademia neoplatonica di Atene, voluta da Giustiniano nel 529, spesso usata come termine per la fine dell'Antichit\u00e0. Gli studiosi dispersi presero con s\u00e9 quanto potevano dei volumi della biblioteca e si recarono nella capitale sasanide di Ctesifonte, per poi tornare, dopo un trattato che ne garantiva la sicurezza e che \u00e8 una pietra miliare della storia della libert\u00e0 di pensiero, ad Edessa, dove un secolo dopo le forze dell'Islam incontrarono la cultura greca.\nLa sua opera costituisce anche una fonte importante sulla storia della Persia del suo tempo, fungendo da base per lo \"Shahnameh\" di Firdusi e per la \"Storia\" di \u1e6cabar\u012b."}
{"id": "1895053", "revid": "106908", "url": "https://it.wikipedia.org/wiki?curid=1895053", "title": "Shawn Phillips", "text": ""}
{"id": "1895054", "revid": "3082", "url": "https://it.wikipedia.org/wiki?curid=1895054", "title": "Agazia Scolastico", "text": ""}
{"id": "1895055", "revid": "287204", "url": "https://it.wikipedia.org/wiki?curid=1895055", "title": "Akademik Sergej Korol\u00ebv", "text": "L\u2019Akademik Sergej Korol\u00ebv (Progetto 1908 secondo la classificazione russa) era una nave progettata per svolgere missioni di supporto al programma spaziale sovietico entrata in servizio nel 1970. Era intitolata a Sergej Pavlovi\u010d Korol\u00ebv (1906-1966), il padre della conquista dello spazio sovietica. Divenuta di propriet\u00e0 ucraina dopo il crollo dell'Unione Sovietica, fu demolita nel 1997.\nTecnica.\nL\"Akademik Sergej Korol\u00ebv\" aveva una dotazione elettronica estremamente completa, che la metteva in grado di svolgere con successo una vasta serie di operazioni relativa all'appoggio delle missioni spaziali, non solo sovietiche. La nave era inoltre in grado di condurre esperimenti non solo nell'alta atmosfera, ma anche nello spazio esterno.\nL\"Akademik Sergej Korol\u00ebv\" aveva ben 1.200 posti, inclusi 79 laboratori che permettevano il lavoro di 188 scienziati.\nIl servizio.\nLa nave venne costruita presso il cantiere navale di Nikolayev, ed entr\u00f2 in servizio nel 1970. Inquadrata nella componente navale dell'Accademia russa delle scienze, oper\u00f2 principalmente nell'oceano Atlantico per monitorare dati, traiettorie e telemetrie degli oggetti spaziali, oltre che per garantire le comunicazioni con i cosmonauti.\nNel 1975, la nave prese parte al programma sovietico americano Apollo-Soyuz.\nIn seguito al crollo dell'Unione Sovietica, la nave, che era basata ad Odessa come la \"Kosmonavt Yuri Gagarin\", divenne di propriet\u00e0 ucraina. In seguito venne rinominata \"OROL\" e fu venduta per la demolizione. Nel 1997 venne definitivamente smantellata."}
{"id": "1895062", "revid": "46291", "url": "https://it.wikipedia.org/wiki?curid=1895062", "title": "Daphniphyllum macropodum", "text": "Daphniphyllum macropodum \u00e8 un arbusto appartenente alla famiglia delle Daphniphyllaceae.\nDistribuzione e habitat.\n\u00c8 diffuso in Giappone, Corea e Cina sud-orientale, oltre che nelle isole Curili, in territorio russo.\nDescrizione.\n\u00c8 una pianta sempreverde di aspetto cespuglioso, che fiorisce tra maggio e ottobre. I frutti hanno una colorazione che varia dal viola al marrone. Le foglie sono verdi."}
{"id": "1895066", "revid": "729019", "url": "https://it.wikipedia.org/wiki?curid=1895066", "title": "Battaglia di Merida", "text": "La battaglia di M\u00e9rida fu una delle prime battaglie della Guerra civile spagnola, quando i miliziani del Frente popular tentarono di battere i franchisti nella storica citt\u00e0 di Merida, fallendo nel loro intento.\nI nazionalisti cacciarono i repubblicani dalla citt\u00e0 il 10 agosto 1936 e ne presero il controllo il giorno seguente. Ci\u00f2 permise al generale Yag\u00fce di battere la resistenza nella citt\u00e0 di Badajoz, provocando un massacro tra i civili.\nL'avanzata dell'esercito dell'Africa.\nI ribelli del \"Bando nacional\", comandati dal colonnello Asensio, si radunarono a Siviglia con l'aiuto degli italiani e dei tedeschi e il 2 agosto si diressero con dei camion messi a disposizione dal generale Quiepo. Il giorno successivo arriv\u00f2 anche il comandante Castej\u00f3n con una seconda colonna.\nAsensio prosegu\u00ec verso Nord battendo la fiera resistenza repubblicana il 6 agosto. Il giorno dopo i nazionalisti il villaggio di Almendralejo, compiendo un massacro che decim\u00f2 la popolazione del borgo. I repubblicani arretrarono fino a M\u00e9rida.\nLa battaglia.\nI repubblicani iniziarono a costruire delle trincee a sud di M\u00e9rida, lungo il fiume Guadiana, il 10 agosto. Assensio attacc\u00f2 violentemente le trincee, ruppe le linee repubblicane e cattur\u00f2 la citt\u00e0. I repubblicani decisero di ritirarsi per evitare l'accerchiamento. Una volta entrati a M\u00e9rida, arriv\u00f2 al comando della truppa il generale Yag\u00fce.\nYag\u00fce diresse le sue truppe verso Badajoz, insieme a Asensio e Castej\u00f3n. A M\u00e9rida lascio il tenente colonnello Tella. L'11 agosto i repubblicani furono rafforzati da due contingenti di Guardia civiles e Guardia de Asalto. I legionari di Tella, per\u00f2, riuscirono a batterli definitivamente."}
{"id": "1895070", "revid": "225373", "url": "https://it.wikipedia.org/wiki?curid=1895070", "title": "Daphniphyllum macropodum humile", "text": ""}
{"id": "1895073", "revid": "124123", "url": "https://it.wikipedia.org/wiki?curid=1895073", "title": "Emil Goeldi", "text": "Biografia.\nComplet\u00f2 gli studi universitari a Jena con Ernst Haeckel: nel 1884 ricevette da Ladislau de Souza Mello Netto (direttore del \"Museu Imperial e Nacional\" brasiliano, attualmente rinominato Museo nazionale del Brasile) l'invito a lavorare in Brasile.\nGiunto nel 1885 a Rio de Janeiro, cominci\u00f2 a lavorare per il museo, ma fu licenziato cinque anni dopo a causa delle instabilit\u00e0 politiche che portarono il Brasile alla proclamazione della repubblica, con la conseguente destituzione dell'imperatore Pietro II, principale benefattore dell'ente.\nFortunatamente, Goeldi fu invitato nel 1894 a riorganizzare il Museo di storia naturale ed etnografia di Bel\u00e9m, fondato nel 1866 da Domingos Soares Ferreira Penna.\nNel Par\u00e1 lo studioso fu aiutato da numerosi altri studiosi stranieri, anche suoi connazionali, come Jacques Huber, Emilie Snethlage, Friedrich Katzer, Alexander Karl von Kraatz-Koschlau e Adolpho Ducke.\nGrazie al suo lavoro di classificazione, concentrato in particolare su uccelli e mammiferi, nel 1902 il museo per il quale lavorava fu rinominato in suo onore \"Museu Paraense Em\u00edlio Goeldi\". Tre anni dopo, rinunci\u00f2 al suo posto di direttore del museo a causa della salute cagionevole: decise di tornare in Svizzera, dove mor\u00ec cinquantottenne nel 1917.\nNumerose sono le specie e sottospecie animali e piante nominate in suo onore: in particolare, spiccano le numerosissime specie di formica descritte dall'entomologo Auguste Forel, gran parte delle quali porta il nome di specie \"goeldii\".\nOltre all'opera di classificazione e scoperta, Goeldi \u00e8 stato un importante studioso dell'epidemiologia: studi\u00f2 le modalit\u00e0 di trasmissione e cura della febbre gialla e fu tra i primi a collegarne la diffusione tramite i \"mosquitos\" amazzonici, anni prima di Oswaldo Cruz.\nIl suo studio estensivo dell'attuale regione dell'Amap\u00e1 fu importante per risolvere la contesta territoriale tra Francia e Brasile, che si concluse con la cessione del territorio al Brasile il 1\u00ba dicembre 1900, con decisione delle corte internazionale di Berna."}
{"id": "1895075", "revid": "2036662", "url": "https://it.wikipedia.org/wiki?curid=1895075", "title": "Premio di poesia Lorenzo Montano", "text": "Il premio di poesia \"Lorenzo Montano\", istituito a Verona nel 1986, \u00e8 un premio letterario italiano.\n\u00c8 stato ideato e promosso dalla rivista letteraria \"Anterem\", intorno a cui si sono riuniti e succeduti nel corso degli anni, in veste di giurati, critici letterari e filosofi, docenti e uomini di cultura, storici della letteratura, dell'arte e della musica. Tullio De Mauro, Franco Ferrarotti, Alberto Folin, Sergio Givone, Carla Locatelli, Romano Luperini, Bruno Moroncini, Francesco Muzzioli, Luigi Pestalozza, Franco Rella, Vittorio Sgarbi, Carlo Sini.\nA far parte del Comitato d'onore sono stati invitati, sin dalla prima edizione Claudio Magris, Edoardo Sanguineti e Andrea Zanzotto.\nIl premio si avvale del patrocinio e del sostegno della Regione Veneto, degli Assessorati alla Cultura della Provincia, del Comune e della Circoscrizione \"Centro storico\" di Verona, nonch\u00e9 della Biblioteca Civica di Verona.\nAttualmente il premio consta di quattro sezioni: \"Raccolta inedita\", \"Raccolta edita\", \"Una prosa inedita\", \"Una poesia inedita\".\nVincitori del premio.\nTra i poeti premiati col premio \"Lorenzo Montano\" si ricordano:\nIl \"Forum Anterem di Poesia\".\nA partire dal 2003, intorno al Premio \u00e8 nata un'iniziativa a esso collegata: il \"Forum Anterem di Poesia\"."}
{"id": "1895077", "revid": "151034", "url": "https://it.wikipedia.org/wiki?curid=1895077", "title": "Fiore Angelo", "text": ""}
{"id": "1895081", "revid": "640389", "url": "https://it.wikipedia.org/wiki?curid=1895081", "title": "Battaglia del Jarama", "text": "La battaglia del Jarama (6 febbraio-27 febbraio 1937) fu una battaglia della guerra civile spagnola. Si svolse sul fiume Jarama, nei dintorni di Madrid. Fu combattuta tra le forze della seconda repubblica spagnola e le Brigate internazionali da una parte, e la legione straniera spagnola, affiancata dai marocchini dell'Esercito spagnolo dell'Africa comandati da Francisco Franco dall'altra. La battaglia si concluse con l'attraversamento del fiume da parte delle forze di Franco.\nAntefatto.\nNel mese di novembre 1936 le forze nazionaliste, comandate da Francisco Franco, avevano fallito il tentativo di prendere la citt\u00e0 di Madrid con un assalto diretto; i comandanti franchisti avevano dunque deciso di accerchiare la citt\u00e0, isolandola completamente dalle circostanti regioni spagnole in mano alle forze repubblicane. Con tale intenzione nell'inverno 1937 il contingente nazionalista tent\u00f2 l'attraversamento del fiume Jarama in direzione sud-est, in modo da tagliare le comunicazioni con la citt\u00e0 di Valencia.\nIn quel periodo il fronte madrileno era comandato, per l'esercito nazionalista, dal Generale Emilio Mola, il quale decise di tentare l'attraversamento del fiume 11 km a sud della capitale, affidando il comando sul campo al Generale Enrique Varela. Il piano prevedeva inizialmente un attacco combinato delle forze nazionaliste e del contingente italiano di stanza a Guadalajara; tuttavia tale contingente, posto sotto il comando di Mario Roatta, non venne schierato in tempo per l'operazione, cosicch\u00e9 Emilio Mola decise di portare avanti l'attacco senza il supporto degli alleati italiani.\nLe forze nazionaliste impegnate nell'operazione erano formate da circa 25.000 soldati di fanteria, appartenenti principalmente ai Regulares e alla Legione Spagnola, oltre a dieci squadroni di cavalleria. A fianco degli alleati spagnoli erano inoltre schierate truppe tedesche appartenenti alla Legione Condor, tra cui un'unit\u00e0 di carri armati comandata da Wilhelm Ritter von Thoma e alcune batterie di cannoni da 155 mm e 88 mm.\nL'obiettivo preliminare delle forze nazionaliste consisteva nel conquistare la sponda ovest del fiume, occupando le circostanti alture che lo controllano. Successivamente avrebbero dovuto fare breccia nelle posizioni repubblicane sull'altopiano presente ad est, occupando le cittadine di Vaciamadrid e Arganda e, conseguentemente, tagliando la linea di comunicazione fra le citt\u00e0 di Madrid e Valencia.\nI primi giorni di combattimento.\nI combattimenti iniziarono il 6 febbraio, con un attacco a sorpresa da parte delle forze nazionaliste, che riuscirono a cogliere impreparate le posizioni difensive repubblicane. Il fianco destro (vale a dire quello pi\u00f9 a sud) dello schieramento nazionalista era capeggiato dal Generale Esc\u00e1mez e quello sinistro dal Generale Rada; il centro era invece comandato dal Generale Asensio. Nell'arco della giornata Esc\u00e1mez riusc\u00ec a sfondare le linee difensive fino a Ciempozuelos, pur subendo numerose perdite; nel frattempo Rada prese la sommit\u00e0 della collina chiamata La Mara\u00f1osa, che dai suoi 700 metri di altezza permette di controllare entrambe le sponde dello Jarama. L'8 febbraio l'intera sponda ovest dello Jarama era nelle mani delle forze nazionaliste, mentre il contingente repubblicano si riorganizzava sulla sponda opposta.\nL'11 febbraio un piccolo gruppo di \"regulares\" marocchini riusc\u00ec ad attraversare il fiume senza essere individuato dalle forze avversarie ed avanz\u00f2 fino a raggiungere le posizioni difensive organizzate dalla XIV Brigata Internazionale attorno al ponte ferroviario di Vaciamadrid. Una volta stabilita questa testa di ponte, i \"regulares\" vennero raggiunti da una colonna di cavalleria comandata dal Generale Barr\u00f3n Ortiz, che inizi\u00f2 ad incalzare la XIV Brigata Internazionale proprio mentre questa si stava ritirando. I repubblicani in ritirata fecero detonare le cariche esplosive che avevano piazzato i giorni precedenti sul ponte ferroviario, ma nonostante ci\u00f2 quest'ultimo rimase in piedi, permettendo al contingente franchista di attraversare lo Jarama in forze. Dopo un lungo scontro le truppe nazionaliste riuscirono ad avere la meglio anche dei nidi di mitragliatrici posizionati dai repubblicani attorno al centro abitato di San Mart\u00edn de la Vega, consolidando cos\u00ec una volta per tutte la testa di ponte sulla sponda est del fiume.\nAd ogni modo i repubblicani restavano ancora saldamente posizionati lungo la linea delle alture Pingarr\u00f3n, potendo cos\u00ec bombardare incessantemente la testa di ponte avversaria con i propri pezzi di artiglieria; una difesa particolarmente decisa venne offerta dalla Brigata Garibaldi, che si era posizionata vicino al ponte ferroviario di Arganda. Proprio da Arganda prese le mosse il primo contrattacco, che venne portato dalle forze repubblicane con il supporto di uno squadrone di carri armati sovietici T-26: il contrattacco non ebbe successo a causa del forte sbarramento di artiglieria delle divisioni franchiste, ma almeno serv\u00ec a bloccare un'ulteriore avanzata delle truppe nazionaliste.\nLa collina del suicidio.\nDurante l'avanzata dell'armata nazionalista la XI Brigata Internazionale (composta principalmente da volontari provenienti da: Gran Bretagna, Francia, Belgio, Irlanda e Balcani), che era impegnata nella difesa di una posizione elevata soprannominata dai volontari stessi \"Suicide Hill\" (la collina del suicidio), rimase pressoch\u00e9 priva di munizioni, a causa di un errore di rifornimento: le munizioni equipaggiate dai volontari repubblicani non erano compatibili con le armi in loro dotazione.\nIl completo massacro della XI Brigata Internazionale fu evitato grazie all'arrivo dei rinforzi, comandati dal generale L\u00edster; ci\u00f2 nonostante nello scontro che segu\u00ec persero la vita 375 dei circa 600 uomini inquadrati nella Brigata Internazionale, tra i quali il poeta inglese Christopher Caudwell e quasi tutti gli ufficiali. A questo punto, anche a causa di una manovra di accerchiamento che aveva consentito ai nazionalisti di annichilire il gruppo di mitragliatrici in forze presso la Brigata, i repubblicani iniziarono a ritirarsi disordinatamente verso le alture circostanti.\nA questo punto pare - circostanza mai realmente provata con certezza da nessuna fonte - che i volontari della XI Brigata Internazionale vennero riorganizzati da un misterioso \"Colonnello Gal\" che riport\u00f2 alla ragione gli ufficiali superstiti e condusse i repubblicani alla riconquista della collina del suicidio. Dal canto loro i nazionalisti permisero ai repubblicani in avanzata di riprendere l'altura senza combattere, forse scambiando i volontari internazionali per le proprie truppe mandate in avanscoperta. Nel corso della notte del 14 febbraio i repubblicani vennero raggiunti e riforniti da truppe di rinforzo spagnole.\nLa linea di difesa organizzata dai repubblicani sulla collina del suicidio venne spezzata dai nazionalisti il giorno successivo, grazie al costante supporto delle batterie di artiglieria posizionate sulla collina di \"La Mara\u00f1osa\". L'avanzata delle forze franchiste prosegu\u00ec fin quasi a raggiungere la citt\u00e0 di Arganda, ma il Generale Varela ordin\u00f2 alle proprie truppe di fermarsi, per paura che spingendosi troppo oltre gli attaccanti avrebbero potuto rimanere isolati dal resto del contingente franchista.\nIl contrattacco repubblicano.\nIl 14 febbraio le forze repubblicano contrattaccarono duramente, con un'ondata di carri armati \"T-26\" supportati da fanteria, artiglieria ed aeronautica. Ancora una volta il contrattacco non permise ai repubblicani di riguadagnare il terreno perso nei giorni precedenti, ma imped\u00ec un'ulteriore avanzata delle truppe avversarie. Lo scontro fu molto sanguinoso e caus\u00f2 talmente tante perdite nelle file nazionaliste da far s\u00ec che i franchisti abbiano successivamente fatto riferimento al 14 febbraio come \"el d\u00eda triste del Jarama\", facendo esplicito riferimento a La Noche Triste di Hern\u00e1n Cort\u00e9s.\nIl 17 febbraio il generale Miaja prese il comando dell'intero contingente repubblicano (fino a questo momento, infatti, il comando era diviso tra il generale Pozas e lo stesso Miaja) e decise di effettuare un ulteriore contrattacco, ancora pi\u00f9 deciso del precedente. Le truppe sotto il comando di L\u00edster vennero inviate in un assalto frontale contro le posizioni nemiche, solo per essere ricacciate indietro dopo poco, con oltre il 50% degli uomini lasciati sul campo. Un ulteriore attacco, sanguinoso ed inutile, venne lanciato dalle truppe repubblicane sotto il comando di Juan Modesto verso le posizioni difensive pi\u00f9 settentrionali dello schieramento franchista, lungo la direttrice del fiume Manzanarre: anche qui i repubblicani subirono pesanti perdite, ma perlomeno riuscirono ad allontanare i nazionalisti dalla citt\u00e0 di Vaciamadrid.\nStabilizzazione del fronte.\nVerso la fine del mese di febbraio entrambi gli schieramenti avevano consolidato le proprie posizioni, al punto che nessuna delle due era pi\u00f9 in grado di portare efficaci attacchi contro il nemico. Tanto i nazionalisti quanto i repubblicani avevano subito ingenti perdite (tra i 6.000 e i 25.000 per ciascuna parte, a seconda delle diverse stime effettuate) e le truppe rimanenti erano stremate dai lunghi giorni di battaglia.\nLe forze franchiste, nonostante fossero riuscite ad attraversare lo Jarama, avevano fallito il tentativo di strappare completamente la linea Madrid-Valencia dalle mani dei repubblicani: la conseguenza fu la perdita di interesse strategico dell'intera area, lungo la quale il fronte venne trincerato da entrambe le parti e non fu pi\u00f9 oggetto di scontri di grande importanza."}
{"id": "1895093", "revid": "599013", "url": "https://it.wikipedia.org/wiki?curid=1895093", "title": "Ronnie Brewer", "text": "\u00c8 il figlio di Ron Brewer.\nCaratteristiche tecniche.\nOttimo difensore, \u00e8 noto per il suo non propriamente ortodosso stile di tiro, dovuto ad un infortunio patito da bambino mentre andava su uno scivolo ad acqua. La tipologia del suo tiro ricorda quella di un'altra stella NBA, Shawn Marion.\nCarriera.\nUniversit\u00e0.\nFrequenta l'Universit\u00e0 dell'Arkansas, dopo aver frequentato la Fayetteville High School, sempre in Arkansas. Le sue medie universitarie sono molto positive, poich\u00e9 vedono 18,4 punti, 4,8 rimbalzi, 3,3 assist, 2,6 rubate e 0,5 stoppate; inoltre, tira 51/151 da dietro l'arco e con il 75% dalla lunetta.\nNBA.\nViene selezionato con la 14\u00aa scelta assoluta al Draft NBA 2006 dagli Utah Jazz. Nella sua stagione da \"rookie\" non trova molto spazio a livello di minutaggio con 12 minuti di media in 56 partite, 14 delle quali giocate partendo nel quintetto base. La stagione successiva, grazie ad una pre-season eccezionale, si guadagna il posto come guardia tiratrice titolare, nonostante la concorrenza di Kyle Korver (che approder\u00e0 nel corso della stagione nello Utah), Morris Almond e C.J. Miles. Viste le sue notevoli prestazioni, viene inserito nella squadra dei \"sophomores\" per il \"Rookie Challenge\", in occasione dell'NBA All-Star Weekend 2008.\nIl 18 febbraio 2010 viene ceduto ai Memphis Grizzlies per una prima scelta futura.\nIl 19 luglio 2010 firma per i Chicago Bulls.\nIl 25 luglio 2012 passa ai New York Knicks.\nIl 21 febbraio 2013 viene ceduto agli Oklahoma City Thunder in cambio di una seconda scelta al draft NBA 2014.\nIl 28 agosto 2013 si accorda per giocare negli Houston Rockets, che per\u00f2 lo tagliano in data 21 febbraio 2014.\nIl 7 aprile 2014 torna ai Chicago Bulls, che lo mettono sotto contratto fino al termine della stagione.\nStatistiche NBA.\n\"Statistiche aggiornate al 3 luglio 2008\""}
{"id": "1895095", "revid": "46291", "url": "https://it.wikipedia.org/wiki?curid=1895095", "title": "Corylopsis glabrescens", "text": "Corylopsis glabrescens ( \u00e8 un pianta appartenente alla famiglia delle Hamamelidaceae, endemica del Giappone.\nDescrizione.\nI fusti sono sottili e raggiungono un'altezza di 4\u00a0m con una chioma del diametro di 4\u00a0m."}
{"id": "1895099", "revid": "33751", "url": "https://it.wikipedia.org/wiki?curid=1895099", "title": "Divizia B", "text": ""}
{"id": "1895100", "revid": "1776051", "url": "https://it.wikipedia.org/wiki?curid=1895100", "title": "Teleinclinometro", "text": "Il teleinclinometro era uno strumento utilizzato nei sistemi di punteria delle navi da guerra della Seconda guerra mondiale. Esso era costituito dall'accoppiamento di un telemetro, che forniva la distanza dal bersaglio, e di un inclinometro che, nota la lunghezza del bersaglio, forniva l'angolo (detto convenzionalmente angolo \"beta\") compreso tra la rotta del bersaglio e la retta congiungente nave-bersaglio. Dai calcoli effettuati dalla centrale di tiro in base a questi dati, si derivavano le istruzioni di puntamento per l'artiglieria e i lanciasiluri di bordo.\nIl primo teleinclinometro italiano fu realizzato dalla ditta San Giorgio nel 1932. La stessa ditta realizz\u00f2 poi nel 1937 il \"teleinclinometro cinematico\" che non necessitava dell'inserimento manuale delle dimensioni del bersaglio, ma calcolava automaticamente i dati in base una serie di misure ripetute."}
{"id": "1895103", "revid": "599013", "url": "https://it.wikipedia.org/wiki?curid=1895103", "title": "Michael Svensson", "text": "Carriera.\nClub.\nDifensore roccioso, ha giocato in patria nell'IFK V\u00e4rnamo e nell'Halmstads Bollklubb, con cui ha vinto un titolo nazionale nel 2000.\nNel 2001 si \u00e8 trasferito Francia, nel Troyes AC. Qui ha trascorso solo una stagione.\nNel 2002 ha firmato con il Southampton. Soprannominato \"Killer\" dai tifosi, in Inghilterra ha trascorso il periodo pi\u00f9 lungo della sua carriera. \u00c8 stato l'ultimo calciatore a segnare un gol al Maine Road, storico stadio del Manchester City, prima del suo abbattimento. Nel 2003 \u00e8 arrivato in finale di FA Cup, poi persa contro l'Arsenal.\nIl 25 giugno 2009 ha annunciato il suo ritiro dal calcio giocato.\nNel 2011 riprende l'attivit\u00e0 da professionista nell'Halmstad. Al termine della stagione 2013 si ritira definitivamente.\nNazionale.\nCon la ha debuttato il 17 agosto 1999 contro l'. Ha partecipato al ."}
{"id": "1895104", "revid": "92723", "url": "https://it.wikipedia.org/wiki?curid=1895104", "title": "Episodi di Batman (serie televisiva) (prima stagione)", "text": "La prima stagione della serie televisiva \"Batman\" \u00e8 stata trasmessa negli Stati Uniti sul canale ABC dal 12 gennaio al 5 maggio 1966.\nIn Italia \u00e8 stata trasmessa dal 23 novembre 1966.\nProcesso a Batman.\nTrama.\nL'episodio inizia con un accordo di amicizia tra Gotham City e il Primo Ministro della Repubblica di Moldavia, ma qualcuno tenter\u00e0 di attentare questi con una torta esplosiva. Avvertiti dell'accaduto, il Dinamico Duo Batman e Robin troveranno un biglietto con su un enigma: il tutto fa pensare che il responsabile sia l'arcinoto nemico Enigmista (chiamato qui col nome originale, \"Riddler\"). Presto si dirigeranno presso la Galleria d'Arte di Gideon Peale e, vedendo Riddler puntare una pistola contro il proprietario, interverranno in tempo per arrestarlo. Ma ecco il colpo di scena: Riddler non stava rapinando Peale, stava semplicemente riprendendosi dei gioielli di sua propriet\u00e0; quanto alla pistola, altri non era che un comune accendino. Convocando degli avvocati, Riddler citer\u00e0 Batman in giudizio per falso arresto, tentando cos\u00ec di rendere pubblica la sua identit\u00e0 segreta. Per impedire ci\u00f2, il Dinamico Duo si lancer\u00e0 sulle tracce del covo del Riddler, scoprendo che questi si rifugia in una discoteca. Entrando da solo nel locale - mentre Robin aspetta sulla Batmobile - Batman si ritrover\u00e0 a ballare in compagnia di una bella donna, Molly. Ma in realt\u00e0 altri non \u00e8 che una assistente del Riddler, che drogher\u00e0 Batman e, con l'aiuto della sua banda di complici, rapir\u00e0 Robin. Batman \u00e8 troppo debole per seguirli e l'episodio si concluder\u00e0 col Riddler chino sull'assistente dell'eroe, legato su un tavolo chirurgico.\nInterpreti: Frank Gorshin (\"L'Enigmista\"), Jill St. John (\"Molly\"), Damian O'Flynn (\"Gideon Peale\"), Ben Astar (\"Primo Ministro di Moldavia\").\nIl falso Robin.\nTrama.\nRiddler ha appena finito di fare un calco del volto di Robin mentre questi dormiva narcotizzato. Comunicando attraverso la Linea Rossa di Batman, il criminale d\u00e0 appuntamento all'eroe all'allevamento di tartarughe alla baia d'Orleans. Mentre Batman si precipita presso la destinazione, si viene a conoscenza dei piani del Riddler: col calco del volto di Robin egli ne ha ricavato una maschera ed ha intenzione di far infiltrare l'assistente Molly nella Batcaverna, travestendola appunto da Robin. Il piano sembra funzionare, dopo un lungo inseguimento in auto e un finto incidente, ma Batman scopre subito l'inganno; la ragazza, nel tentativo di fuggirgli, cadr\u00e0 nella fonte di energia nucleare della Batcaverna, morendo. Batman, rintracciando la telefonata del Riddler, irrompe nel suo covo, me egli fuggir\u00e0; finalmente riunito, il Dinamico Duo riuscir\u00e0 a sventare il colpo del Riddler ai danni della Moldavia (un mammut ricoperto di gioielli), non lasciatisi ingannare da un depistaggio. Alla fine vi sar\u00e0 un'esplosione di gas, che sembra uccidere Riddler. Tutto \u00e8 bene quel che finisce bene, con la banda dietro le sbarre e il ringraziamento a nome della Moldavia, nonostante il rammarico di Bruce per la morte di Molly.\nInterpreti: Frank Gorshin (\"L'Enigmista\"), Jill St. John (\"Molly\"), Damian O'Flynn (\"Gideon Peale\"), Ben Astar (\"Primo Ministro di Moldavia\").\nOmbrelli gratis.\nTrama.\nDue uomini distribuiscono ombrelli gratis davanti ad una gioielleria. I clienti per\u00f2 scopriranno che questi ombrelli sono truccati, portando un incredibile scompiglio. Il commissario Gordon telefona Batman e Robin, convinto che ci sia lo zampino del Pinguino (chiamato qui col nome originale, \"Penguin\"). Eppure non sembra esserci stato alcuna forma di furto, ma sanno che il criminale sta macchinando qualcosa, soprattutto dopo aver controllato un filmato proveniente dal carcere dove fino a poco tempo fa Penguin vi era rinchiuso. Batman, Robin e il commissario cercheranno indizi su varie fabbriche di ombrelli (essendo l'ombrello uno dei simboli di Penguin), trovandone una intestata ad un certo K.G. Bird, probabilmente un falso nome. Intanto, il Penguin comunica ai suoi complici Hawkeye e Sparrow (gli uomini visti a inizio episodio) che si servir\u00e0 di Batman per compiere uno dei suoi crimini, depistandolo distribuendo ombrelli per la citt\u00e0 (di cui uno enorme). Intanto l'eroe fa un sopralluogo nel suo negozio, ma non pu\u00f2 incastrare il criminale senza alcuna prova. Allora tenter\u00e0 di lasciare una cimice mentre si presenta nei panni di Bruce Wayne come cliente. Ma Penguin lo scambia per una spia di un concorrente venditore d'ombrelli colto in flagrante di furto e ordina ai suoi scagnozzi di eliminarlo buttandolo nella fornace.\nInterpreti: Burgess Meredith (\"Il Pinguino\"), Lewis Charles (\"Hawkeye\"), Walter Burke (\"Sparrow\"), Leslie Parrish (\"Alba Robbins\").\nUn piano perfetto.\nTrama.\nBruce \u00e8 in procinto di bruciare vivo nella fornace dell'ombrellificio del Penguin, ma lanciando un comune accendino la far\u00e0 esplodere e fuggir\u00e0. Riunendosi a Dick Grayson e rimettendosi entrambi nuovamente i costumi di Batman e Robin, i due cercano ancora di capire quali sono i piani del Penguin; ma ignorano che questi li sta ascoltando tramite un microfono, inserito in uno dei suoi ombrelli trasportati nella Batcaverna. I due eroi daranno cos\u00ec al criminale l'idea di rapire la bella attrice Alba Robbins e di richiedere un enorme riscatto. Inoltre sveleranno a loro insaputa il loro agguato, cos\u00ec la sera il criminale rapir\u00e0 l'attrice e bloccher\u00e0 il Dinamico Duo con una calamita gigante. Il giorno dopo il Duo e il commissario Gordon si preparano a pagare il riscatto, un milione di dollari, e allo stesso tempo un altro agguato presso Villa Wayne. Intercettando la conversazione, Penguin addormenter\u00e0 gli eroi e si prende i soldi e coi complici torner\u00e0 nel suo covo, ma ad attenderlo vi saranno Batman e Robin: per un errore del Penguin, avevano scoperto il trucco del furfante e si sono sostituiti a dei fantocci a Villa Wayne. Dopo uno scontro a colpi di ombrello, Penguin e la sua banda sono stati messi K.O. e quindi arrestati. Alla fine Bruce dar\u00e0 una festa in onore di Alba, che per\u00f2 si strugge per amore per il suo misterioso salvatore, Batman.\nInterpreti: Burgess Meredith (\"Il Pinguino\"), Lewis Charles (\"Hawkeye\"), Walter Burke (\"Sparrow\"), Leslie Parrish (\"Alba Robbins\").\nBatman in difficolt\u00e0.\nTrama.\nTutto inizia con una partita di baseball giocata dai detenuti del Penitenziario di Stato di Gotnam City, di cui partecipa anche il Joker. Questi, attivando un meccanismo a molla installato alla base del lanciatore, riuscir\u00e0 ad evadere. Informati come al solito dell'accaduto dal commissario Gordon, Batman e Robin si dirigono presso il museo d'arte moderna della citt\u00e0, dove \u00e8 allestita una mostra sui grandi comici, convinti che il Joker voglia vendicarsi di non essere stato inserito tra i personaggi. Dopo una visita apparentemente infruttuosa, i due alla fine troveranno il loro arcinemico e la sua banda di scagnozzi intenti a rubare nel museo, ma verranno battuti duramente. Con un espediente fumogeno, Batman costringe il Joker alla ritirata, ma non prima che questi giuri di trovare un modo per neutralizzare la Bat-Cintura dell'eroe. In seguito il criminale si far\u00e0 presto risentire, consegnando al commissariato un pupazzo a forma di clown. La Dinamica Coppia, presente in quel momento sotto le identit\u00e0 di Bruce e Dick, capiranno che il pagliaccio principe del crimine interferir\u00e0 in serata in uno spettacolo televisivo sulla nota aria dell'opera Pagliacci, \"Vesti la giubba\". Ma Joker li attendeva in trappola, minacciandoli di rivelare le loro identit\u00e0 segrete per televisore.\nInterpreti: Cesar Romero (\"Il Joker\"), Nancy Kovack (\"Queenie\").\nLa Joker cintura.\nTrama.\nBatman riuscir\u00e0 a salvare le identit\u00e0 segrete innescando il sistema antincendio dello studio, ma Joker fuggir\u00e0 nuovamente. La scena, seguita dai telespettatori, porter\u00e0 alla critica i due eroi sull'incapacit\u00e0 nel catturare il criminale. Attraverso un notiziario il Joker rilascia un indizio sul prossimo colpo che, come scopriranno la Dinamica Coppia, ha a che fare con un magazzino di maschere africane di grande valore. Arrivando in tempo e dopo una dura lotta, Batman si render\u00e0 conto che cos\u00ec facendo ha permesso il Joker di scambiare la sua Bat-Cintura con un'altra. Dopo questo ennesimo fallimento l'opinione pubblica incomincia a perdere fiducia negli eroi, ma questi non si scompongono e si faranno nuovamente vedere in occasione del battesimo navale della nuova SS Gotnam City. Ma il Joker, per mezzo della complice Queenie, li narcotizza con un gas all'interno della bottiglia di champagne e li rapisce. Con l'ennesimo comunicato televisivo, Joker ricatta la citt\u00e0: se non gli viene consegnata la nave (con cui si far\u00e0 una crociera intorno al mondo), Batman e Robin verranno decapitati in diretta. Ma ecco il colpo di scena: Batman e Robin si risvegliano dal gas del Joker protetti da alcune speciali pillole e sgomineranno l'intera banda a cazzotti, mandandola in prigione. L'impresa far\u00e0 nuovamente ridare popolarit\u00e0 ai due.\nInterpreti: Cesar Romero (\"Il Joker\"), Nancy Kovack (\"Queenie\").\nGelo istantaneo.\nTrama.\nMister Freeze \u00e8 tornato nuovamente a Gotham City per vendicarsi delle sue misere condizioni vitali, che gli permettono di sopravvivere ad una temperatura inferiore ai 50\u00a0\u00b0C ma non oltre. Inizia a causare disturbo proprio ad una pista di pattinaggio su ghiaccio, usando il fucile a raggi caloriferi. Avvertiti del suo ritorno, Batman e Robin si cimentano in varie sperimentazioni di resistenza alle temperature elevatamente inferiori per contrastarlo; intanto dalla centrale di polizia si hanno notizie di numerosi e anomali avvistamenti dell'eroe mascherato, tutti senza alcun apparente motivo. Studiandone i diversi avvistamenti, la Dinamica Coppia scoprir\u00e0 che convergono presso la Borsa dei Diamanti della Citt\u00e0, capendo che il malvagio scienziato ha intenzione di rubare un enorme diamante, la Stella del Kashmir. I due irrompono durante la rapina, ma ecco una scena che li sorprende: un gran numero di falsi Batman e Mister Freeze. Distratti dal combattimento che ne consegue, permetteranno a Freeze e alla sua banda originale a darsi alla fuga, raffreddando col fucile anche il motore della Batmobile. Ma i nostri sapranno quale sar\u00e0 il prossimo colpo del furfante, il diamante Gran Circolo del Ghiaccio, pi\u00f9 grande del precedente, di propriet\u00e0 della Principessa Sandra di Brooklyn, appena arrivata in citt\u00e0. Ancora una volta, arrivano per un soffio dal sventare il colpo, ma verranno presto ridotti a delle statue di ghiaccio dallo scienziato.\nInterpreti: George Sanders (\"Mister Freeze\"), Shelby Grant (\"Principessa Grant\"), Robert Hogan (\"Paul Diamante\").\nAi topi piace il formaggio.\nTrama.\nBatman e Robin sono in terapia presso il Gotham Hospital, dove verranno con successo curati dagli effetti del raggio congelante di Freeze. Nel frattempo il malvagio punta gli occhi su un noto giocatore di baseball di fama nazionale, Paul Diamante, e lo rapisce durante una partita di beneficenza, a cui sono presenti la Principessa Sandra e i nostri due beniamini, sotto le loro identit\u00e0 segrete di Bruce Wayne e Dick Grayson. Contattati alla centrale di polizia, ascolteranno per via telefonica il ricatto di Freeze: uno scambio tra Paul Diamante e Batman. Anche se un rischio, l'eroe ha la ferma intenzione di andare all'incontro segreto, lasciandosi dietro il Ragazzo Meraviglia. Come previsto, Paul viene liberato e Batman viene trasferito nel covo del criminale, da quale non pu\u00f2 fuggire al di l\u00e0 dell'aria della riserva di calore che gli permette di sopravvivere nel gelido ambiente. Si scoprir\u00e0 che anche Robin \u00e8 stato rapito, inseguendo in gran segreto il suo mentore con un tracciatore. Freeze tenter\u00e0 di eliminare i due facendoli congelare nel suo covo, ma Batman riesce a batterlo, rivelando di avere indosso una speciale tuta contro gli ambienti artici sotto il costume. Dopo avere come al solito sgominato la banda, i nostri si concedono una pausa in compagnia della Principessa e di Paul Diamante.\nInterpreti: George Sanders (\"Mister Freeze\"), Shelby Grant (\"Principessa Grant\"), Robert Hogan (\"Paul Diamante\").\nZelda la Grande.\nTrama.\nPer il terzo anno consecutivo, il 1\u00ba di aprile qualcuno rapina dalla Gotham City National Bank l'importo esatto di 100,000 dollari, tralasciando di portare via maggiori somme disponibili nei depositi. Negli scorsi due anni, la polizia di Gotham \u00e8 rimasta impotente davanti a tale crimine, e quindi il Commissario Gordon questa volta decide di ricorrere a Batman e Robin. I due diffondono la notizia non vera che i soldi rubati dalla banca sono falsi, sperando cos\u00ec che il criminale misterioso sia indotto a colpire ancora per rifarsi. Nel frattempo, analizzando un proiettile rinvenuto sulla scena del crimine, Batman giunge alla conclusione che il rapinatore \u00e8 una donna. Intanto viene svelato che il mandante del colpo \u00e8 l'inventore Eivol Ekdol, e la ladra la sua cliente Zelda la Grande, una prestigiatrice illusionista che ogni anno \u00e8 costretta, suo malgrado, a rubare 100,000 dollari, per poter pagare i nuovi trucchi destinati al suo spettacolo ideati dal geniale Evol. Dopo una fallita trappola messa in atto da Batman e Robin, a Casa Wayne zia Harriet riceve una telefonata da parte di tale Miss Smith, che la avverte di come suo nipote Dick Grayson abbia avuto un incidente di gioco durante una partita di baseball. Per farle raggiungere al pi\u00f9 presto il nipote, la donna invia un taxi a prelevare zia Harriet. Poco dopo, questa volta \u00e8 Batman a ricevere una telefonata. Sembra che qualcuno abbia rapito zia Harriet e chieda un riscatto di 100,000 dollari esatti.\nInterpreti: Anne Baxter (\"Zelda la Grande\"), Jack Kruschen (\"Eivol Ekdol\"), Barbara Heller (\"Hillary Stonewin\")\nFuga impossibile.\nTrama.\nZelda ha rapito zia Harriet e chiede un riscatto di 100,000 dollari per la sua salvezza. Bruce Wayne deve mettersi in contatto con lei entro un'ora, ma la polizia non riesce a trovare il milionario (essendo egli in realt\u00e0 lo stesso Batman). Arriva Bruce Wayne e viene a sapere che Zelda ha chiesto di essere da lui contattata attraverso un messaggio in televisione. Bruce Wayne, il Commissario Gordon, e Robin vanno in onda in diretta interrompendo la programmazione regolare, dando un numero telefonico in modo che il criminale possa mettersi in contatto con loro. Wayne rivela che la notizia del denaro falso era solo un espediente per far uscire il ladro allo scoperto, e che i 100,000 dollari rubati sono autentici. Robin implora il ladro di liberare zia Harriet facendo appello alla sua coscienza. Zelda accetta di rilasciare la prigioniera. Con l'aiuto della polizia, zia Harriet torna a casa sana e salva. Dal comportamento del rapitore, Batman confessa di aver scoperto l'identit\u00e0 dello stesso. Nel frattempo, Eivol Ekdol rivela a Zelda che non c'\u00e8 via di fuga dal suo ultimo trucco. Egli vorrebbe imprigionarvi Batman e poi farlo assassinare da due sicari. Arrivano Batman e Robin, e scoprono velocemente il nascondiglio segreto di Eivol Ekdol. I due cadono nella trappola ma riescono miracolosamente a liberarsi. Ekdol cerca di scappare ma viene messo fuori combattimento dal Batarang di Batman. Zelda si arrende ai due paladini della giustizia, mostrando sincero rimorso per le cattive azioni compiute.\nInterpreti: Anne Baxter (\"Zelda la Grande\"), Jack Kruschen (\"Eivol Ekdol\"), Douglass Dumbrille (\"dottore\"), Jerry Doggett (\"annunciatore tv\")\nUn enigma al giorno toglie Riddler di torno.\nTrama.\nRe Boris giunge in visita ufficiale a Gotham City portando con s\u00e9 la preziosa scultura denominata \"statua della regina della libert\u00e0\". All'aeroporto viene accolto da una delegazione cittadina, ma nel bel mezzo della cerimonia di benvenuto, dentro un mazzo di fiori \"esplosivo\", fa la sua comparsa un enigma inviato dal criminale Riddler che prefigura qualche malefatta (\"Quando una persona sembra un pezzo di legno?\"). Il Commissario Gordon decide quindi di chiedere l'aiuto di Batman e Robin. Durante un concorso di bellezza Riddler fa la sua comparsa rubando la corona della vincitrice, una tiara di diamanti e smeraldi. La stessa era per\u00f2 stata sostituita da una replica da Batman e Robin che nascondendovi dentro una ricetrasmittente speravano di localizzare Riddler. Il criminale per\u00f2 si dimostra a conoscenza del trucco e fugge. Poco tempo dopo Re Boris viene rapito da Riddler e dalla sua cricca di malviventi detti \"i roditori\". Batman e Robin si gettano alla ricerca del monarca rapito, ma finiscono dritti nella trappola di Riddler che lega entrambi a delle potenti turbine rotanti in grado di staccare le ossa dalla carne dei due eroi girando ad altissima velocit\u00e0.\nInterpreti: Frank Gorshin (\"Riddler\"), Reginald Denny (\"Re Boris\"), Susan Silo (\"Mousey\"), Marc Cavell (\"Fangs\"), Tim Herbert (\"Whiskers\"), Roy Jenson (\"Whitey\")\nI ratti di Gotham.\nTrama.\nGrazie ai mille trucchi della Bat-cintura, Batman e Robin riescono a liberarsi dalle \"ruote della morte\" e a salvarsi. Nel frattempo, Riddler ormai pago di averlo utilizzato come esca per catturare il dinamico duo, decide di liberare Re Boris. A sua insaputa Riddler ha per\u00f2 sostituito la scultura della regina della libert\u00e0 contenuta nella valigetta di sua maest\u00e0 con una copia contenente una bomba. Con tale asso nella manica, certo di aver definitivamente tolto di mezzo Batman e Robin, il criminale vuole ottenere un riscatto di 1 milione di dollari dalla citt\u00e0 sotto la minaccia di far esplodere l'ordigno contenuto nella scultura, dato che essa verr\u00e0 esposta l'indomani nel museo cittadino. Bruce Wayne si offre di prestare tale somma all'amministrazione cittadina, ma mentre sta consegnando il denaro al Commissario Gordon, entra nella stanza dalla finestra un \"falso\" Batman (in realt\u00e0 uno scagnozzo di Riddler) che consiglia di far depositare il denaro nel museo. Avendo intuito il piano di Riddler, Batman e Robin si nascondono nel museo la sera stessa, disinnescano la bomba, e quando Riddler si presenta per riscuotere il denaro, irrompono sulla scena sgominando la banda dei malviventi.\nInterpreti: Frank Gorshin (\"Riddler\"), Reginald Denny (\"Re Boris\"), Susan Silo (\"Mousey\"), Marc Cavell (\"Fangs\"), Tim Herbert (\"Whiskers\"), Roy Jenson (\"Whitey\")"}
{"id": "1895105", "revid": "1793900", "url": "https://it.wikipedia.org/wiki?curid=1895105", "title": "Renaissance Tower", "text": "Renaissance Tower, situato al 1201 di Elm Street, nel centro della citt\u00e0 di Dallas, in Texas, \u00e8 un grattacielo che ospita uffici, costruito Con i suoi 270 metri d'altezza (886 piedi) \u00e8 il secondo edificio pi\u00f9 alto di Dallas. \u00c8 inoltre il quinto pi\u00f9 alto edificio del Texas ed il ventitreesimo degli Stati Uniti. La costruzione dell'edificio, iniziata nel 1964, fu completata dieci anni pi\u00f9 tardi, nel 1974, ad opera dello studio di architettura Hellmuth, Obata and Kassabaum. Fu poi rinnovata ed ampliata nel 1986 ad opera dello studio Skidmore, Owings and Merrill.\nQuando fu completata la realizzazione, Renaissance Tower era il grattacielo pi\u00f9 alto di Dallas (216 m). Nel 1985 venne superato in altezza da Fountain Place (219 m) e dalla Bank of America Plaza (281 m). Quest'ultimo \u00e8 da allora l'edificio cittadino pi\u00f9 alto. Era inoltre chiaro che in breve il grattacielo Renaissance Tower sarebbe stato superato in altezza anche dagli edifici in costruzione Comerica Bank Tower e JPMorgan Chase Tower. Per questo motivo l'edific\u00f2 sub\u00ec un intervento di innovazione nel 1986: venne rifatta la parte esteriore e furono aggiunte alcune antenne trasmittenti decorative, una di esse alta 54 metri. Le modifiche subite portarono l'edificio agli attuali 270 metri, assicurandogli il secondo posto nella classifica degli edifici cittadini pi\u00f9 alti. L'edificio ospita oggi la sede di Blockbuster."}
{"id": "1895118", "revid": "3831", "url": "https://it.wikipedia.org/wiki?curid=1895118", "title": "I fienili longobardi di Cima Rest", "text": ""}
{"id": "1895123", "revid": "1718925", "url": "https://it.wikipedia.org/wiki?curid=1895123", "title": "Abito", "text": ""}
{"id": "1895128", "revid": "1313191", "url": "https://it.wikipedia.org/wiki?curid=1895128", "title": "Berberis darwinii", "text": "Berberis darwinii , comunemente noto come Berberis di Darwin, \u00e8 un arbusto appartenente alla famiglia delle Berberidaceae, originario di Cile ed Argentina meridionale.\nIl nome \u00e8 un omaggio a Charles Darwin, che lo scopr\u00ec nel 1835 durante il viaggio con il \"Beagle\"."}
{"id": "1895130", "revid": "17773336", "url": "https://it.wikipedia.org/wiki?curid=1895130", "title": "Berberis di Darwin", "text": ""}
{"id": "1895144", "revid": "110157", "url": "https://it.wikipedia.org/wiki?curid=1895144", "title": "Remagen", "text": "Remagen \u00e8 una citt\u00e0 di 16.134 abitanti della Renania-Palatinato, in Germania. Appartiene al circondario di Ahrweiler.\nDurante la seconda guerra mondiale la cittadina fu teatro di violenti scontri, noti come la battaglia di Remagen, tra le forze americane che cercavano di aprirsi un passaggio per entrare in Germania e le residue forze della Wehrmacht che cercarono di far saltare il ponte di Ludendorff (comunemente conosciuto proprio come \"Ponte di Remagen\"), l'ultimo ancora intatto sul Reno, fatto che avrebbe consentito alle colonne americane di attraversare il fiume. Sull'episodio \u00e8 stato girato il film \"Il ponte di Remagen\".\nSuddivisione amministrativa.\nRemagen si divide in 8 zone (\"Stadtteil\"), corrispondenti all'area urbana e a 7 frazioni:\nAmministrazione.\nGemellaggi.\nRemagen \u00e8 gemellata con:"}
{"id": "1895146", "revid": "97126", "url": "https://it.wikipedia.org/wiki?curid=1895146", "title": "Cimitero di Sassari", "text": ""}
{"id": "1895147", "revid": "1762097", "url": "https://it.wikipedia.org/wiki?curid=1895147", "title": "Abito da donna", "text": "Un vestito da donna \u00e8 un indumento in un unico pezzo con aggiunta una gonna, che copre il corpo dalle spalle alle gambe. \nAnche se i tessuti e il taglio di un abito da donna variano molto a seconda del modello (che pu\u00f2 essere con o senza maniche e pi\u00f9 o meno lungo sulle gambe), tipicamente l'abito \u00e8 composto da una gonna e un bustino, cuciti insieme in modo da formare un unico pezzo. Si infila dalla testa sfruttando lo scollo o una cerniera.\nIn Europa fin dal Rinascimento gli abiti di questa foggia sono utilizzati solo nella moda femminile; questo non \u00e8 tuttavia vero per culture diverse da quella occidentale, dove gli uomini sono soliti indossare vestiti di questo tipo. Tra gli altri esempi, ricordiamo i cinesi fino all'inizio del XX secolo.\nFino al XIX secolo incluso, l'abito da donna includeva collari dalle dimensioni sproporzionate, oppure stecche che conferivano rigidit\u00e0 al tessuto, al fine di impedire movimenti agili e sottolineare il ruolo della donna nella societ\u00e0. Solo dopo la prima guerra mondiale le forme dell'abito si semplificano al fine di lasciare maggiore libert\u00e0 di movimento o di sottolineare le curve di chi lo indossa. \nSempre verso il 1920, gli abiti iniziano a lasciar intravedere le caviglie, suscitando numerosi scandali."}
{"id": "1895161", "revid": "697352", "url": "https://it.wikipedia.org/wiki?curid=1895161", "title": "Arabesque", "text": ""}
{"id": "1895165", "revid": "539155", "url": "https://it.wikipedia.org/wiki?curid=1895165", "title": "Arabesque (musica)", "text": "L'arabesque nella musica classica \u00e8 un tipo di composizione, di breve respiro, carattere elegante e spesso ricca di abbellimenti; il termine in origine si riferisce alle decorazioni ornamentali moresche e in senso traslato \u00e8 poi passato alla musica dove il disegno sottile e l'eleganza dell'andamento ritmico pu\u00f2 ricordare lo stile moresco.\nCon il nome \"arabesque\" esistono diverse composizioni per pianoforte. Il primo a scrivere un brano si questo tipo \u00e8 stato Robert Schumann con \"Arabeske\" op. 18 nel 1839. Tra quelle pi\u00f9 conosciute vi sono i \"Deux arabesques\" di Claude Debussy, composti rispettivamente nel 1888 e nel 1891 con cui il compositore ottenne uno dei primi successi pianistici.\nAnche Friedrich Burgm\u00fcller, compositore romantico, ha composto un brano con questo titolo; Anatoli Ljadov compose quattro arabesques op. 4 e Anton Arenskij scrisse sei arabesques per pianoforte op. 67. Ermanno Wolf-Ferrari scrisse invece nel 1937 due \"Arabeschi\" op. 22 per orchestra."}
{"id": "1895172", "revid": "1543377", "url": "https://it.wikipedia.org/wiki?curid=1895172", "title": "Teorie del complotto sull'attentato al Pentagono dell'11 settembre 2001", "text": "Le teorie del complotto sull'attentato al Pentagono dell'11 settembre 2001 sono una serie di teorie del complotto che sostengono come argomento centrale il fatto che l'attentato al Pentagono dell'11 settembre 2001 sia da imputare a soggetti diversi dal terrorismo islamico.\nDopo l'11 settembre sono stati pubblicati diversi saggi, articoli e documentari, spesso con fini commerciali, con lo scopo di discutere ipotetiche incongruenze nella ricostruzione tecnica e giudiziaria dei fatti, senza tuttavia fornire alcuna completa versione alternativa. La versione ufficiale invece, \u00e8 stata ampiamente dimostrata da perizie tecniche e testimonianze indipendenti.\nPrevedibilit\u00e0 dell'utilizzazione di aerei come missili.\nSubito dopo gli attacchi, il Presidente George W. Bush ha dichiarato: \u00abNessuno, almeno nel nostro governo, e non penso neanche nel precedente governo, poteva prevedere che degli aerei venissero fatti schiantare su degli edifici\u00bb e il Segretario di Stato Condoleezza Rice ha sostenuto: \u00abnessuno avrebbe potuto prevedere che avrebbero cercato di usare un aereo come un missile\u00bb. Un generale dell'Air Force ha definito l'attacco \u00abqualcosa che non avevamo mai visto prima, qualcosa a cui non avevamo nemmeno pensato\u00bb. Alcuni giorni dopo gli attacchi, il Direttore dell'FBI Robert Mueller ha dichiarato: \u00abNon ci sono stati segnali di avvertimento di cui sono a conoscenza che indicassero questo tipo di operazione nel nostro paese\u00bb\nSecondo i teorici del complotto invece tale possibilit\u00e0 era prevedibile ritenendo che alcune informazioni riportate nei media mainstream sarebbero in conflitto con le precedenti dichiarazioni, e sostendo che l'FBI, la CIA e il governo sapessero della minaccia di aerei usati come missili sin dal 1995, quando era stato sventato il Progetto Bojinka.\nNel settembre 2002, un anno dopo gli attentati dell'11 settembre, il Chicago Sun-Times ha riportato che:\n\u00abL'FBI aveva indicazioni anticipate riguardo a piani per dirottare aerei di linea americani e usarli come armi, ma non ha agito di conseguenza n\u00e9 ha fornito queste informazioni alle agenzie della polizia locale. Sin dal momento degli attentati dell'11 settembre, tutti gli alti ufficiali federali hanno insistito che il metodo dell'operazione dei terroristi li ha colti di sorpresa. Molti continuano a sostenere questa storia. In realt\u00e0, elementi del piano dei dirottamenti suicidi erano noti all'FBI sin dal 1995 e, se uniti alle informazioni attuali, avrebbero potuto far scoprire il complotto\u00bb.\nIl libro di Paul Thompson \"The Terror Timeline\" (2004) include numerosi articoli che vengono spesso citati per sostenere che la tecnica di far schiantare degli aerei sugli edifici era nota agli ufficiali americani:\nUn articolo del 2004 di \"USA Today\" intitolato \"NORAD had drills of jets as weapons\" (\"Il NORAD ha svolto esercitazioni sull'utilizzazione di jet come armi\") descrive esercitazioni del NORAD precedenti all'11 settembre che suggeriscono che fossero preparati per un attacco come quello dell'11 settembre:\n\u00abNei due anni prima dell'11 settembre, il NORAD ha condotto delle esercitazioni in cui veniva simulato quello che la Casa Bianca sostiene fosse inimmaginabile all'epoca: aerei dirottati usati come armi da far schiantare contro dei bersagli e causare un numero elevato di vittime. Uno dei bersagli immaginati era il World Trade Center. In un altro esercizio, dei jet eseguivano un finto abbattimento sopra l'Oceano Atlantico di un jet ipoteticamente carico di veleni chimici diretto verso un bersaglio negli Stati Uniti. In una terza ipotesi, il bersaglio era il Pentagono, ma quella esercitazione non si \u00e8 svolta dopo che gli ufficiali della Difesa avevano dichiarato che fosse irrealistico\u00bb.\nIl NORAD sarebbe stato quindi consapevole della minaccia di terroristi che dirottavano aerei di linea all'interno degli Stati Uniti, e ciononostante la loro possibile utilizzazione come missili sia stato negato dalla Commissione 11 settembre, che ha sostenuto pi\u00f9 volte nel suo Rapporto che \"La minaccia di terroristi che dirottano aerei di linea commerciali all'interno degli Stati Uniti e li utilizzano come missili non \u00e8 stata riconosciuta dal NORAD prima dell'11 settembre.\"\nIl Joint Inquiry del 2002 ha confermato che l'Intelligence Community aveva ricevuto almeno 12 rapporti in un periodo di 7 anni che suggerivano che i terroristi avrebbero potuto usare aerei come armi. Dopo aver discusso brevemente ciascuno di essi, afferma che \"La CIA ha passato molti di questi rapporti all'FBI e alle agenzie responsabili di azioni di prevenzione, tra cui la FAA. [...] Nonostante questi rapporti, l'Intelligence Community non ha prodotto alcuna valutazione sulla probabilit\u00e0 che dei terroristi usassero aerei come armi, e apparentemente i policy makers americani rimasero inconsapevoli di questo genere di potenziale minaccia.\". L'ex Consigliere per la sicurezza nazionale Sandy Berger ha testimoniato di fronte alla Joint Inquiry:\n\"Avevamo sentito dell'idea di aerei come armi, ma non ricordo che mi sia stata presentata alcuna informazione specifica su una minaccia riguardo ad un attentato di questo genere, o che sia stata sottolineata questa minaccia, o sia stato indicato che era pi\u00f9 probabile di qualunque altra\".\nIl dibattito.\nIn particolare, per quanto riguarda l'attentato contro il Pentagono, alcuni complottisti criticano il fatto che non \u00e8 mai stato mostrato dalle autorit\u00e0 un filmato che provi in modo indiscutibile che sul Pentagono si sia abbattuto effettivamente il volo di linea indicato.\nL'unica sequenza di immagini resa pubblica e riguardante l'impatto contro il Pentagono non consente di individuare che tipo di oggetto abbia effettivamente colpito l'edificio, mentre successivamente \u00e8 stato reso noto anche il contenuto di altre riprese, fatte dalle telecamere di una stazione di servizio e da quelle di un albergo. Tra queste riprese, secondo i critici della versione ufficiale, ci sarebbero le registrazioni delle telecamere del controllo del traffico autostradale che inquadravano di continuo il tratto presumibilmente attraversato dall'aereo negli ultimi metri del suo fatale viaggio, ma \u00e8 stato appurato senza ombra di dubbio che tali immagini non vengono registrate.\nLe centinaia di testimonianze visive dirette e concordi, e l'abbondante documentazione fotografica (che comprende numerosi frammenti di aereo, carlinga, motori, turbine, portelli, la \"scatola nera\" dell'aereo con i relativi dati di volo, i tracciati radar, i cadaveri ed il DNA dei viaggiatori nelle rovine del Pentagono), avvalorano per\u00f2, in maniera difficilmente controvertibile, l'impatto dell'aereo dell'American Airlines.\nIn seguito a richiesta FOIA, \u00e8 stata successivamente resa nota la testimonianza giurata di una agente speciale dell'FBI, Jacqueline Maguire, in cui si elencano tutti i video in possesso dell'FBI e i loro contenuti, da cui si \u00e8 appreso che solo un video ha ripreso il momento dell'impatto e questo video \u00e8 quello diffuso dal DoD, realizzato dalle due telecamere di sorveglianza dell'accesso carrabile al Pentagono.\nIl dubbio sull'impatto aereo.\nLe controversie proposte dalle tesi alternative riguardano vari temi e vertono su una serie di aspetti considerati dubbi che sarebbero riscontrabili nella versione conosciuta:\nTali \"versioni alternative\", non specificano inoltre dove sarebbe allora andato a finire il volo AA77 con tutti i suoi passeggeri (il cui DNA \u00e8 stato trovato tra le macerie e tutte le vittime sono state identificate attraverso esso); come sarebbe stato possibile distribuire centinaia di rottami aeronautici in pochi secondi davanti a numerose telecamere e centinaia di testimoni; come sarebbe stato possibile influenzare gravemente le testimonianze anche solo del centinaio di diversi testimoni oculari nominativamente identificati sulla scena (una lista nominativa, con riferimento di testimonianza, \u00e8 messa a disposizione dal Dipartimento di Stato,); come sarebbero stati falsificati i dati di volo, registrati fino al momento dell'impatto dalle scatole nere che sono state trovate nel Pentagono (e che dimostrano rotta, velocit\u00e0 e quota dell'aereo dalla partenza fino all'impatto contro il Pentagono); etc.\nTestimonianze.\nAlcuni opinionisti, sostenitori di teorie del complotto, come David Ray Griffin (professore di teologia e filosofia delle religioni oggi in pensione) o Thierry Meyssan (giornalista e attivista politico francese) in merito alle testimonianze, hanno analizzato l'attentato al Pentagono assegnando maggiore importanza ad alcune delle dichiarazioni rilasciate a caldo da coloro che hanno assistito o hanno udito lo schianto, etichettandole come \"prime testimonianze\" ed attribuendogli un'importanza fondamentale in quanto, secondo loro, le ricostruzioni dei testimoni raccolte in un secondo momento sarebbero state inquinate dalle influenze mediatiche.\nTra queste \"prime testimonianze\" vi sarebbe ad esempio quella di Lon Rains, direttore di \u201cSpace News\u201d:\nIl giornalista Mike Walter invece, presente davanti al Pentagono al momento dello schianto, ha visto citata prima sul libro di Meyssan e poi innumerevoli volte sui documenti cospirazionisti la frase \"It was like a cruise missile\" (\"Era come un missile Cruise\") totalmente decontestualizzata dal resto della sua intervista in cui chiariva esplicitamente che si trattava effettivamente di un \"plane, this jet, an American Airlines jet, coming\" (\"Un aereo, questo jet, un jet dell'American Airlines che si avvicinava\"), al punto di aver deciso di denunciare pubblicamente la manomissione delle sue parole.\nDurante le inchieste poi effettuate \"oltre 100 testimoni oculari, ascoltati con nome e cognome, racconteranno di avere visto il Boeing con la livrea argentea della American Airlines scendere dalle colline, abbassarsi sopra l'autostrada 395 che affianca il Pentagono, colpire alcuni pali della luce prima di finire contro il fianco della fortezza.\".\nSostenitori delle diverse ipotesi di complotto hanno voluto interpretare le diverse affermazioni dei testimoni come un elemento corroborante delle accuse di lacunosit\u00e0 e di presunte incongruenze nella versione conosciuta e accettata, nonostante queste frasi possano essere interpretate differentemente (ad esempio, dire che \"sembrava un missile\" non vuol necessariamente dire che si \u00e8 visto un missile, ma un oggetto che per la velocit\u00e0 e la traiettoria era paragonabile al missile, compatibile quindi con velocit\u00e0 e traiettoria dell'aereo schiantato); secondo molti analisti scettici su tali ipotesi complottiste si tratta invece delle normali e frequenti divergenze che possono verificarsi nell'osservazione di un fenomeno emotivamente drammatico e di estrema brevit\u00e0 percettiva (il tema delle possibili divergenze nelle testimonianze \u00e8 del resto tema ampiamente studiato da anni nell'ambito della psicologia sperimentale della testimonianza)\nI video dello schianto.\nIn seguito all'attentato il Pentagono rilasci\u00f2 alcune immagini dell'esplosione catturate da una telecamera di sicurezza dell'edificio; tuttavia nelle immagini \u00e8 visibile chiaramente soltanto l'esplosione. Il 16 maggio 2006, grazie anche alla pressione del gruppo Judicial Watch, il Pentagono pubblica sul proprio sito web altri due filmati catturati da altre due telecamere di sicurezza; tuttavia anche tali filmati sono stati criticati per il fatto di essere costituiti da pochi fotogrammi a bassa definizione. I video mostrano una forte esplosione \"preceduta da una nuvola bianca che, per gli esperti, rappresenta la scia lasciata dall'aereo toccando il terreno sul prato fuori dall'edificio [...]. Nei fermo-immagine si intravede quello che appare essere il 'naso' del Boeing. \". Le immagini \"secondo il Pentagono, potrebbero mettere a tacere le mille teorie di complotto che hanno condizionato a lungo la dinamica dello schianto del volo dell'American Airlines.\".\nSecondo Paolo Attivissimo, \"\"uno dei pochi aspetti interessanti dei \"nuovi\" filmati \u00e8 che permettono di notare pi\u00f9 chiaramente la brevissima durata della palla di fuoco, sostituita subito da una colonna di fumo, e il suo sviluppo. Per la sua forma ed evoluzione, la palla di fuoco \u00e8 compatibile con l'incendio di una grande quantit\u00e0 di materiale infiammabile e non con un'esplosione (che non formerebbe volute ma proietterebbe materiale in tutte le direzioni).\"\"\nDa alcuni sostenitori della teoria del complotto viene ritenuta curiosa la coincidenza per la quale, per uno dei luoghi che si ritiene siano tra i pi\u00f9 videosorvegliati del pianeta, non siano stati mostrati, relativamente all'attentato, che pochi confusi fotogrammi ripresi da una telecamera a bassa risoluzione. Viene ritenuto inoltre sospetto dagli stessi che i nastri delle numerose telecamere di sorveglianza poste nei paraggi siano stati prontamente sequestrati dalle autorit\u00e0 federali statunitensi nell'immediatezza dell'evento catastrofico e mai mostrati alla stampa: tale sequestro ha riguardato non solo le videocamere dello stesso Pentagono, considerate riservate, ma anche quelle di un famoso albergo, di una stazione di servizio e del controllo del traffico sull'autostrada cittadina (gestite dal \"Virginia Department of Transportation\"), tutte prospicienti il teatro della tragedia. Il contenuto di tali nastri (), che, stando alla traiettoria ipotizzata per l'aereo nei rapporti ufficiali, avrebbe potuto mostrare immagini dell'aereo in avvicinamento al Pentagono e probabilmente il suo impatto con l'edificio. Il 15 settembre 2006 \u00e8 stato reso pubblico il filmato della stazione di servizio Citgo, e il 4 dicembre 2006 \u00e8 stato reso pubblico anche il nastro dell'hotel Doubeltree: in entrambi i casi, i filmati non mostrano alcun particolare utile alle indagini. A queste osservazioni \u00e8 stato replicato che il grado di sorveglianza mantenuto sul Pentagono non \u00e8 particolarmente elevato, essendo paragonabile a quello mantenuto a beneficio di un ministero, tant'\u00e8 vero che non esiste neppure una recinzione perimetrale, e che il sequestro dei filmati sarebbe conseguenza diretta della norme processuali statunitensi. Il numero di 85 video si riferisce al numero totale di video sequestrati riguardanti tutti gli eventi dell'11 settembre, Torri Gemelle comprese: di questi solo 13 sono relativi al Pentagono.\nAltre presunte incongruenze.\nDa parte di coloro che non credono alla versione conosciuta dei fatti riguardo all'11 settembre sono state diffuse, soprattutto mediante internet, analisi e documentazioni che pongono in dubbio la versione ufficiale; da queste fonti sono state avanzate ipotesi alternative quali l'impatto di un missile, o l'esplosione di una carica esplosiva, o viene avanzato il dubbio che l'aereo che ha colpito il Pentagono non fosse in realt\u00e0 il Volo American Airlines 77. Alcuni degli aspetti della versione ufficiale posti in evidenza nei siti complottisti come possibili incongruenze sono ad esempio i seguenti fatti:\nLe opere letterarie.\nIl libro di Meyssan.\nDurante l'estate del 2002 \u00e8 pubblicato anche in Italia il libro \"L'Effroyable Imposture\" di Thierry Meyssan. L'autore afferma che, a suo parere, non fu un aereo a colpire il Pentagono e ipotizza una sua spiegazione alternativa, basandosi su fotografie e documenti. Pi\u00f9 in generale, Meyssan ritiene Bin Laden e la sua rete terroristica non responsabili degli attentati dell'11 settembre che - a suo parere - sarebbero stati orditi da oscuri (e non meglio definiti) centri di potere all'interno dell'amministrazione Usa. Riguardo all'attacco al Pentagono, Meyssan basa la sua argomentazione sul fatto che, a suo dire (ma tali ipotesi sono state sconfessate dalla documentazione fotografica) nel luogo dell'impatto non sarebbero stati ritrovati i detriti dell'aereo e mostra numerose foto come controprova della sua argomentazione.\n\u00c8 da rilevare che le fotografie di Meyssan sono autentiche e non ritoccate ma sono state scelte appositamente solo quelle in cui non comparivano detriti, escludendo attentamente tutte quelle che invece li comprendono chiaramente. In molte altre foto sono visibili i numerosi detriti riconducibili al Boeing 757 che confermano questa versione dei fatti, falsificando cos\u00ec completamente l'ipotesi di Meyssan. A ci\u00f2 si aggiungono le molte testimonianze di soccorritori e testimoni.\nIl libro di Griffin.\nGriffin, nel suo libro, sostiene che esista una forte discrepanza tra le dichiarazioni e le ricostruzioni ufficiali dei comandi militari, e le numerose foto di dominio pubblico che testimoniano dei danni subiti dall'edificio del Pentagono in seguito all'attentato.\n\u00ab\"Il fatto pi\u00f9 evidente \u00e8 che non essendoci altri segni di danneggiamento ai due lati dello squarcio, pu\u00f2 esservi entrato soltanto il \u201cmuso\u201d di un aereo [delle dimensioni di un Boeing 757]\"\u00bb (Griffin, cit., pag. 43). Se le cose stessero cos\u00ec, i vigili del fuoco avrebbero dovuto rinvenire i resti delle ali, motori compresi, sul prato circostante; il comandante dei vigili, al contrario, dichiar\u00f2, durante la conferenza stampa tenuta ventiquattrore dopo, di aver trovato \u00ab\"qualche frammento (\u2026) non si trattava di parti consistenti (\u2026) non ci sono pezzi della fusoliera, n\u00e9 niente del genere\"\u00bb (\"Plaugher: First all, the question about the aircraft, there are some small pieces of aircraft visible from the interior during this fire-fighting operation I'm talking about, but not large sections. In other words, there's no fuselage sections and that sort of thing\".\nQuesta singola testimonianza tuttavia, che parla esplicitamente di pezzi d'aereo seppure di non grandi dimensioni, non intacca quanto provato dalle numerose foto sui rottami dell'aereo n\u00e9 quanto affermato da molti altri testimoni. \"Inoltre secondo i calcoli degli esperti dell'NTSB, il Boeing 757 pesava circa 82 tonnellate, di cui 16 erano il carburante a bordo. La massa di alluminio, kerosene, arredo di cabina, bagagli e passeggeri si schiant\u00f2 contro il Dipartimento della Difesa statunitense a circa 850 chilometri l'ora. A quella velocit\u00e0, dice Mete Sozen, specialista in costruzioni in cemento armato della Purdue University dell'Indiana, la fusoliera dell'aereo avrebbe opposto all'incirca la resistenza di \"un budello di salsiccia\"\".\nAltri interrogativi che David Ray Griffin elenca nella sua analisi sui fatti qui trattati, in quanto, a suo parere, dalle risposte che le istituzioni americane volessero fornire ad essi, potrebbero trovare soluzione alcune delle pi\u00f9 intricate incongruenze ancora - a suo dire - irrisolte."}
{"id": "1895173", "revid": "101260", "url": "https://it.wikipedia.org/wiki?curid=1895173", "title": "Abito femminile", "text": ""}
{"id": "1895174", "revid": "101260", "url": "https://it.wikipedia.org/wiki?curid=1895174", "title": "Abito lungo", "text": ""}
{"id": "1895175", "revid": "311148", "url": "https://it.wikipedia.org/wiki?curid=1895175", "title": "Claudio Ruffini", "text": "Biografia.\nStuntman e caratterista, ha partecipato a molti film ma deve la sua fama soprattutto per essere apparso in numerosi film della coppia formata da Bud Spencer e Terence Hill, in cui la sua faccia buffa e la sua corporatura massiccia (ma comunque agile) ne hanno fatto uno dei classici antagonisti nelle pellicole della coppia. Il suo ruolo tipico \u00e8 stato quello dello scagnozzo un po' stupido (ruolo da lui interpretato anche come caratterista in alcuni fotoromanzi); emblematici al riguardo i suoi personaggi in \"Pari e dispari\" e \"I due superpiedi quasi piatti\".\nTuttavia, ha anche interpretato ruoli pi\u00f9 autorevoli, come l'arbitro di catch in \"Anche gli angeli mangiano fagioli\" e il capo pirata \"Kador\" in \"Chi trova un amico trova un tesoro\". \nHa preso parte ad alcuni western negli anni settanta e a parecchi film di genere dello stesso decennio, come ad esempio \"Roma a mano armata\" e \"\", interrompendo la sua carriera di attore nel 1981.\nRitiratosi a vivere in Francia, secondo quanto asserito dal regista Umberto Lenzi, sarebbe deceduto nel 1999 presso l'Ospedale di La Rochelle, Charente-Maritime, in Francia, a causa delle conseguenze subite per consumo eccessivo di alcool.\nDoppiatori.\nNelle versioni in italiano dei suoi film, Claudio Ruffini \u00e8 stato doppiato da:"}
{"id": "1895180", "revid": "74801", "url": "https://it.wikipedia.org/wiki?curid=1895180", "title": "Van Dyke Parks", "text": "\u00c8 conosciuto soprattutto per aver contribuito, tra il 1966 e il 1967, alla scrittura di brani per l'album \"SMiLE\" dei Beach Boys, che avrebbe dovuto succedere al capolavoro \"Pet Sounds\", rimasto a lungo inedito e pubblicato da Brian Wilson in una nuova versione solo nel 2004.\nNella sua lunga carriera Parks ha lavorato con artisti come Brian Wilson, Grace Kelly, Delaney Bramlett, The Byrds, Loudon Wainwright III, Harry Nilsson, Silverchair, Ry Cooder, Joanna Newsom, Inara George, Keith Moon, Gaby Moreno e Ringo Starr.\nCantante e attore bambino.\nNato nel 1943 in Mississippi e cresciuto a Lake Charles in Louisiana, Parks svilupp\u00f2 fin da bambino un notevole talento vocale e musicale che lo port\u00f2 ad essere ammesso all'American Boychoir School a Princeton in New Jersey, allora uno dei pi\u00f9 prestigiosi collegi di voci bianche negli Stati Uniti. L\u00ec fece amicizia con Chet Allen, di pochi anni pi\u00f9 grande di lui, del quale segu\u00ec le orme come voce bianca solista e interprete di \"Amahl e i visitatori notturni\" alla New York City Opera e quindi come attore bambino alla televisione, debuttando nel 1953 assieme ad Allen come uno dei \"figli\" di Ezio Pinza nella serie televisiva \"Bonino\". Per Parks fu l'inizio di un'attiva carriera come attore bambino che tra il 1953 e il 1959 lo vide impegnato in moltiplici ruoli al cinema e alla televisione. Lo si ricorda in particolare come una presenza ricorrente in serie televisive drammatiche come \"Studio One\" (1954-1955) e nel film \"Il cigno\" (1956) con Grace Kelly e Alec Guinness.\nTerminata la scuola superiore, Parks lasci\u00f2 la carriera attoriale per dedicarsi completamente alla musica. Tra il 1960 e il 1963 studi\u00f2 con Aaron Copland alla Universit\u00e0 Carnegie Mellon a Pittsburgh, per trasferirsi quindi in California ed avviare la propria carriera musicale come arrangiatore e autore di canzoni.\n\"Smile\".\nNel febbraio 1966, Parks inizi\u00f2 a collaborare con Brian Wilson, il leader dei Beach Boys. Nella sua autobiografia del 1991 intitolata \"Wouldn't It Be Nice\", Wilson racconta la prima impressione che ebbe di Parks: \"un ragazzo magrolino con un punto di vista unico, e con una predilezione per le anfetamine\". Insoddisfatto del testo che Tony Asher (il suo collaboratore in \"Pet Sounds\") aveva scritto per \"Good Vibrations\", Wilson chiese a Parks di aiutarlo a riscrivere il testo del brano; ma Parks rifiut\u00f2, preferendo non essere coinvolto in un progetto gi\u00e0 iniziato.\nTuttavia, Brian Wilson riusc\u00ec a convincerlo ad occuparsi della stesura dei testi per i brani del prossimo album dei Beach Boys, che si sarebbe intitolato \"Smile\". Preparandosi alla composizione ed alla registrazione dell'album, che sarebbe dovuta essere nelle sue intenzioni l'opera pi\u00f9 ambiziosa del gruppo, Wilson spese diverse centinaia di dollari in marijuana ed hashish, iniziando anche ad assumere anfetamine insieme a Parks in cerca di ispirazione. Diversi membri dei Beach Boys si opposero fermamente a \"Smile\", soprattutto Mike Love, al quale non piacevano assolutamente i bizzarri testi elaborati da Parks per le canzoni, che definiva \"allitterazioni acide\".\nL'opposizione e le critiche da parte dei compagni di gruppo unite alle perplessit\u00e0 della casa discografica, ebbero una forte ripercussione negativa sul fragile stato psichico di Wilson (ulteriormente peggiorato a causa dell'abuso di droghe). A seguito di una sessione in studio del dicembre 1966 dove Parks litig\u00f2 ferocemente con Mike Love (che aveva criticato veementemente il testo da lui scritto per la canzone \"Cabin Essence\"), Parks mise fine alla sua partecipazione alle sedute per \"Smile\", abbandonando ufficialmente il progetto all'inizio del 1967. Poco tempo dopo, in seguito ad altre sessioni sempre pi\u00f9 caotiche dove Brian Wilson sembrava perdere sempre pi\u00f9 il controllo della situazione, l'uscita dell'album venne dapprima rimandata diverse volte e poi, infine, cancellata del tutto.\nSvariati brani a firma Wilson/Parks ed altri frammenti musicali incompiuti scritti per \"Smile\" apparvero successivamente nei seguenti album del gruppo come \"Smiley Smile\", che includeva \"Heroes and Villains\" e \"Wind Chimes\", anche se in versioni registrate nuovamente e con arrangiamenti stravolti. Due altri brani scritti e registrati per \"Smile\", \"Cabin Essence\" e \"Surf's Up\", furono completati da Carl Wilson e inclusi rispettivamente negli LP \"20/20\" del 1969 e \"Surf's Up\" del 1971. \"Cool, Cool Water\" (versione rielaborata della \"I Love to Say Dada\" di \"SMiLE\") apparve invece sull'album \"Sunflower\" del 1970.\nCon il passare degli anni \"Smile\" acquis\u00ec uno status leggendario di opera perduta e maledetta, e di capolavoro irrealizzato.\nNel 2004, dopo il grande successo dell'esecuzione dal vivo in concerto dei brani di \"Pet Sounds\", Wilson e la sua touring band decisero di portare finalmente a termine \"Smile\" rimettendo mano a tutto il vecchio materiale. Brian contatt\u00f2 Parks, che lo aiut\u00f2 a rimettere insieme i pezzi del puzzle, terminando di scrivere le liriche per i brani lasciati incompiuti all'epoca. I loro sforzi furono presentati nell'album \"Brian Wilson Presents Smile\" che riscosse un buon consenso di pubblico e critica.\nNel novembre 2011, dopo ben 44 anni dall'iniziale progettazione, la versione originale di \"Smile\" dei Beach Boys del 1966-67, fu finalmente pubblicata all'interno del cofanetto antologico \"The Smile Sessions\".\nStile musicale.\nVan Dyke Parks viene considerato una figura innovativa del pop, genere che \"trasform\u00f2 una forma di musica da camera immettendo lo zeitgeist dell'era postmoderna in un sound semplice e rilassante.\" Il primo album \"Song Cycle\" (1968) \u00e8 stato definito un capolavoro di eclettismo nel suo riassumere la tradizione musicale americana in maniera eccentrica citando jazz, folk, ragtime e molte altre influenze. I seguenti \"Discover America\" (1972) e in \"The Clang of the Yankee Reaper\" (1976) sono rispettivamente un omaggio alla musica trinidadiana sulla scia del pop progressivo e un album di pop pi\u00f9 convenzionale. \"AllMusic\" cita l'artista fra gli autori del pop barocco, della musica d'autore e del rock sperimentale e alternativo."}
{"id": "1895182", "revid": "767487", "url": "https://it.wikipedia.org/wiki?curid=1895182", "title": "Passaggio di Anegada", "text": "Anegada Passage \u00e8 uno stretto del Mar dei Caraibi localizzato a . \nMette in contatto il Mar dei Caraibi con l'Oceano Atlantico e separa le Isole Vergini britanniche dall'isola di Sombrero di Anguilla.\nIl nome dell'Anegada Passage deriva dall'isola di Anegada a nord dello stretto, una delle principali isole delle Isole Vergini britanniche. "}
{"id": "1895183", "revid": "183226", "url": "https://it.wikipedia.org/wiki?curid=1895183", "title": "Math\u00edas Cardaccio", "text": ""}
{"id": "1895187", "revid": "834", "url": "https://it.wikipedia.org/wiki?curid=1895187", "title": "Platinum Collection", "text": ""}
{"id": "1895191", "revid": "287204", "url": "https://it.wikipedia.org/wiki?curid=1895191", "title": "Callithrix humeralifera", "text": "Lo uistit\u00ec dalle spalle bianche o uistit\u00ec di Santar\u00e9m (\"Callithrix humeralifera\" ) \u00e8 un primate platirrino della famiglia dei Cebidi.\nDistribuzione.\nVive nell'area circoscritta fra il basso corso del rio Madeira, il rio Tapaj\u00f3s e il rio Roosevelt, in Brasile. Preferisce le aree di foresta pluviale con una fitta vegetazione pensile epifita.\nDescrizione.\nDimensioni.\nMisura circa 40 cm, di cui pi\u00f9 della met\u00e0 spetta alla coda, per un peso di 350 g circa.\nAspetto.\nIl pelo \u00e8 bianco su torso e spalle, mentre diventa bruscamente nero sul quarto posteriore e sulla coda, che \u00e8 inanellata di bianco. La testa presenta sfondo bianco con una banda nera che, partendo dal muso, si biforca sulla fronte andando dietro le orecchie e scendendo fino alla gola: un'altra banda nera scende da ciascun occhio, rigando verticalmente le guance e congiungendosi sul mento. Le orecchie presentano ciuffi di pelo bianco: la facciaa \u00e8 glabra e grigia, gli avambracci e le mani sono grigio-nerastri.\nBiologia.\nVive in gruppi di 5-15 individui, comprendente una coppia dominante, i cuccioli di vari parti ed a volte altri maschi non imparentati con la femmina dominante. Questi gruppi vivono in un proprio territorio che, sebbene demarcato tramite secrezioni ghiandolari, viene difeso piuttosto blandamente e si sovrappone anche per parti abbastanza consistenti ai territori di altri gruppi, senza che tuttavia si scatenino conflitti violenti. Il gruppo tende a percorrere sempre gli stessi percorsi nell'ambito del proprio territorio.\nAlimentazione.\nSi tratta di animali dalla dieta piuttosto versatile: mangiano infatti frutta, bacche, insetti, ma nella dieta \u00e8 sempre presente una discreta percentuale di linfa e gommoresina.\nRiproduzione.\nLa gestazione dura circa tre mesi, al termine dei quali la femmina partorisce due gemelli. Non \u00e8 ancora del tutto chiaro se in natura instauri coppie monogame (come accade spesso in cattivit\u00e0), pratichi la poliandria (come osservato in specie congeneri) oppure coesistano entrambi i costumi riproduttivi. I cuccioli vengono allevati congiuntamente da tutto il gruppo, che li lascia alla madre (la femmina dominante, nonch\u00e9 l'unica a cui \u00e8 concesso riprodursi) solo per la poppata.\nLa speranza di vita di questo animale in cattivit\u00e0 \u00e8 di circa 12 anni."}
{"id": "1895200", "revid": "599013", "url": "https://it.wikipedia.org/wiki?curid=1895200", "title": "Gyorgy Luk\u00e0cs", "text": ""}
{"id": "1895201", "revid": "296631", "url": "https://it.wikipedia.org/wiki?curid=1895201", "title": "Sutton Hoo", "text": "Sutton Hoo, nei pressi di Woodbridge (Suffolk, Regno Unito), \u00e8 il sito di due cimiteri anglosassoni del VI e VII secolo, uno dei quali conteneva una nave funeraria completa di un gran numero di artefatti di elevato significato archeologico e artistico.\nIl ritrovamento di Sutton Hoo \u00e8 di primaria importanza per gli storici del periodo alto-medioevale inglese, in quanto getta luce su un periodo della storia britannica a lungo posto al confine tra mito, leggenda e storia. L'utilizzo del sito ebbe il suo culmine all'epoca in cui il sovrano Redwald dell'Anglia orientale deteneva il predominio sugli inglesi e giocava un ruolo dinamico e ambiguo nell'avvento del Cristianesimo in Inghilterra. \u00c8 anche importante per la comprensione del regno anglosassone dell'Anglia orientale e, in prospettiva maggiore, di tutto il periodo.\nLa nave funeraria, probabilmente risalente all'inizio del VII secolo e recuperata nel 1939, \u00e8 uno dei principali ritrovamenti archeologici in Inghilterra, per le sue dimensioni e per la sua completezza, per la sua importanza come per la qualit\u00e0 e bellezza delle sue suppellettili, e in quanto testimonianza di quel genere di rituale di sepoltura.\nSebbene la nave funeraria sia il polo d'attrazione dell'attenzione dei turisti, i due cimiteri separati, con le rispettive posizioni rispetto all'estuario del fiume Deben, del Mare del Nord e di altri siti nelle immediate vicinanze, hanno ricchi significati storici.\nSito.\nSutton Hoo \u00e8 un'area sulla sponda orientale del fiume Deben, al di l\u00e0 della baia di Woodbridge. La parola \"hoo\" significa \"sperone di una collina\". A circa 11\u00a0km dal mare, l'area d\u00e0 sulle acque interne dell'estuario, soggette a maree, un po' pi\u00f9 sotto del guado meno profondo.\nDei due cimiteri, uno, il \"Sutton Hoo cemetery\", era sempre stato noto, in quanto consiste di una ventina di tumuli funerari che si innalzano appena al di sopra dello sperone della collina, quando osservata dalla riva opposta. L'altro, detto il cimitero \"nuovo\", \u00e8 posto su un secondo sperone, vicino alla moderna Exhibition Hall, circa 500\u00a0m a monte del primo, e fu scoperto e parzialmente esplorato nel 2000, durante i preparativi per la costruzione della Hall; anche il nuovo cimitero aveva in origine dei tumuli, ma questi erano stati cancellati da lungo tempo a causa dei lavori agricoli nella zona.\nScoperta.\nEdith May Pretty viveva a Sutton Hoo House ed era la proprietaria del terreno all'epoca della scoperta, dopo esservisi trasferita nel 1926 assieme al marito. Nel 1900 un anziano residente di Woodbridge aveva parlato di \"oro segreto\" nei tumuli di Sutton Hoo, e il nipote della signora Pretty, un rabdomante, trov\u00f2 ripetutamente segnali di oro sepolto da quello che oggi si sa essere il tumulo della nave funeraria. Pretty si interess\u00f2 allo spiritismo e fu incoraggiata da amici che affermavano di vedere delle figure sui tumuli.\nAttraverso l'Ipswich Museum, nel 1938 Pretty ottenne l'aiuto di Basil Brown, un piccolo proprietario terriero del Suffolk andato in fallimento quattro anni prima, il quale si occupava a tempo pieno dell'archeologia dei siti romani per il museo. Pretty port\u00f2 Brown sul sito e sugger\u00ec che iniziasse a scavare il tumulo 1, uno dei pi\u00f9 grandi. Poich\u00e9 il tumulo era stato chiaramente manomesso, dopo essersi consultato con l'Ipswich Museum, Brown decise di scavare invece altri tre tumuli pi\u00f9 piccoli, con l'aiuto di tre lavoratori della propriet\u00e0. I tre tumuli restituirono tesori interessanti, ma solo in frammenti, in quanto i tumuli erano stati depredati.\nLa signora Pretty voleva ancora che fosse effettuato uno scavo completo del tumulo 1 e, nel maggio 1939, Brown inizi\u00f2 il lavoro con l'aiuto dello stalliere e del giardiniere. Scavando una trincea a partire dal lato orientale scopr\u00ec presto dei rivetti navali ancora \"in loco\", e le dimensioni colossali della scoperta iniziarono a divenire chiare. Dopo settimane in cui rimosse pazientemente la terra dallo scafo della nave, raggiunse la camera sepolcrale e si accorse che non era stata violata; si trovava esattamente sotto il punto in cui la signora Pretty gli aveva detto di scavare un anno prima.\nNel giugno 1939, Charles Phillips dell'Universit\u00e0 di Cambridge, sentite voci sul ritrovamento di una nave (quella del 1938), visit\u00f2 l'Ipswich Museum e fu portato da Maynard, il curatore, sul sito. Colpito da ci\u00f2 che vide, in poco tempo Phillips, dopo un accordo con l'Ipswich Museum, col British Museum, con lo Science Museum e con l'Office of Works inizi\u00f2 gli scavi della camera funeraria. Assembl\u00f2 un gruppo di esperti, tra cui W.F. Grimes e O.G.S. Crawford (Ordnance Survey), Stuart e Peggy Piggot e altri. Basil Brown continu\u00f2 a pulire la nave. La signora Pretty mand\u00f2 Brown a un incontro di spiritualisti a Woodbridge, dove il medium ebbe una sensazione sulla sua scoperta.\nLa necessit\u00e0 di mantenere il segreto e vari interessi legali sul ritrovamento portarono al confronto tra Phillips e l'Ipswich Museum. Il presidente onorario del museo, Reid Moir, aveva fondato la Prehistoric Society of East Anglia nel 1908 e il curatore, Maynard, era suo segretario dal 1921. Nel 1935-36, Charles Phillips e il suo amico Grahame Clark avevano preso il controllo della Society e Maynard si era iniziato ad occupare dello sviluppo del lavoro di Brown per il Museum. Phillips, ostile nei confronti di Moir, era ora ricomparso ed estromise deliberatamente Moir e Maynard dalla nuova scoperta.\nL'intero scavo pass\u00f2 in secondo piano nell'imminenza della guerra contro la Germania. I ritrovamenti, impacchettati e inviati a Londra, furono riportati indietro per un'inchiesta sul tesoretto che si tenne in autunno nel municipio di Sutton, dove fu deciso che, poich\u00e9 i valori erano stati seppelliti senza l'intenzione di recuperarli, erano di propriet\u00e0 della proprietaria del terreno, la signora Pretty. Pretty decise di donare il tesoro all'intera nazione, cosicch\u00e9 il significato del ritrovamento e la sua eccitazione fossero condivisi da tutti.\nStranamente Sutton Hoo era rimasto per lo pi\u00f9 intatto, non toccato dai cercatori di tesoro sin dalla sepoltura. In epoca medioevale il sito era stato diviso in campi mediante fossi di confine; uno dei fossati tagli\u00f2 il lato occidentale del tumulo 1, dandogli un aspetto pendente. Un pozzo del XVI secolo era stato scavato in quello che sembrava il centro, mancando quindi il vero centro e il deposito sepolcrale per un piccolo margine.\nCimitero.\nStoria degli scavi.\nLa zona sepolcrale con i tumuli visibile fu oggetto di scavi a partire almeno dal XVI secolo e fu scavata estensivamente nel XIX secolo, senza che fossero stesi resoconti dei ritrovamenti di una qualche utilit\u00e0. Una testimonianza del 1860 riporta la raccolta di quasi due cesti pieni di bulloni di ferro (probabilmente i rivetti navali) durante un recente scavo in un tumulo e riferisce dell'intenzione di scavare altri tumuli. Durante gli scavi degli anni 1980 si scopr\u00ec che alcune sepolture erano state aperte nel XIX secolo e che alcune piccole piattaforme erano state montate lateralmente per permettere di osservare il sito.\nNel 1937 la signora Pretty chiese l'aiuto del curatore dell'Ipswich Museum, che, nel 1938, mand\u00f2 Basil Brown a lavorare da lei. Brown apr\u00ec tre tumuli nella prima stagione di scavi (tumuli 2, 3 e 4), trovando sepolture crematorie saccheggiate in due di essi. Nel tumulo 2 (il maggiore) trov\u00f2 dei rivetti navali in ferro e una camera sepolcrale gi\u00e0 aperta con frammenti di artefatti in metallo e vetro. I rituali e gli oggetti scoperti erano alquanto inusuali, e all'inizio si ritenne che fossero di epoca vichinga o degli inizi di quella anglo-sassone. Questi ritrovamenti sono ora all'Ipswich Museum.\nNella primavera del 1939, Brown scav\u00f2 una trincea attraverso il tumulo 1 e scopr\u00ec una del legno ricollocato e dei rivetti ancora al loro posto della nave funebre. Per tutta l'estate un gruppo condotto da Charles Phillips per l'Office of Works port\u00f2 alla luce la parte centrale della camera sepolcrale e rimosse il tesoro. Mentre impressionanti tesori in oro e argento emergevano da essa, fu chiaro che ci si trovava davanti ad un ritrovamento di una camera sepolcrale risalente al VII secolo e di una qualit\u00e0 decisamente superiore a tutte quelle fino ad allora scoperte. In seguito il tumulo svuotato fu livellato con cespugli e zolle di terreno per proteggerlo. Durante la guerra il corredo funebre fu messo in un magazzino e il sito fu utilizzato come campo di addestramento per veicoli militari. Phillips e i suoi colleghi produssero importanti pubblicazioni nel 1940.\nRupert Bruce-Mitford condusse il gruppo di ricerca di Sutton Hoo del British Museum, che scav\u00f2 nuovamente e completamente il tumulo 1 tra il 1965 e il 1971 per risolvere alcuni problemi emersi con la prima scoperta. I resti della nave furono nuovamente portati alla luce e ne fu fatto un calco da cui fu creata una copia in fibra di vetro. Il tumulo fu poi riportato al suo aspetto pre-1939. Furono anche determinati i limiti del tumulo 5, mentre Ian Longworth investig\u00f2 le tracce di attivit\u00e0 preistorica sulla superficie originale. Nel frattempo il \"conservation team\" del British Museum, guidato da Harold Plenderleith, Herbert Maryon e Nigel Williams, si occup\u00f2 dell'immane lavoro di analisi scientifica e ricostruzione dei ritrovamenti. Il monumentale e definitivo \"The Sutton Hoo Ship Burial\" fu pubblicato in tre volumi nel 1975, 1978 e 1983.\nGli scavi del 1983-1992 furono diretti dal professor Martin Carver dell'Universit\u00e0 di York per il \"Sutton Hoo Research Trust\" a nome del British Museum e della Society of Antiquaries of London. Il sito fu indagato attentamente tramite nuove tecniche. Il primo strato del terreno fu rimosso nell'area dei tumuli 2, 5, 6, 7, 17 e 18 per stendere una mappa della distribuzione del terreno e per riconoscere le intrusioni; il risultato fu che i tumuli erano stati collocati in accordo con precedenti interventi preistorici e romani, mentre si trovarono anche tombe di vittime di esecuzioni di epoca anglo-sassone successive ai tumuli principali. Il tumulo 2 fu esplorato nuovamente e riportato alla sua supposta forma anglo-sassone. Fu ritrovata una nuova sepoltura non saccheggiata, nel tumulo 17, appartenente a un giovane uomo sepolto assieme ad armi e altri beni, vicino a una tomba separata per il suo cavallo. La pubblicazione di questi lavori fu completata nel 2005.\nUna parte sostanziale del cimitero non \u00e8 stata scavata in tempi moderni, ma \u00e8 stata lasciata a indagini future con metodi scientifici innovativi.\nSepolture minori.\nIl campo contiene circa venti tumuli. Gli scavi del professor Carver hanno stabilito che non era un cimitero aperto a tutti, ma riservato ad un gruppo selezionato di individui sepolti con oggetti che denotano ricchezza o prestigio non comuni; la maggior parte di loro era stato cremata, ogni tumulo era stato eretto per commemorare una particolare persona. Questo uso della zona era iniziato nell'ultimo quarto del VI secolo e dur\u00f2 per 50-60 anni fino al primo quarto del VII secolo. Quasi tutte le tombe (i cui tumuli sono stati numerati in base all'ordine col quale furono scavati) furono saccheggiate.\nTombe a cremazione e inumazioni minori.\nDue tombe a cremazione furono scavate nel 1938. Di queste, il tumulo 3 conteneva le ceneri di un uomo e di un cavallo poste su una mangiatoia di legno o una canoa catafalco, insieme ad una ascia da lancio con la lama in ferro (un'arma tipica dei Franchi), oltre a oggetti importati dal Mediterraneo orientale, come il coperchio di una brocca in bronzo, un frammento di una placca decorata in miniatura con una Vittoria alata e frammenti di osso decorato da un portagioie di origine simile. L'altro tumulo, il numero 4, conteneva i resti cremati di un uomo e di una donna con un cavallo e forse anche un cane; conteneva pure pochi frammenti di pezzi da gioco in osso.\nNei tumuli 5, 6 e 7 Carver trov\u00f2 tre cremazioni in vasi di bronzo con un gran numero di beni. L'uomo del tumulo 5 era morto per un colpo di un'arma al cranio; con lui erano alcuni pezzi da gioco, piccole cesoie in ferro, una coppa e una scatola d'avorio con coperchio scorrevole erano scampate all'attenzione dei tombaroli. Il tumulo 7 presentava i resti di un'enorme cremazione, in cui cavallo, un manzo, un cervo rosso, una pecora e un maiale erano stati bruciati sulla pira assieme al defunto; i suoi beni comprendevano pezzi da gioco, un secchio con rinforzi in ferro, decorazioni per una cintura per spada e un contenitore per bere. Il tumulo 6, in maniera simile, conteneva il defunto con animali cremati, pezzi da gioco, cintura per spada e pettine; gravemente danneggiato ma di tipologia simile era il tumulo 18.\nDurante le esplorazioni effettuate negli anni 1960 allo scopo di definire l'estensione del tumulo 5 furono trovate una cremazione in urna e una senza urna, due inumazioni e un pozzo con un teschio e frammenti di una lamina decorativa. Nelle zone tra i tumuli Carver trov\u00f2 tre inumazioni arredate, non riconducibili a vittime di esecuzioni: una si trovava sotto un piccolo tumulo e conteneva il corpo di un bambino con una fibbia e una lancia in miniatura; la tomba di un uomo conteneva due fibbie e un coltello, quella di una donna una borsa in cuoio, una spilla con la testa ad anello e una \"chatelaine\".\nTumulo 17: la tomba del cavaliere.\nLa pi\u00f9 imponente delle sepolture, ad eccezione di quella nella nave funeraria, \u00e8 la tomba di un giovane col suo cavallo nel tumulo 17. In effetti si tratta di due fosse poste fianco a fianco sotto allo stesso tumulo, non toccate dai tombaroli che avevano scavato in corrispondenza del setto che le divide. L'uomo fu sepolto in una bara di quercia con la sua spada, la cui lama mostra un effetto simile all'acciaio damasco, disposta sul suo fianco destro, con la cintura che la legava alla vita arrotolata intorno alla lama; una fibbia in bronzo con granati incastonati, due ganci piramidali e una fibbia-fodero erano disposti intorno. Vicino alla testa una pietra focaia e un sacchetto in cuoio contenente granati grezzi e un pezzo di vetro millefiori. Intorno alla bara erano due lance, uno scudo, un piccolo calderone e un vaso di bronzo, un paiolo e un secchio rinforzato in ferro. Alcuni ossi di animali costituivano probabilmente un'offerta di cibo. Nell'angolo nord-ovest della tomba dell'uomo c'erano le briglie del cavallo, decorate con placche di bronzo dorato circolari e decorate con una montatura disegnata con perizia. Questi resti sono esposti nell'Exhibition Hall a Sutton Hoo.\nTombe ad inumazione contenenti un uomo e un cavallo insieme, ad indicare un ruolo di cavaliere, sono noti in Inghilterra e nell'Europa germanica. La maggior parte risalgono al VI secolo o agli inizi del VII. Due furono scavate a Lakenheath, nel Suffolk orientale, mentre un altro ritrovamento risalente al 1820 circa avvenne a Witnesham, vicino a Ipswich; un altro esempio \u00e8 nel cimitero di Snape. e ulteriori ritrovamenti si possono dedurre da registrazioni di scoperte di finimenti per cavalli in contesti cimiteriali a Eye e Mildenhall. Il rituale \u00e8 sufficientemente standardizzato, ad indicare che riflette lo status del cavaliere, piuttosto che un suo attaccamento sentimentale al cavallo, il quale era presumibilmente sacrificato per il funerale.\nTumulo 14: la tomba a camera di una donna.\nQuesta tomba fu distrutta quasi completamente a seguito di un saccheggio, avvenuto probabilmente durante una forte pioggia; malgrado ci\u00f2 ha conservato beni di una qualit\u00e0 eccezionalmente alta appartenuti a una donna. Tra questi vi erano una \"chatelaine\", un coperchio per borsa a forma di rene, una scodella, diverse fibbie, e i cardini di un contenitore, tutti in argento, oltre al frammento di un tessuto ricamato.\nTumulo 2: la tomba a camera coperta da una nave.\nSi tratta di una tomba molto importante e molto danneggiata dai tombaroli, scavata nel 1938 da Basil Brown e fu probabilmente la fonte dei tanti rivetti trovati nel 1860. Brown, che aveva trovato rivetti simili dispersi nel tumulo, interpret\u00f2 la sepoltura come una piccola barca con la poppa squadrata che conteneva la tomba. L'attento scavo e re-investigazione del professor Carver ha rivelato che si trattava essenzialmente di una camera rettangolare ricoperta da assi, lunga 5\u00a0m e larga 2\u00a0m, posta sotto la superficie del terreno e contenente il corpo e il corredo all'interno. Una nave, probabilmente una versione pi\u00f9 piccola di quella ritrovata a Snape o nel tumulo 1, fu disposta sopra la camera, allineata da est a ovest, poi il tutto fu ricoperto dal tumulo erettovi sopra.\nL'analisi chimica del pavimento della camera suggerisce la presenza di un corpo nell'angolo sud-occidentale. Il corredo, sebbene frammentario, includeva una coppa in vetro blu con decorazione incisa, come quella di molte tombe a camera inglesi, due dischi in bronzo dorato con decorazione zoomorfa, un fermaglio in bronzo, una fibbia in argento, una borchia ricoperta d'oro proveniente da una fibbia e altri oggetti. Quattro elementi del corredo, oltre alla nave, hanno una stretta relazione con quelli presenti nella nave funeraria del tumulo 1. La punta della lama della spada mostra una decorazione incisa simile alla spada del tumulo 1; le decorazioni ricoperte d'argento dei corni per bere furono fusi dallo stesso calco di quelli del tumulo 1; furono trovati anche due frammenti di decorazione a incastro o placche a forma di drago, probabilmente provenienti da un grande scudo del tipo Vendel, simile a quello del tumulo 1. Sebbene i rituali di sepoltura non furono identici, l'associazione degli oggetti e della nave del tumulo 2 mostra un'immediata connessione tra le due sepolture.\nSepolture dei giustiziati.\nIn contrasto con l'elevata condizione sociale deducibile dai corredi delle altre tombe, il cimitero contiene anche un certo numero di inumazioni di tipo differente. Si tratta di persone che morirono di morte violenta; in taluni casi \u00e8 possibile affermare che siano stati impiccati o decapitati. In molti casi le ossa non si sono conservate, ma una parte importante della storia del sito \u00e8 stata recuperata durante gli scavi degli anni 1980 con una tecnica speciale: le parti morbide dei corpi hanno infatti lasciato un'impronta nel suolo sabbioso, che \u00e8 stato laminato durante gli scavi sino a ricomporre le figure dei morti, di cui poi \u00e8 stato preso un calco.\nL'identificazione e lo studio di queste sepolture \u00e8 stata condotta dal professor Carver; sono stati organizzati due gruppi, uno che si \u00e8 occupato del tumulo 5, l'altro che ha lavorato oltre i limiti del cimitero a est. Si ritiene che sul tumulo 5 fosse posta una forca, in una posizione estremamente visibile e nei pressi di un guado fluviale di una certa importanza, alla quale erano appesi i condannati a morte. Si \u00e8 potuto determinare che la forca fosse posteriore alle inumazioni sul tumulo 5 e probabilmente risalenti all'VIII e IX secolo.\nNave funeraria.\nNave e camera sepolcrale.\nSebbene nessuna parte lignea originale sia sopravvissuta, lo scavo del tumulo 1 nel 1939 presentava una forma della nave perfetta. Una macchia nella sabbia aveva sostituito il legno, ma aveva anche conservato molti dettagli costruttivi e quasi tutti i rivetti in ferro di congiunzione delle assi erano rimasti nella loro posizione originale; era perci\u00f2 possibile osservare quello che costituiva una sorta di fantasma della nave originale. Si trattava di un'imbarcazione lunga circa 27\u00a0m, con poppa e prua appuntite e rialzate, larga circa 4,4\u00a0m al centro e con un pescaggio di circa 1,5\u00a0m. Lo scafo era costruito con nove assi per lato a partire dalla chiglia, sovrapposti tra loro e saldati con rivetti. Ventisei telai in legno rinforzavano la struttura all'interno, pi\u00f9 numerosi verso la poppa, dove era probabilmente collocato un remo per governare la nave. Erano visibili anche i risultati di interventi di riparazione: si trattava dunque di una nave costruita con maestria per la navigazione, ma senza chiglia sporgente.\nQuesta imbarcazione in legno di quercia pesante molte tonnellate era stata fatta salire a considerevole distanza dal fiume su per la collina, la prua rivolta verso est, e calata in una fossa preparata in modo che solo le parti superiori della poppa e della prua, alte circa 4\u00a0m rispetto al punto pi\u00f9 basso dello scafo, si ergessero sopra la superficie del terreno. Il ponte, i banchi e l'eventuale albero presente fu rimosso. Nelle sezioni di prua e di poppa scalmi in legno sagomato a '\u00de' erano visibili sul bordo della nave; se fossero stati originariamente continui lungo tutta la nave, questa avrebbe avuto posto per quaranta rematori, ma erano assenti, o erano stati rimossi, nella sezione centrale, dove la camera sepolcrale era stata costruita. Larga 5,5\u00a0m, aveva delle pareti in legno costruite alle due estremit\u00e0 (lo scafo formava le altre due pareti) e un tetto (probabilmente a pendio come una casa) montato sopra.\nPosizione del corpo e pareti della camera.\nI ricercatori non trovarono tracce del corpo e inizialmente suggerirono che la sepoltura fosse una specie di cenotafio. La disposizione e il tipo del corredo, aggiunta alla conoscenza del fatto che quel tipo di terreno dissolve le ossa, lasciano per\u00f2 pochi dubbi sul fatto che la tomba includesse originariamente il corpo, posto al centro della camera con i piedi orientati a est. Un'analisi dei contenuti di fosforo indic\u00f2 la presenza di grosse concentrazioni di questo elemento nell'area in cui si suppone fosse disposto il corpo. Molto tempo dopo la sepoltura, forse molti decenni dopo, il tetto collass\u00f2 d'improvviso sotto il peso del tumulo, comprimendo gli oggetti all'interno uno strato di terra. Il corpo giaceva sopra o all'interno di una struttura in legno lunga 2,7\u00a0m circa, o un catafalco o una bara molto ampia (le interpretazioni differiscono). Un secchio in legno con rinforzi in ferro si trovava sul lato sud della struttura, mentre nell'angolo sud-est furono poste una lampada in ferro contenente cera d'api e una piccola bottiglia in ceramica di origine nord-continentale.\nSulla parte interna della parete occidentale, verso cui era disposta la testa del cadavere, si trovavano alcuni oggetti. All'angolo nord-occidentale era disposto un sostegno in ferro con una griglia sulla sommit\u00e0. Al suo fianco si trovava uno scudo circolare molto grande; L'umbone centrale era decorato con granati e placche sbalzate con decorazioni zoomorfe. La parte anteriore dello scudo recava due grandi emblemi con granati incastonati, uno raffigurante un uccello da preda composto da diversi metalli, l'altro un lungo drago in volo bagnato in oro. Vi erano montate anche strisce a stampaggio con decorazioni animali collegate, per la pressa usata, agli esemplari del precedente cimiterio di Vendel nei pressi di Gamla Uppsala (Svezia). Una campanella, forse per un animale, si trovava vicina. Al centro del muro si trovava una lunga pietra per affilare a sezione quadrata, affilata ad entrambe le estremit\u00e0 e scolpita con facce umane su entrambi i lati. Una montatura ad anello con sopra una figurina di un cervo con le corna era fissata sulla parte superiore del muro, secondo una teoria a ricordare uno scettro consolare tardo-romano; questo scettro ha dato origine ad una serie di ipotesi, alcune delle quali fanno riferimento alla possibilit\u00e0 di un significato particolare del cervo nella mitologia anglo-sassone. Pi\u00f9 a sud si trovava un secchio in legno rinforzato in ferro, uno dei molti nella tomba. Nell'angolo sud-occidentale era presente un gruppo di oggetti alcuni dei quali erano forse appesi alla parete della camera, ma che furono trovati compressi assieme. Quella inferiore era una coppa in bronzo coptica o comunque proveniente dal Mediterraneo orientale, decorata con figure di animali, molto deformata. Sopra di questa era una lira anglosassone a sei corde in una borsa di pelle di castori, di un tipo germanico trovato nelle tombe anglosassoni e nord-europee di persone agiate in questo periodo. Sopra a tutto era una coppa da appendere a tre ganci, molto grande e notevolmente decorata, di produzione insulare, con uno \"champlev\u00e9\" in smalto vetroso e incastonature in millefiori recanti una decorazione a spirale e motivi a croci rosse, con un pesce in metallo smaltato montato su un perno all'interno della coppa in modo che potesse dondolare.\nSulla parete orientale della camera si trovava, nei pressi dell'angolo settentrionale, una vasca in legno di tasso con rinforzi in ferro e un secchio pi\u00f9 piccolo al suo interno. Verso sue erano due piccoli calderoni in bronzo, uno globulare l'altro con pareti concave, probabilmente appesi alla parete. Appeso al centro per uno dei manici era un grande calderone di bronzo carenato, simile a quello ritrovato nella tomba a camera a Taplow, con rinforzi in ferro e due maniglie ad anello. Nei pressi giaceva una catena lunga quasi 3,5\u00a0m composta da sezioni ornamentali e anelli incisi, per la sospensione del calderone dalle travi di una grande sala. Tutti questi arredi avevano un carattere domestico.\nElmo, coppe in argento e cucchiai.\nSul lato sinistro della testa, disposta verso occidente, era collocato l'elmo crestato e dotato di maschera, racchiuso da alcuni panni. Con i suoi pannelli istoriati e montati ricorda da vicino gli elmi dei cimiteri di Vendel e Valsg\u00e4rde, nella Svezia orientale, sebbene si differenzi da questi per avere la calotta composta da un unico pezzo, a differenza dunque degli elmi di tipo \"spangenhelm\", e per la maschera. Sebbene simile ai modelli svedesi, si tratta di un pezzo di qualit\u00e0 superiore: gli elmi costituiscono ritrovamenti molto rari, e nessun altro esemplare ritrovato in Inghilterra \u00e8 di questo tipo, con pannelli raffiguranti scene guerriere, con l'eccezione di un frammento dal cimitero di Caenby, Lincolnshire. L'elmo arruggin\u00ec nella tomba e fu rotto in molti frammenti a seguito del collasso del tetto della camera.\nAlla destra della testa si trovavano, rovesciate, dieci coppe d'argento, disposte l'una dentro l'altra; si tratta di coppe provenienti probabilmente dall'Impero romano d'Oriente e risalgono al VI secolo. Sotto di esse si trovavano due cucchiai d'argento, anch'essi forse da Costantinopoli, con i nomi degli apostoli. Un cucchiaio ha un'incisione in niello in lettere greche con il nome , \"Paolo\"; l'altro cucchiaio, dello stesso tipo, fu modificato utilizzando le convenzioni per le lettere di un incisore di monete franco, in modo che vi si leggesse , \"Saulo\". Una controversa teoria suggerisce che i cucchiai e forse anche le coppe fossero un regalo battesimale per il defunto, con riferimento alla conversione per la via per Damasco di Paolo di Tarso.\nSpada, finimenti per la spada e lancia.\nSul lato destro del corpo e paralleli ad esso giacevano alcune lance, tra cui tre angoni, con le sommit\u00e0 fatte passare per uno dei manici della coppa in bronzo dell'angolo nord-orientale, e vicino giaceva un bastone con una piccola montatura raffigurante un lupo. Pi\u00f9 vicino al corpo si trovava la magnifica spada con l'elsa in oro e granati, con la lama (lunga 0,85\u00a0m) incisa e inguainata nel fodero. Attaccati ad essa e disposti verso il corpo erano i finimenti per la spada e la cintura, con una serie di montature in oro massiccio e distributori dei lacci con ornamenti in granati estremamente intricati.\nBorsa, fermagli da spalla e \"Grande fibbia\".\nAssieme ai finimenti della spada e alle montature del fodero, gli oggetti in oro e granati trovati nella zona corrispondente alla parte superiore del corpo sono tra le meraviglie di Sutton Hoo. Questi oggetti, di qualit\u00e0 artistica e maestria tecnica eccezionali, formano un complesso coordinato che si ritiene sia stato prodotto su misura per questo personaggio.\nCiascun fermaglio da spalla consiste di due met\u00e0 curve e combacianti, articolate su un lungo ago amovibile incatenato. La superficie \u00e8 composta da una scacchiera di pannelli di granati frammisti a millefiori, circondata da un ornamento intrecciato di animali stilizzati e annodati in stile germanico II. Le estremit\u00e0 ricurve dei fermagli contengono granati montati in modo da raffigurare cinghiali intrecciati e bordati in filigrana. Sulla parte inferiore delle montature sono presenti ganci per attaccare il fermaglio ad una corazza in cuoio duro: la funzione del fermaglio \u00e8 quella di tenere assieme la parte anteriore e quella posteriore della corazza, in modo che possa fasciare strettamente il torso, alla maniera romana. La corazza, probabilmente indossata nella sepoltura, non si \u00e8 conservata. Non sono noti altri fermagli per corazza anglo-sassoni.\nLa \"Grande fibbia\" in oro \u00e8 composta da tre parti. La placca \u00e8 un ovoide allungato, dal contorno simmetrico a meandri, con ornamento intrecciato di animali stilizzati e annodati in stile germanico II, reso a intaglio. Le superfici in oro sono punzonate con dettagli in niello. La placca \u00e8 cava e ha una parte posteriore con ganci, che forma una sorta di cavit\u00e0 segreta, forse per custodire una reliquia. Sia il dente che l'anello sono in oro massiccio, decorati e montati con cura. Non sono utilizzati granati in questo oggetto.\nUn borsello, composto da un coperchio decorato e una sacca in cuoio andata persa, era portato appeso alla cintola. Il coperchio \u00e8 composto da una cornice a forma di rene che circonda una placca in corno, sul quale sono montate placche decorate da granati che raffigurano coppie di uccelli predatori, lupi che divorano uomini, motivi geometrici e un pannello doppio con cavalli o altri animali con le estremit\u00e0 intrecciate. Queste decorazioni sono derivate dagli ornamenti degli elmi e scudi in stile svedese, ma trasferiti su un supporto molto pi\u00f9 piccolo e impegnativo con maestria e senso artistico notevoli. Si tratta dunque del lavoro di un maestro orafo che aveva accesso alle armi da cui trasse ispirazione. Tutti insieme permettevano al loro possessore di apparire come un personaggio di rango imperiale, esprimendo la sua autorit\u00e0 e la sua ricchezza.\nAll'interno del borsello erano contenuti 37 scellini d'oro o \"thrymsas\", ciascuno coniato da una differente zecca franca, costituenti dunque una collezione; erano anche contenuti tre monete senza incisioni e due piccoli lingotti. Le monete sono state variamente interpretate. Forse erano simili all'obolo dei Romani ed erano destinate a pagare il mitico traghettatore delle anime dell'oltretomba, forse costituivano una sorta di tributo funerario o un'espressione di lealt\u00e0. Queste monete forniscono l'indizio principale (ma discusso) per la datazione della sepoltura alla terza decade del VII secolo.\nCorni per bere, argenteria e tessuti.\nNell'area corrispondente alla parte inferiore della gambe del feretro furono disposti diversi contenitori per bere, tra cui un paio di corni per bere realizzati con corna di uro (una specie di buoi selvatici continentali estinti in epoca medioevale), i cui bordi avevano delle montature stampate a matrice e dorate, uguali per i due corni, che mostrano uno stile e un disegno molto simili alle decorazioni dello scudo, e perfettamente simili a quelli dei corni provenienti dal tumulo 2; queste montature hanno chiari paralleli nei lavori in metallo provenienti dal cimitero di Vendel. Nella stessa zona si trovava un corredo di coppe in legno d'acero con bordi simili e alcuni tessuti ripiegati sul lato sinistro.\nNei media.\nNel 2021 \u00e8 stato distribuito il film \"La nave sepolta\" (\"The Dig\") che narra le vicende della scoperta e degli scavi."}
{"id": "1895202", "revid": "993779", "url": "https://it.wikipedia.org/wiki?curid=1895202", "title": "Fio.PSD", "text": "La fio.PSD, \"Federazione Italiana degli Organismi per le Persone Senza Dimora\", \u00e8 un'associazione nazionale che raggruppa enti pubblici e del privato sociale che si occupano di offrire servizi alle persone senza dimora.\nLe origini.\nNel 1983 sorse, con sede a Brescia, un coordinamento spontaneo di organismi che si occupavano a diverso titolo di offrire servizi nell'ambito della grave emarginazione degli adulti. Da quella esperienza di coordinamento nacque l'esigenza di allargare l'esperienza di confronto e di riflessione sul tema anche ad altri territori. \nL'organizzazione di un convegno tenutosi sul tema \"Emarginazione ed Accoglienza\" nel 1985 presso il comune di Brescia, promosso in collaborazione con la locale Caritas diocesana, riscosse un successo di partecipazione tale da suscitare in molti partecipanti il desiderio di organizzare un collegamento pi\u00f9 stabile e formalizzato.\nDopo un anno di gestazione, nel 1986, nacque il Coordinamento del nord-Italia al quale aderirono 42 organismi, sia pubblici che privati.\nA seguito di un'intensa attivit\u00e0 di confronto e di riflessione e di contatti con organizzazioni del centro-sud Italia nel 1990 nacque la fio.PSD. La prima assemblea dei soci si tiene a Brescia il 1 dicembre 1990.\nLa Federazione.\nAderiscono alla fio.PSD Enti e/o Organismi, appartenenti sia alla pubblica amministrazione sia al privato sociale, che si occupano di grave emarginazione adulta e di persone senza dimora.\nIl modello organizzativo della fio.PSD comprende un livello politico-rappresentativo, che esiste ed opera su mandato elettivo dell\u2019Assemblea dei Soci, composto dal Presidente, dal Comitato di Presidenza e dal Consiglio Direttivo, e un livello tecnico-operativo garantito dalla Segreteria Nazionale fio.PSD che coordina e realizza il programma di lavoro.\nL\u2019Assemblea dei Soci, che si riunisce almeno due volte l\u2019anno, definisce e approva le linee del piano di lavoro e ne verifica i risultati; il Presidente, il Comitato esecutivo e il Consiglio direttivo lo rendono esecutivo attraverso la Segreteria Nazionale, la collaborazione di professionisti e i referenti locali Soci fio.PSD che di volta in volta si rendono disponibili sulla base delle esigenze e delle competenze necessarie.\nLa partecipazione degli iscritti alla vita associativa \u00e8 garantita da una serie di strumenti e di opportunit\u00e0: la Segreteria Nazionale; l\u2019organizzazione di almeno due Assemblee all\u2019anno durante le quali vengono impostati e/o verificati i programmi di lavoro in corso e quelli futuri; l\u2019organizzazione di almeno un convegno o seminario annuale di approfondimento; la pubblicazione di bollettini, riviste e studi sul tema della grave emarginazione e delle persone senza dimora, sulle metodologie di intervento, sulle iniziative operative dei soci; il sito Web\nGli ambiti nei quali la fio.PSD \u00e8 impegnata si possono ricondurre a tre aree:\nNel 2014 la Federazione d\u00e0 vita al Network Housing First Italia, al fine di diffondere una nuova cultura per un abitare sociale, sostenibile ed inclusivo rivolto a superare il problema dell\u2019homelessness attraverso soluzioni innovative e sperimentali che utilizzano i principi dell\u2019Housing First.\nNel 2016 lancia \"#HomelessZero\", una campagna di sensibilizzazione patrocinata dal Ministero del Lavoro e delle Politiche Sociali per la realizzazione di misure e interventi contenuti nelle \"Linee di Indirizzo per il Contrasto alla Grave Emarginazione Adulta in Italia;\" hanno contribuito a promuovere la campagna alcuni attori internazionali (Richard Gere, Susan Sarandon e Iain Glen) e italiani (Carmine Recano - Chiara Francini - Claudio Santamaria - Cristiana Dell'Anna - Emilio Solfrizzi - Enrico Brignano - Fabio De Luigi - Fabio Troiano - Filippo Nigro - Giuseppe Battiston - Maria Grazia Cucinotta - Matilda De Angelis - Matteo Branciamore - Nicolas Vaporidis - Noemi - Primo Reggiani - Sabrina Impacciatore - Salvatore Esposito) con la realizzazione di alcuni spot.\nLa mission.\nLa federazione si propone di:\nLa vision.\nCome espresso dalla Carta dei Valori e dei Principi, fio.PSD, (art. 2 comma 6 dello Statuto).\nPertanto rifugge l'idea, spesso ben radicata nel retaggio comune, che alla base delle vicende personali si possa individuare un \"nucleo di scelta\" della persona che si abbandona alla condizione di emarginazione. \nLa grave emarginazione, piuttosto, (Art. 2 comma 5 dello Statuto). \nIn base all'esperienza molto consolidata degli organismi associati, la fio.PSD, non crede nella cronicit\u00e0 del disagio \"e ritiene ogni persona senza dimora, nel rispetto dei modi e dei tempi adeguati alle proprie necessit\u00e0, se adeguatamente sostenuta, capace di evolvere dalla propria condizione e di esprimere una propria progettualit\u00e0 di vita significativa ed alternativa alla marginalit\u00e0\" (Art. 2 comma 7 dello Statuto).\nIl fenomeno.\nIl disagio che coinvolge le persone senza dimora \u00e8 caratterizzato dalla presenza di diversi fattori che si \"integrano e si auto alimentano\".\n\u00c8 anzitutto un disagio \"multidimensionale\", ovvero che prevede la \"presenza contemporanea di problemi e bisogni diversi\" che sono tra loro senza un nesso di causalit\u00e0.\nIn secondo luogo, esso \u00e8 caratterizzato da una progressione che nel tempo acuisce il disagio vissuto dalla persona tale da renderla non pi\u00f9 in grado, da sola, di contrastare efficacemente il processo di esclusione in atto.\nLe persone inoltre tendono ad allontanarsi dai servizi poich\u00e9 vi faticano a trovare risposte ritenute idonee. Ci\u00f2 si realizza sia per l'elevata barriera d'accesso ai servizi percepita dai soggetti in relazione alla propria condizione, che per la difficolt\u00e0 dei servizi stessi a riconoscere la persona come un possibile destinatario di attenzione e di cure.\nDa ultimo, la persona senza dimora si presenta particolarmente povera di relazioni significative e, a seconda del grado d'intensit\u00e0 del disagio, progressivamente meno idonea a strutturare e mantenere relazioni significative, sino al punto d'apparire caratterizzata da comportamenti \"anti-sociali\".\nIl termine \"persona senza dimora\".\nfio.PSD con questo termine intende porre l'attenzione su un disagio che, pur essendo apparentemente contraddistinto da elementi immediatamente caratterizzati dalla condizione di estremo bisogno materiale, non si esaurisce esclusivamente in questa, ma coinvolge tutto il complesso e tutte le dimensioni della persona.\nCon questo termine non si intende alludere alla mancanza della casa (senzatetto), n\u00e9 alla condizione di stabilit\u00e0 (senza fissa dimora) della medesima, ma al disagio di una persona che ha perso in modo significativo un insieme di relazioni (sociali e territoriali) tali da condurla in una condizione di disagio e di bisogno estremo.\nLa dimora, infatti, \u00e8 pi\u00f9 dell'abitazione in cui si vive: \u00e8 il luogo nel quale avvengono le relazioni di auto e mutuo riconoscimento, nel quale si sviluppano le relazioni pi\u00f9 profonde; nella dimora ci si sente protetti, inseriti in uno spazio proprio, privato, personale, uno spazio nel quale si riescono ad esprimere anche quelle dimensioni che non vengono e non possono esprimersi in pubblico.\nLe persone senza dimora non hanno questo spazio proprio, appaiono senza spazio, o meglio, in uno spazio ed in un tempo diversi da quelli del comune sentire. Vivono nello spazio pubblico in modo indifferenziato ed anonimo.\nIl termine \"senza fissa dimora\" \u00e8 presente nella legislazione italiana in relazione alla questione anagrafica (si veda la L 1228/54 ed il DPR 223/89). L'evidente nesso tra la questione anagrafica e la condizione di disagio vissuta dalle persone senza dimora ha fatto s\u00ec che nel tempo s'identificasse il disagio con uno dei fenomeni che ad esso frequentemente si associano (la mancanza di una residenza)."}
{"id": "1895205", "revid": "33689", "url": "https://it.wikipedia.org/wiki?curid=1895205", "title": "Publio Cornelio Lentulo Sura", "text": "Biografia.\nDopo essere stato Pretore, si candid\u00f2 al consolato e divenne Console anziano nel 71 a.C.con Gneo Aufidio Oreste come collega giovane.\nAllo scadere del suo consolato venne espulso dal Senato \"de probrum\" dai censori Lucio Gellio Publicola e Gneo Cornelio Lentulo Clodiano nel 70 a.C., ma non si perse d'animo e riusc\u00ec a rientrare in Senato come questore e scal\u00f2 nuovamente il \"cursus honorum\" sino a diventare pretore urbano nel 63 a.C.\nAvendo molti debiti partecip\u00f2 alla congiura di Catilina di cui era uno dei maggiori esponenti, per questo venne denunciato dal delatore Quinto Curio, accusato da Marco Tullio Cicerone in Senato e venne condannato a morte nell'anno della sua pretura.\nEra consuetudine dei Romani per i rei di \"Maiestas\", come in questo caso, assegnare un custode fino all'esecuzione della condanna, in questo caso fu il proconsole del 63 a.C. Lucio Giulio Cesare, fratello di sua moglie Giulia che era anche la madre del futuro triumviro Marco Antonio.\nL'esecuzione si svolse per strangolamento all'interno del carcere Mamertino. Con lui vennero strangolati Gaio Cornelio Cetego, Lucio Statilio, Marco Cepario, Tito Volturcio e Publio Gabinio Capitone, tutti appartenenti alla congiura ordita da Lucio Sergio Catilina, debellata da Marco Tullio Cicerone sotto il consolato di Decimo Giunio Silano e Lucio Licinio Murena."}
{"id": "1895210", "revid": "1272592", "url": "https://it.wikipedia.org/wiki?curid=1895210", "title": "Tredici (personaggio)", "text": "Remy Beauregard Hadley, soprannominata Tredici, \u00e8 un personaggio fittizio della serie televisiva statunitense \"Dr. House - Medical Division\", interpretato da Olivia Wilde. Tredici fa parte del nuovo team di diagnostica formato da Gregory House dopo il licenziamento della sua vecchia squadra alla fine della terza stagione. Il suo personaggio viene inizialmente presentato come molto schivo e riservato, al punto che i suoi colleghi, non conoscendone il nome, la chiamano semplicemente \"Tredici\", ovvero il numero assegnatole durante la gara indetta da House per la ricerca della sua nuova squadra. Il suo cognome viene svelato alla fine della quarta stagione della serie, mentre il suo nome durante la quinta stagione.\nCaratteristiche.\nNell'arco di tutta la serie Tredici si rivela essere abbastanza riluttante all'idea di parlare di s\u00e9 stessa. Incuriosito, House prova a carpire quale possa essere il suo grande segreto e le chiede se sia \"figlia di un padre alcolizzato\", domanda alla quale lei risponde con un secco \"sbagliato di nuovo\". Nell'episodio \"Sindrome dello specchio\", un paziente affetto dalla sindrome di Giovannini le mostra come sia \"spaventata\" dal restare da sola con s\u00e9 stessa. \nIl mistero viene svelato durante l'ottavo episodio della quarta stagione, in cui racconta a House che sua madre \u00e8 morta a causa della malattia di Huntington e che non desidera sapere se anche lei \u00e8 portatrice dello stesso: il non saperlo, spiega, le permette di dare il massimo anche nelle cose in cui crede di non essere abbastanza competente. House, con un sotterfugio, riesce a ottenere un campione del suo DNA per eseguire il test di conferma, ma alla fine, con risultati alla mano e in busta chiusa, decide di buttarli via senza consultarli. \nIl finale di stagione svela che \u00e8 portatrice della malattia di Huntington. Nel quinto episodio della quinta stagione (\"Tredici porta fortuna\") si scopre che le restano all'incirca dieci anni prima di morire.\nIn \"Il lato pi\u00f9 tenero\" prende particolarmente a cuore un bambino affetto da mosaicismo e, contro la volont\u00e0 dei genitori, gli rivela la verit\u00e0.\nAnche la sua sessualit\u00e0 \u00e8 ambigua, al punto che Foreman e House ne hanno ipotizzato la bisessualit\u00e0. I loro sospetti verranno poi confermati nel quinto episodio della quinta stagione. Anche per questo \u00e8 una delle pi\u00f9 bersagliate dalle frecciate di House; viene licenziata due volte, in \"Tredici porta fortuna\" e in \"Infedele\".\nInfanzia.\nNell'episodio \"Dolci chili di troppo\", grazie a tre flashback, si vengono a conoscere dettagli importanti sull'infanzia di Tredici, in particolare il suo rapporto con i genitori. All'et\u00e0 di nove anni Remy osserva la madre Anne mentre la malattia di quest'ultima, ovvero la malattia di Huntington, si fa sempre pi\u00f9 manifesta: ha delle strane torsioni lungo tutto il corpo, grida di continuo, ha alterazioni della personalit\u00e0, per esempio sgrida la figlia senza una ragione precisa. Il padre John aiuta in tutti i modi la moglie e al tempo stesso cerca di tranquillizzare Remy, spiegandole che quello che la madre fa non \u00e8 di sua volont\u00e0 ma \u00e8 dovuto alla sua malattia e che il suo cervello si sta rimpicciolendo. Tuttavia la bambina, nonostante queste spiegazioni, odia la madre e non sopporta la sua anormalit\u00e0. \nCos\u00ec presto la madre incomincia a peggiorare e il marito \u00e8 costretto a ricoverarla. Prima di partire per l'ospedale John invita la figlia a salutare probabilmente per l'ultima volta la madre (poich\u00e9 la demenza le avrebbe impedito presto di riconoscere chiunque), dicendole che se non l'avesse fatto si sarebbe poi pentita per il resto della vita, ma Remy, sempre in collera con la madre e i suoi rimproveri, si rifiuta in tutti i modi di parlarle e di salutarla. Poco tempo dopo Anne muore, senza mai aver ricevuto l'ultimo addio dalla figlia.\nDa adulta Remy, che scopre di aver ereditato la malattia della madre, si rende conto della triste condizione di Anne e, come aveva predetto il padre, rimpiange enormemente il suo comportamento nei confronti della madre che invece avrebbe avuto bisogno del suo amore, tanto che \u00e8 turbata da ogni ricordo della sua infanzia.\nBiografia.\nIn \"97 secondi\", Tredici diagnostica correttamente a un paziente disabile lo strongiloide e lo tratta con l'ivermectina. Ma il paziente non riesce a prendere le pillole perch\u00e9 il suo cane da accompagnamento le mangia prima che lui possa assumerle: il risultato \u00e8 la morte di entrambi. House la rimprovera per non essersi assicurata che il paziente prendesse il farmaco, ma non la licenzia perch\u00e9 \u00e8 sicuro che non commetter\u00e0 lo stesso errore due volte. Al termine della gara indetta per trovare la nuova squadra di House, la Cuddy dice che, visto che House ha gi\u00e0 Foreman per la sua squadra, pu\u00f2 assumere soltanto altre due persone. Cos\u00ec House licenzia Tredici e Amber Volakis sostenendo che Chris Taub e Lawrence Kutner sono i pi\u00f9 adatti: in realt\u00e0 House sa che la Cuddy vorrebbe almeno un medico di sesso femminile all'interno del team e fa in modo che sia lei, contrariata dalla scelta di un team di soli uomini, ad assumere anche la dottoressa Hadley.\nCome dichiarato da Tredici nell'episodio \"Tredici porta fortuna\", dopo aver scoperto di essere affetta dalla malattia di Huntington rimane intontita per qualche giorno, poi passa settimane a casa a piangere, successivamente (come confermato nell'episodio \"La morte cambia tutto\") si riprende parzialmente e con l'intenzione di voler fare qualcosa di importante nel suo lavoro nei pochi anni che le restano da vivere.\nTuttavia, non avendo raggiunto la corretta diagnosi e non avendo in nessun modo influito sul comportamento della paziente che continua a sottomettersi al proprio capo (sempre nell'episodio \"La morte cambia tutto\"), la dottoressa arriva ad avere sfiducia nei propri ideali adottati per affrontare ottimisticamente la futura morte. Viene cos\u00ec assalita dalla rabbia, cerca di convincersi dell'insignificanza della propria sorte e incomincia a condurre una vita sregolata: incomincia ad abbordare belle ragazze per delle \"sveltine senza impegno\", al riguardo afferma di essere \"una cui non piacciono le repliche\"; in questo modo cerca di vivere la sua vita il pi\u00f9 intensamente possibile; nello stesso lasso di tempo ha incominciato ad assumere cocaina. Cade cos\u00ec (come dimostrato nell'episodio \"Tredici porta fortuna\") in uno stato di disperazione, solitudine e vacuit\u00e0.\nSar\u00e0 Foreman a fare riemergere Tredici dal \"processo autodistruttivo\" (come lo chiama House) che aveva intrapreso. Il brillante neurologo, infatti, la inserisce in un \"trial\" clinico riguardante la malattia di Huntington. Durante il trial, Remy conosce una povera donna affetta dall'Huntington in fase avanzata, ma scopre anche di provare un interesse sentimentale per il collega: alla fine i due si baciano appassionatamente e si fidanzano.\nNe \"Il bene pi\u00f9 grande\" una trasgressione di Foreman al protocollo del \"trial\" le fa sviluppare un tumore al cervello, da cui guarisce grazie a una radioterapia; poco dopo perdona il collega, anche se viene espulsa dalla sperimentazione; in \"Infedele\" House minaccia di licenziare lei o Foreman se non avessero interrotto la relazione: dopo vari litigi e sacrifici, i due fingono di lasciarsi; House, che ha capito il trucco, non la caccia comunque.\nFra i membri dell'ospedale, Tredici \u00e8 forse la pi\u00f9 scioccata dalla morte di Kutner: quando lo vede sul pavimento viene colta da una crisi isterica; poco dopo, mentre sta discutendo con il resto del team, ha gli occhi arrossati, cosa che fa supporre che abbia pianto; inoltre decide di dare personalmente la notizia ai genitori adottivi del defunto, che elogia varie volte per la bravura; vuole passare del tempo con Foreman. Questi inizialmente preferisce stare solo, ma dopo il funerale di Kutner si riavvicina a Tredici. Nella sesta stagione il neurologo ottiene temporaneamente il posto di House come caporeparto e finisce per licenziare Tredici, a causa del fatto che non riesce a essere il suo superiore e al contempo il suo fidanzato, e i due alla fine si lasciano. Quando House riprende le sue mansioni la fa riassumere e, nonostante le iniziali difficolt\u00e0 con Eric, i due medici decidono di rimanere buoni amici. Nel primo episodio della settima stagione \"E adesso?\" Tredici se ne va senza dare spiegazioni, il mistero viene risolto nell'episodio \"Indagine\", in cui House scopre che Remy ha passato l'ultimo anno in un carcere per un motivo ignoto. Durante una conversazione con Tredici, House capisce che la donna aveva un fratello, colpito anch'egli dalla malattia di Huntington, a quel punto comprende che il motivo per il quale Tredici \u00e8 finita in prigione \u00e8 perch\u00e9 ha effettuato illegalmente l'eutanasia al fratello. Dopo aver scontato la sua condanna in prigione, la dottoressa viene riassunta da House, che le promette che quando sar\u00e0 il momento sar\u00e0 lui a effettuarle l'eutanasia. Nell'ultima stagione Tredici si trova una compagna e nell'ultimo episodio \"Tutti muoiono\" come tutti gli altri crede che House sia morto in un incendio (in realt\u00e0 il medico \u00e8 ancora vivo, ha simulato una morte per non finire in prigione per vandalismo) e al funerale nel suo elogio funebre fa capire a tutti quanto avesse apprezzato l'offerta dell'ex capo di effettuare per lei l'eutanasia.\nCreazione del personaggio.\nInsieme con i colleghi attori Peter Jacobson, Kal Penn e Anne Dudek, Olivia Wilde non sapeva che sarebbe stata nel cast fino a che non lesse la sceneggiatura del telefilm. Ci\u00f2, a detta dei produttori, rese migliore la loro interpretazione dell'episodio \"Giochi\". Il nome di Tredici era originariamente destinato a essere rivelato nel corso della storia, ma il team di produzione ha deciso di non farlo. Il nome del personaggio di Tredici \u00e8 ufficialmente su tutti i documenti, tra cui anche i fogli di convocazione, indicato esclusivamente con la semplice parola \"Tredici\" per collegarsi scherzosamente con il tormentone all'interno della trama tra Tredici e House secondo il quale a House basterebbe semplicemente controllare il suo file per trovare il suo nome. La Wilde descrive Tredici come un \"grande scrigno di segreti\", uno di questi \u00e8 la possibilit\u00e0 della malattia di Huntington.\nTredici \u00e8 stata spesso paragonata, a volte negativamente, con Allison Cameron, la precedente protagonista femminile della squadra di House. Anche l'attrice Jennifer Morrison che interpreta Cameron fa questo paragone. La Wilde invece descrive Tredici come \"quasi l'opposto\" di Cameron, che \u00e8 \"compassionevole ed emotiva\", e ha spiegato la somiglianza tra i personaggi relativa ai compiti che House ha assegnato alle due, e che \"con due donne in una serie, il confronto nasce spontaneo\"."}
{"id": "1895215", "revid": "339392", "url": "https://it.wikipedia.org/wiki?curid=1895215", "title": "Red Bull Salisburgo", "text": ""}
{"id": "1895218", "revid": "293377", "url": "https://it.wikipedia.org/wiki?curid=1895218", "title": "Steaua Bucarest", "text": ""}
{"id": "1895222", "revid": "339392", "url": "https://it.wikipedia.org/wiki?curid=1895222", "title": "Santuario di Sant'Anatolia", "text": ""}
{"id": "1895226", "revid": "287204", "url": "https://it.wikipedia.org/wiki?curid=1895226", "title": "Alfa Romeo Tipo 103", "text": "LAlfa Romeo Tipo 103, anche nota come Progetto V, \u00e8 un prototipo realizzato dall'Alfa Romeo nel 1960.\nIl contesto.\nIn seguito alla presentazione della Fiat 600 nel 1955, la dirigenza Alfa Romeo autorizz\u00f2 lo studio di un'utilitaria a trazione anteriore, settore in cui la casa milanese non si era mai cimentata prima. Il progetto per la nuova vettura, denominato \"Tipo 13-61\", vide la partecipazione di valenti tecnici quali Rudolf Hruska, Orazio Satta Puliga e Giuseppe Busso, ma rimase sulla carta a causa degli alti costi previsti per l'avvio della produzione.\nLa dirigenza aziendale, nel 1958, accanton\u00f2 quindi il progetto preferendo indirizzarsi sulla costruzione su licenza dei modelli 4 e Dauphine della Renault, allo scopo d'inserirsi nel mercato italiano delle automobili di piccola cilindrata.\nLa vettura.\nNel 1959, dopo l'enorme interesse suscitato dall'avveniristica Morris Mini di Alec Issigonis, l'Alfa Romeo rispolver\u00f2 l'idea di sperimentare la trazione anteriore. L'ufficio tecnico si rimise al lavoro progettando una vettura di classe inferiore alla Giulietta: una piccola berlina a tre volumi e quattro porte con schema \"tutto avanti\", mossa da un propulsore a quattro cilindri in linea di 1.000 cm con distribuzione bialbero a camme in testa \u2014 motorizzazione che proprio in quegli anni era stata messa a punto in Alfa Romeo \u2014, posizionato trasversalmente e dotato di cambio a quattro marce. \nIl modello di forma fu realizzato nel 1960 e, nella seconda met\u00e0 del 1962, vennero eseguiti i primi test su strada, dai quali risult\u00f2 che la Tipo 103, del peso di 725 kg, riusciva a sviluppare 49 CV e raggiungere la velocit\u00e0 di 139 km/h, coprendo il km da fermo in 41,2 secondi. Tali incoraggianti risultati, tuttavia, non convinsero i vertici alfisti del tempo ad avviare la produzione di un'automobile a trazione anteriore, che sar\u00e0 rispolverata per il progetto Alfasud solo alla fine degli anni 1960. \nNonostante la mancata produzione, il prototipo si rivel\u00f2 particolarmente importante per altre automobili di serie del marchio meneghino. Le soluzioni meccaniche fornirono una buona base di partenza per lo sviluppo della succitata Alfasud, mentre i canoni stilistici, oltre a essere adottati per la Giulia, al di fuori di Arese influenzarono notevolmente la sagoma della Renault 8.\nL'unico esemplare rimasto della Tipo 103 \u00e8 conservato presso il Museo Storico Alfa Romeo di Arese."}
{"id": "1895228", "revid": "1305772", "url": "https://it.wikipedia.org/wiki?curid=1895228", "title": "Aripuana", "text": ""}
{"id": "1895229", "revid": "111433", "url": "https://it.wikipedia.org/wiki?curid=1895229", "title": "Callithrix intermedia", "text": "Lo uistit\u00ec di Hershkovitz (\"Callithrix intermedia\" ) \u00e8 un primate platirrino della famiglia dei Cebidi.\nVeniva un tempo classificata come sottospecie di \"Callithrix humeralifera\" (\"C. humeralifer intermedia\").\nVive nella regione amazzonica brasiliana, nella zona dell'Aripuana: in particolare, predilige le zone di foresta non soggette alle inondazioni conseguenti agli straripamenti dei fiumi durante la stagione delle piogge (dette in portoghese \"tierra firma\").\nVive in gruppi di una decina d'individui, comprendenti una femmina dominante, alcuni maschi con lei non imparentati ed i suoi figli di vari parti: ciascun gruppo delimita un territorio di circa 28 ettari, che tuttavia non viene difeso attivamente, anzi non \u00e8 infrequente vedere vari gruppi nutrirsi su un unico albero.\nSi nutre di insetti, linfa, frutta e bacche.\nLa femmina dominante \u00e8 anche l'unica a potersi riprodurre nell'ambito del gruppo: in cattivit\u00e0 questi animali preferiscono vivere a coppie, mentre in natura od in grandi gabbie che ricreano fedelmente l'ambiente naturale la femmina tende a praticare la poliandria.\nLa gestazione dura circa 5 mesi, al termine dei quali vengono dati alla luce due gemelli, i quali vengono accuditi dall'intero gruppo e lasciati alla madre solo per la poppata."}
{"id": "1895232", "revid": "767487", "url": "https://it.wikipedia.org/wiki?curid=1895232", "title": "Fortap\u00e0sc", "text": "Fortap\u00e0sc \u00e8 un film del 2009, diretto da Marco Risi, sulla breve esistenza e la tragica fine del giornalista Giancarlo Siani, interpretato da Libero De Rienzo.\nTra gli altri interpreti si segnalano Michele Riondino, Ennio Fantastichini, Ernesto Mahieux, Daniele Pecci, Valentina Lodovini, Gianfranco Gallo, Massimiliano Gallo. Il film \u00e8 tratto da \"Mehari\", un cortometraggio realizzato nel 1999 da Gianfranco De Rosa (poi produttore esecutivo di \"Fortap\u00e0sc\").\nTrama.\nGiancarlo Siani \u00e8 un giovane giornalista napoletano che lavora nella redazione locale de \"Il Mattino\" a Torre Annunziata; Siani scrive di cronaca nera. Occupandosi di cronaca nera e di omicidi di camorra, il giornalista incomincia a indagare sulle alleanze dei camorristi annunziatesi con i reggenti di altri clan della Campania e scopre vaste aree di corruzione e connivenze tra politici e criminalit\u00e0 organizzata.\nNonostante le minacce pi\u00f9 o meno velate della classe politica locale, Siani pian piano riesce a intuire la corruzione del Sindaco e di come un suo caro amico, Ciro, si sia ridotto a fare lavori malavitosi come portare tangenti (occultate fra la carne) a politici e clan, per aiutare economicamente la sua famiglia. Continua nella sua inchiesta, in special modo dopo la strage del circolo dei pescatori, avvenuta il 26 agosto 1984, voluta dal clan Bardellino per \"risanare\" i conti con il clan Gionta volendone ammazzare il capo Valentino che riesce a scappare, costandogli per\u00f2 otto uomini.\nI suoi articoli per\u00f2 infastidiscono particolarmente i boss camorristi della zona, mettendone in crisi le alleanze, fino all'arresto del boss Valentino Gionta, preso fuori Casa Nuvoletta, appartenente ai boss Lorenzo e Angelo Nuvoletta. Il suo giusto intuito lo porta anche a smascherare il sindaco di Torre Annunziata, Cassano, che viene condannato a sette anni e mezzo.\nCos\u00ec, dopo esser stato trasferito nella sede centrale del quotidiano partenopeo, in una riunione di camorra viene decisa la condanna a morte di Siani, che per loro sembra abbia \"alzato troppo la manica\" e la sua condanna \u00e8 decisa. Siani viene ucciso la sera del 23 settembre 1985, pochi giorni dopo aver compiuto 26 anni, nel quartiere residenziale del Vomero, nei pressi di piazza Leonardo, a pochi metri da casa sua. Quella sera stessa si tenne il concerto di Vasco Rossi, a cui il giornalista avrebbe voluto assistere.\nIncassi.\nIl film ha incassato 703.000 \u20ac in tutto il periodo di programmazione.\nColonna sonora.\nLa colonna sonora del film comprende i seguenti brani:"}
{"id": "1895241", "revid": "729019", "url": "https://it.wikipedia.org/wiki?curid=1895241", "title": "Anegada", "text": "L'isola di Anegada \u00e8 la pi\u00f9 settentrionale delle Isole Vergini britanniche, un gruppo di isole che fa parte del l'arcipelago delle Isole Vergini.\nSi trova a circa 24\u00a0km a nord dell'isola di Virgin Gorda. \u00c8 separata dall'isola di Sombrero delle Anguilla dallo stretto del passaggio di Anegada.\nSi estende su una superficie di circa 39 chilometri quadrati, il che la rende la seconda isola per dimensioni delle Isole Vergini britanniche. Al censimento del 2010 la popolazione dell'isola era di persone per lo pi\u00f9 residente nell'unico centro abitato chiamato The Settlement.\nAnegada \u00e8 una delle poche isole dell'arcipelago a non avere origine vulcanica \u00e8 infatti costituita da calcare e corallo, \u00e8 completamente pianeggiante, il suo punto pi\u00f9 elevato raggiunge solo gli 8,5\u00a0m sul livello del mare, dalla conformazione deriva il nome con cui era chiamata in spagnolo, \"tierra anegada\" (terra sommersa). Caratterizzata da spiagge bianche coralline ospita la pi\u00f9 lunga barriera corallina dei Caraibi e la quarta pi\u00f9 lunga al mondo chiamata \"Horseshoe Reef\" e lunga 29 km. La barriera corallina rende difficoltoso raggiungere l'unico approdo dell'isola, nel tempo numerosissimi sono stati i naufragi e i relitti presenti, tra questi la HMS Astraea nel 1808, la Donna Paula nel 1819 e la MS Rocus nel 1929.\nLa parte occidentale dell'isola \u00e8 caratterizzata dalla presenza di numerosi stagni salmastri un tempo abitati da numerossissimi fenicotteri rossi scomparsi negli anni '50 e da poco reintrodotti.\nLe caratteristiche morfologiche e il clima asciutto hanno un notevole impatto sulla biodiversit\u00e0, sull'isola si trovano 332 specie vegetali, 16 sono a rischio e tre sono endemiche. L'isola ospita diverse colonie di uccelli marini nidificanti per un totale di 99 specie diverse. Vi nidificano le tartarughe marine ed \u00e8 endemica una specie di iguana (\"Cyclura pinguis\").\nLa principale attivit\u00e0 commerciale su Anegada \u00e8 il turismo.\nAlla fine degli anni '70 del XX secolo l'uomo d'affari britannico Ken Bates contratt\u00f2 un affitto di gran parte dell'isola per un periodo di 199 anni, ma l'azione di un attivista locale, Noel Lloyd, diede inizio a una protesta che costrinse il governo locale a cancellare questo piano. Oggi un parco a Tortola \u00e8 dedicato a Noel Lloyd con al centro una statua in suo onore."}
{"id": "1895242", "revid": "89009", "url": "https://it.wikipedia.org/wiki?curid=1895242", "title": "Basilica di Sant'Anastasia", "text": ""}
{"id": "1895262", "revid": "122315", "url": "https://it.wikipedia.org/wiki?curid=1895262", "title": "Callithrix leucippe", "text": "Lo uistit\u00ec bianco o uistit\u00ec a orecchie nude (\"Callithrix leucippe\" ) \u00e8 un primate platirrino della famiglia dei Cebidi.\nVeniva un tempo considerato una popolazione mutante di \"Callithrix argentata\", del quale venne poi classificato come sottospecie (\"C. argentata leucippe\").\nVive nella foresta amazzonica brasiliana, nella zona ad est del rio Tapaj\u00f3s, compresa fra i fiumi Cupari e Jamanxim nello stato di Par\u00e1.\nMisura fino a 55 cm, di cui pi\u00f9 della met\u00e0 spettano alla lunga coda, per un peso che sfiora i 450 g.\nIl corpo \u00e8 completamente biancastro, coda compresa. La faccia e le orecchie sono nudi e rosati (da qui il nome comune della specie).\nHa abitudini diurne ed arboricole: vive in gruppetti familiari che contano una decina d'individui e sono guidati da una femmina dominante, che \u00e8 anche l'unica a potersi riprodurre: gli altri membri del gruppo sono solitamente imparentati con la femmina (figli di vari parti, \"partner\").\nOgni gruppo \u00e8 solito delimitare un proprio territorio tramite secrezioni di una ghiandola soprapubica che viene sfregata contro dei rami nelle zone di confine con territori di altri gruppi, che spesso si sovrappongono anche in gran parte fra loro: tuttavia, non \u00e8 chiaro se queste secrezioni abbiano realmente carattere di demarcazione territoriale, poich\u00e9 esse vengono molto spesso del tutto ignorate da membri di altri gruppi. In ogni caso, la specie non \u00e8 assai territoriale e scontri violenti sono rari, anzi spesso si possono osservare vari gruppi intenti a nutrirsi sullo stesso ramo.\nLa dieta consiste principalmente di frutta e insetti: \u00e8 meno dipendente da linfa e gommoresina rispetto ad altre specie di uistit\u00ec e tende a fare uso di questi cibi solo durante i periodi di magra."}
{"id": "1895264", "revid": "89009", "url": "https://it.wikipedia.org/wiki?curid=1895264", "title": "Basilica di Santa Balbina", "text": ""}
{"id": "1895284", "revid": "767487", "url": "https://it.wikipedia.org/wiki?curid=1895284", "title": "Circo equestre Za-bum", "text": "Circo equestre Za-bum \u00e8 un film italiano del 1949 diretto da Mario Mattoli.\nLa pellicola \u00e8 divisa in quattro episodi: \"Galoppo finale dal circo\", \"Gelosia\", \"Dalla finestra\" e \"Il postino\".\nProduzione.\nIl film, realizzato nel 1944, usc\u00ec nelle sale italiane soltanto nel 1949."}
{"id": "1895285", "revid": "205250", "url": "https://it.wikipedia.org/wiki?curid=1895285", "title": "Juanjo Puigcorb\u00e9", "text": "Biografia.\nHa cominciato la carriera da attore in piccoli gruppi di teatro indipendente, attorno al 1976. Inizi\u00f2 a farsi notare con interpretazioni in catalano in teatri e cinema negli anni ottanta. Negli ultimi anni ha accumulato una lunga filmografia, caratterizzata da interpretazioni comiche, sia in catalano come in spagnolo.\nNel 1993 ha recitato nel ruolo di protagonista nel film \"The Window Over the Way\", che gli valse in \"Premi de Cinematografia de la Generalitat de Catalunya\" come miglior attore. Il film venne anche presentato al Festival internazionale del cinema di Berlino.\n\u00c8 sposato con l'attrice Lola Marceli."}
{"id": "1895286", "revid": "15756", "url": "https://it.wikipedia.org/wiki?curid=1895286", "title": "Frank Schlesinger", "text": "Ha iniziato a lavorare all'osservatorio Yerkes dove \u00e8 stato il precursore del metodo fotografico per determinare la parallasse delle stelle. Ha completato e pubblicato il Bright Star Catalogue.\nGli \u00e8 stato dedicato l'asteroide 1770 Schlesinger."}
{"id": "1895288", "revid": "838137", "url": "https://it.wikipedia.org/wiki?curid=1895288", "title": "Selkis", "text": "Selkis (originariamente Selket, ma anche Serket, Selqet, Selkit, Serqet) era una divinit\u00e0 egizia appartenente alla religione dell'Antico Egitto. Deificazione dello scorpione, era dea della fertilit\u00e0, della natura, degli animali, della magia, della medicina e della guarigione delle punture da animali e insetti velenosi. Era anche connessa all'oltretomba, in quanto si riteneva sorvegliasse una delle quattro porte del \"Duat\", l'aldil\u00e0 egizio; inoltre era patrona di uno dei quattro vasi canopi del corredo funebre, quello contenente le viscere del defunto.\nNome.\nLa puntura dello scorpione induce una paralisi, ed \u00e8 per questo che il nome di Selkis, ellenizzazione dell'originale egizio \"Selket\", potrebbe essere tradotto come \"Colei Che stringe la gola\". Una traduzione alternativa \u00e8 \"Colei Che permette alla gola di respirare\".\nIconografia.\nEra rappresentata come donna con uno scorpione stilizzato sul capo o, pi\u00f9 raramente, come scorpione con il volto di donna. Lo scorpione \u00e8 uno dei pi\u00f9 antichi simboli egizi, presente gi\u00e0 nell'Egitto predinastico, precisamente nella cultura Naqada III (3300 a.C. - 3060 a.C.).\nSelkis nei corredi funerari.\nAl pari di Iside, Selkis poteva essere rappresentata in scultura, pittura o rilievo, accanto ai sarcofagi o alle casse per vasi canopi, con le braccia aperte in un gesto di protezione (talvolta dalle braccia aperte partivano lunghe ali che avvolgevano completamente nel loro abbraccio i quattro lati del sarcofago: \u00e8 il caso del sarcofago in granito in di Horemheb nella tomba KV57 della Valle dei Re). In tale posa, ma senza ali, compare in una famosa statuetta aurea facente parte della grande ed elaborata cassa per i vasi canopi, in legno e oro, che racchiudeva un'altra cassa in calcite, la quale a sua volta conteneva i canopi del faraone Tutankhamon. In tale celebre statua, Selkis indossa un lungo e aderente abito plissettato e una parrucca a borsa sormontata dall'usuale scorpione. Inoltre, insieme a Iside, Nefti e Neith, compare ai quattro angoli del sarcofago stesso del giovane faraone, cos\u00ec come sulla succitata cassa canopica pi\u00f9 interna, scolpita in un singolo blocco di calcite.\nRuolo.\nNon esistono miti o racconti specifici sulla dea Selkis, al contrario della maggior parte delle divinit\u00e0 egizie, cos\u00ec come non sono mai stati trovati templi a lei dedicati. In quanto protettrice contro il veleno degli animali e il morso dei serpenti, gli egizi credevano che Selkis proteggesse la barca solare di Ra, durante la traversata dell'oltretomba, dagli attacchi dell'enorme serpente Apopi, malvagia incarnazione del caos, venendo talvolta rappresentata nelle scene della cattura di Apopi. Siccome la maggior parte degli animali velenosi sono anche mortali, Selkis era pure annoverata fra le divinit\u00e0 funerarie, essendo connessa, in particolare, ai veleni e alle sostanze che causano l'irrigidimento del corpo. La sua tutela si estendeva alle tende in cui i sacerdoti imbalsamatori operavano. Inoltre, insieme a Iside, Nefti e Neith, aveva il compito di proteggere uno dei vasi canopi: quello dalla testa di falco, dedicato a Qebeshenuf, che conteneva gli intestini. \nAmuleti di Selkis potevano essere inseriti fra le bende della mummia per proteggere il corpo dai pericoli dell'aldil\u00e0 cos\u00ec come da quelli terreni. In aggiunta, Selkis era adorata come dea fertilit\u00e0, in quanto patrona delle lontanissime sorgenti del Nilo. Possedeva inoltre poteri taumaturgici, esercitati tramite maghi e incantatori denominati \"incantatori di Selkis\", Gli appartenenti alla sua classe sacerdotali erano invece tutti medici: mentre, per esempio, i sacerdoti di Sekhmet erano specializzati nella frattura delle ossa, quelli di Selkis curavano le persone punte da animali velenosi o in generale avvelenate.\nRapporto con Iside.\nNel costante evolversi del pantheon egizio, questa divinit\u00e0 predinastica fin\u00ec con l'essere assimilata a Iside, dapprima a livello iconografico o con rapporti di parentela e, infine, col ridurla a un mero aspetto della stessa Iside, il cui culto era divenuto preponderante. Selkis era frequentemente descritta come un'aiutante di Iside nello svolgimento dei riti funebri per Osiride e nell'educazione del piccolo Horus.\nStoria.\nLe specie di scorpioni pi\u00f9 pericolose si trovano nel Nord Africa e la loro puntura pu\u00f2 risultare letale. Per questo motivo, Selkis venne reputata da subito una divinit\u00e0 importante e necessaria, eletta da alcuni faraoni come loro protettrice. La sua stretta connessione con i pi\u00f9 antichi sovrani d'Egitto implica che ne fosse anche patrona: \u00e8 soprattutto il caso di re Scorpione I e di Scorpione II (ca. 3100 a.C.). \u00c8 menzionata nei \"Testi delle piramidi\", risalenti all'Antico Regno (ca. 2680 - 2180 a.C.). Una formula protettiva proveniente da tale \"corpus\" (PT 555) cos\u00ec recita: "}
{"id": "1895293", "revid": "278830", "url": "https://it.wikipedia.org/wiki?curid=1895293", "title": "Esposito bros", "text": ""}
{"id": "1895294", "revid": "1100311", "url": "https://it.wikipedia.org/wiki?curid=1895294", "title": "Julien Sabl\u00e9", "text": "Carriera.\nSaint-\u00c9tienne.\nJulien Sabl\u00e8 crebbe nel vivaio del AS Saint-\u00c9tienne e, nel 1997, esord\u00ec in prima squadra nella Ligue 2. Nel suo anno d'esordio il AS Saint-\u00c9tienne ottenne la promozione in Ligue 1 e nella stagione successiva Julien divenne un pilastro portante della formazione francese. Durante gli anni si ritagli\u00f2 un ruolo importante in squadra, fino a diventarne il capitano. Nell'estate 2007, dopo varie voci che davano come certo il suo passaggio all'OM, venne ceduto al Racing Club de Lens.\nLens.\nSabl\u00e8 firm\u00f2 un contratto quadriennale con il Racing Club de Lens e il suo cartellino venne pagato 2,5 milioni di euro. La stagione, per\u00f2, non fu molto fortunata por il giocatore marsigliese che, non trovando un posto da titolare fisso, gioc\u00f2 solamente 16 partite. Inoltre, a fine anno arriv\u00f2 la retrocessione nella Ligue 2 a causa del terzultimo posto in classifica.\nDurante l'estate 2008 viene visionato in prova dalle societ\u00e0 Derby County e Chievo Verona, ma, nonostante la sua esperienza, non viene acquistato, rimanendo a giocare per un'altra stagione nella Ligue 2\nDopo tre anni al Nizza e due al Bastia, il 10 maggio 2014 annuncia il suo addio al calcio a fine stagione\nStatistiche.\nStatistiche da allenatore.\n\"Statistiche aggiornate al 14 dicembre 2021\"."}
{"id": "1895304", "revid": "339392", "url": "https://it.wikipedia.org/wiki?curid=1895304", "title": "Electrogoth", "text": ""}
{"id": "1895305", "revid": "767487", "url": "https://it.wikipedia.org/wiki?curid=1895305", "title": "Draft NBA 1997", "text": "Il Draft NBA 1997 si \u00e8 svolto il 25 giugno 1997 a Charlotte, Carolina del Nord. I Washington Wizards dovettero rinunciare alla 17\u00aa chiamata, in seguito alla vicenda legata al contratto di Juwan Howard."}
{"id": "1895307", "revid": "259573", "url": "https://it.wikipedia.org/wiki?curid=1895307", "title": "Charlotte (North Carolina)", "text": ""}
{"id": "1895308", "revid": "174925", "url": "https://it.wikipedia.org/wiki?curid=1895308", "title": "Uaget", "text": ""}
{"id": "1895315", "revid": "155118", "url": "https://it.wikipedia.org/wiki?curid=1895315", "title": "Upuat", "text": ""}
{"id": "1895319", "revid": "1543377", "url": "https://it.wikipedia.org/wiki?curid=1895319", "title": "Bye Bye (Mariah Carey)", "text": "Bye Bye \u00e8 un brano musicale scritto dalla cantante Mariah Carey, Johnt\u00e1 Austin ed il team di produttori Stargate, per l'undicesimo album della Carey \"E=MC\u00b2\". Il brano \u00e8 stato distribuito come secondo singolo estratto dall'album.\nMTV ha dichiarato che la canzone, che sembra essere dedicata dalla cantante al suo defunto padre, \u00e8 in realt\u00e0 dedicata a tutti coloro che hanno perso qualcuno, sia che si trattasse di una persona amata o una odiata, che comunque fa sentire la propria mancanza.\nEsistono due remix ufficiali di \"Bye Bye\". Il primo figura la collaborazione di Jay Z, mentre al secondo hanno lavorato Akon e Lil Wayne.\nLa canzone \u00e8 stata nominata ai Teen Choice Awards nel 2008, come migliore canzone R&amp;B.\nIl video.\nRegista del video di \"Bye Bye\" \u00e8 Justin Francis. Il video consiste di diverse scene con protagonisti la Carey e suo marito Nick Cannon, unito ad altre sequenze registrate dietro le quinte di alcune manifestazioni a cui la cantante ha preso parte. Il video si conclude con alcune fotografie di diverse persone morte, fra cui Alfred Roy, padre di Mariah Carey, il produttore David Cole, Luciano Pavarotti, Ol' Dirty Bastard, e Luther Vandross, tutti artisti con cui la Carey aveva collaborato nel corso della propria carriera.\nIl video \u00e8 stato trasmesso per la prima volta alla mezzanotte del 5 maggio 2008 sul sito comcast.net.\nA fine luglio 2008, il video \u00e8 stato visto oltre nove milioni di volte sul sito di video sharing YouTube.\nSul sito ufficiale della Universal Records il video di \"Bye Bye\" ha collezionato oltre 3,500,000 visite."}
{"id": "1895324", "revid": "767487", "url": "https://it.wikipedia.org/wiki?curid=1895324", "title": "Marko Elsner", "text": "Biografia.\nEra figlio di Branko Elsner, anch'egli calciatore professionista.\nCarriera.\nClub.\nInizi\u00f2 la carriera nel 1977 nell'Olimpia Lubiana. Nel 1983 pass\u00f2 alla con cui vinse un campionato jugoslavo e una coppa di Jugoslavia. Nel 1987 si trasfer\u00ec in Francia al e nel 1990 fu acquistato dall'Admira Wacker, squadra di Bundesliga austriaca. Nel 1991 ritorn\u00f2 al Nizza, dove termin\u00f2 la carriera nel 1993.\nNazionale.\nGioc\u00f2 sia con che con la .\nCon la Jugoslavia vanta 14 presenze, la partecipazione al e la vittoria della medaglia di bronzo Olimpiadi di .\nCon la Slovenia gioc\u00f2 due partite tra il 1992-1993: contro il 18 novembre 1992 e contro l' il 7 aprile 1993."}
{"id": "1895327", "revid": "6923", "url": "https://it.wikipedia.org/wiki?curid=1895327", "title": "Piero Sanna", "text": "Biografia.\nNato a Benetutti (Sassari), per oltre 40 anni nell'Arma dei Carabinieri e amante da sempre del cinema, si \u00e8 diplomato nel 1975 alla Scuola Civica di Cinema di Milano. Dal 1976 fa parte di \"Ipotesi cinema\", la scuola di Ermanno Olmi, con cui ha collaborato.\nAutore di documentari, si fa conoscere al grande pubblico nel 2003 con il film \"La destinazione\", attualmente unica sua opera prodotta per il grande pubblico, da lui scritta e di cui ha curato anche il montaggio.\nIl film ha ricevuto vari premi, tra i quali il premio della sezione \"Ippocampo\" al festival internazionale \"Maremetraggio\"."}
{"id": "1895329", "revid": "88740", "url": "https://it.wikipedia.org/wiki?curid=1895329", "title": "Vito Guarrasi", "text": "Biografia.\nFiglio di una agiata famiglia di possidenti di Alcamo introdotta negli ambienti nobiliari dell'isola, Vito Guarrasi \u00e8 stato un controverso avvocato e manager. Era un lontano cugino di Enrico Cuccia (una zia di Guarrasi era sposata con uno zio di Cuccia). \nA Cassibile.\nNel 1943, con il grado di sottotenente di complemento del servizio automobilistico fu presente alla firma dell'Armistizio di Cassibile assieme al generale Giuseppe Castellano, in qualit\u00e0 di suo aiutante di campo.\nIn un rapporto del 27 novembre 1944 indirizzato al Segretario di Stato USA, il console generale statunitense a Palermo Alfred Nester afferm\u00f2 che Vito Guarrasi, assieme ad altre personalit\u00e0 dell'isola, fu presente ad una riunione con alti ufficiali americani in cui si discusse se la Sicilia dovesse separarsi dall'Italia e dichiarare l'indipendenza. Il rapporto del console \u00e8 significativamente intitolato: \"Formation of group favoring autonomy of Sicily under direction of Mafia.\" (formazione di un gruppo che favorisca l'autonomia della Sicilia sotto la direzione della Mafia).\nDal 2 ottobre 1947 Guarrasi \u00e8 socio fondatore della societ\u00e0 cooperativa La voce della Sicilia, di ispirazione socialista. Dal 7 luglio 1948 al 19 ottobre 1964 \u00e8 consigliere di amministrazione della societ\u00e0 mineraria \"Val Salso\", dedita all'estrazione e alla commercializzazione dello zolfo e dei suoi derivati.\nTra politica e impresa.\nNel 1948 Guarrasi si candid\u00f2 alle elezioni politiche nelle liste del Fronte Popolare. Negli anni Cinquanta entr\u00f2 nel consiglio di amministrazione del giornale comunista \"L'Ora\" di Palermo. Avvocato civilista, risulta iscritto all'albo presso il foro di Palermo il 2 maggio 1949.\nDal 20 marzo 1949 al 30 marzo 1952 fu presidente della Cassa Agricola e Professionale Don Rizzo di Alcamo, una piccola banca orientata verso il credito agricolo e privato. Guarrasi, nel corso della gestione della cassa dovette fronteggiare un iniziale flessione dei depositi e un aumento della richiesta di prestiti dovuta al periodo di crisi in cui versava l'economia Italiana nel 1950 e anche una serie sempre pi\u00f9 accesa di rivendicazioni sindacali da parte dei dipendenti della cassa. Nel 1953 si candid\u00f2 al Senato per il PLI nel collegio Alcamo-Castelvetrano, ma non fu eletto.\nGuarrasi ide\u00f2 e promosse un'iniziativa, poi divenuta la legge regionale n 4 del 13 marzo 1959 che istitu\u00ec presso il Banco di Sicilia un fondo di rotazione delle miniere di zolfo che trasfer\u00ec alla regione 12 miliardi di debiti contratti da diversi proprietari delle miniere con il Banco di Sicilia stesso. Fu uno dei promotori insieme a Graziano Verzotto e Domenico La Cavera della nascita della So.Fi.S (Societ\u00e0 per il Finanziamento dello Sviluppo in Sicilia), societ\u00e0 finanziaria della Regione Siciliana, che fu il primo esempio di societ\u00e0 pubblica regionale. Nei primi mesi del 1960 Guarrasi divenne anche consigliere di Enrico Mattei, in particolare in merito alla costruzione di un metanodotto sottomarino che collegasse l'Africa alla Sicilia. La collaborazione fu di breve durata e l'incarico di Guarrasi era terminato gi\u00e0 all'epoca della morte di Mattei (27 ottobre 1962). Torno a esserlo con il successore di Mattei, Eugenio Cefis.\nNegli anni Vito Guarrasi \u00e8 stato azionista, presidente o consigliere di amministrazione di pi\u00f9 di 25 differenti societ\u00e0 (spesso pubbliche) i cui ambiti spaziano dallo sport all'immobiliaristica, al settore minerario e dell'estrazione di idrocarburi, al turismo e alla commercializzazione di medicinali.\nNel 1986 Guarrasi \u00e8 risultato anche iscritto alla loggia della \"Massoneria universale di rito scozzese antico e accettato. Supremo Consiglio d'Italia\" di via Roma a Palermo, insieme all'esattore di Salemi Nino Salvo e al boss mafioso Salvatore Greco.\nProcedimenti giudiziari.\nIl pentito Gioacchino Pennino ha affermato nel 2007 che Guarrasi svolse un ruolo nella morte del giornalista de \"L'Ora\" Mauro De Mauro, scomparso il 16 settembre 1970 e il cui corpo non \u00e8 mai pi\u00f9 stato ritrovato. All'epoca il giornalista stava raccogliendo informazioni sulla morte di Mattei e sul fallito golpe del principe Junio Valerio Borghese. Pennino ritiene che Guarrasi abbia riferito indirettamente le informazioni in possesso di De Mauro ad alcuni capimafia, che avrebbero cos\u00ec deciso di eliminarlo.\nIl 10 luglio 1971 Guarrasi \u00e8 stato condannato a quattro anni di reclusione per bancarotta fraudolenta dalla 1\u00aa Sezione Penale del Tribunale di Roma.\nNel rapporto del 1976 del senatore Luigi Carraro, relatore della commissione parlamentare antimafia si legge che:\n\"L'attivit\u00e0 pubblica di Guarrasi \u00e8 stata caratterizzata da rapidi successi e dalla ricerca costante di posizioni di potere... Non c'\u00e8 stato settore di qualche importanza della vita economica siciliana che non ha visto impegnato in prima persona l'avvocato Guarrasi... Non sempre per\u00f2 queste iniziative andarono a buon fine.\"\nGuarrasi \u00e8 stato interrogato nel 1998 come testimone al processo per mafia a carico di Giulio Andreotti."}
{"id": "1895333", "revid": "125811072", "url": "https://it.wikipedia.org/wiki?curid=1895333", "title": "Rione Alto", "text": "Il Rione Alto \u00e8 un rione di Napoli, sorto a cavallo degli anni sessanta e settanta nella circoscrizione Arenella, presso la zona ospedaliera\nEtimologia e storia.\nDeve il suo nome al fatto di essere collocato nella parte pi\u00f9 alta della collina del Vomero, un'area agreste assai poco popolata fino alla met\u00e0 del XX secolo, edificata in maniera imponente solo a partire dagli anni sessanta, quando, esauritisi gli spazi nel Vomero, fu aggirato il vincolo di inedificabilit\u00e0 intorno all'ospedale Giovanni Pascale, rendendo cos\u00ec possibile uno degli interventi speculativi pi\u00f9 redditizi della storia urbana di Napoli, determinato dall'altissimo incremento di valore acquisito dalle aree fabbricabili del Rione Alto.\nDell'edificazione del quartiere ne ha parlato in un'intervista l'imprenditore e ingegnere Corrado Ferlaino:\nArchitettura e urbanistica.\nLa struttura del Rione Alto \u00e8 costituita prevalentemente da un intreccio di strade piuttosto ristrette, risultanti dagli spazi esigui rimasti liberi fra i vari edifici, costruiti senza alcun ordine.\nLe due principali vie del Rione, via Jannelli e via San Giacomo dei Capri, sono rimaste uguali in lunghezza, larghezza e percorso rispetto alle loro condizioni nei secoli scorsi, quando erano al servizio solo di capre e carretti agricoli. In particolare, la via Jannelli \u00e8 fortemente trafficata perch\u00e9 collega il Rione Alto allo svincolo Camaldoli della Tangenziale di Napoli.\nIl Rione Alto \u00e8 stata una delle prime aree ad essere servita dalla nuova \"Metropolitana Collinare\" (poi Linea 1) con la Stazione Rione Alto, che ha consentito una facile mobilit\u00e0 in direzione del centro del Vomero.\nDescrizione.\nTrattandosi di una zona di recente urbanizzazione, il Rione Alto possiede scarse preesistenze, peraltro tutte fortemente alterate dai profondi cambiamenti intervenuti nell'ultimo trentennio del XX secolo. A ci\u00f2 si aggiunge la mancanza di veri centri di aggregazione sociale (piazze, giardini) dovuta agli eccessi dell'edilizia speculativa, tant'\u00e8 vero che la successiva realizzazione della stazione Rione Alto della Linea 1 della metropolitana, non essendovi ulteriori spazi utili allo scopo, si \u00e8 tradotta in un notevole restringimento della carreggiata stradale (occupata necessariamente dai relativi accessi e discenderie, nonch\u00e9 dal pozzo di stazione) di Via Pasquale del Torto e parte di via Giulio Palermo, il che ha comportato altres\u00ec sostanziali varianti alla viabilit\u00e0 dell'intero rione con l'istituzione di sensi unici in varie strade.\nNella Zona di Largo dei Cangiani esisteva in passato un piccolo nucleo abitativo agricolo attorno alla Cappella dei Cangiani, una chiesetta contenente un'icona di Santa Maria di Costantinopoli, fatta erigere alla fine del Cinquecento dalla famiglia Cangiano, che aveva notevoli possedimenti da quelle parti. A cavallo tra l'Ottocento e il Novecento, dopo un restauro della chiesetta, si costru\u00ec nei pressi di essa una chiesa pi\u00f9 grande, divenuta parrocchia autonoma (\"Parrocchia di S.Maria di Costantinopoli a Cappella Cangiani\") dal 1925, restaurata nel 1951. Tra il 1969 e il 1976, in conseguenza dell'esplosione demografica del Vomero Alto, si giunse alla costruzione dell'attuale nuova Chiesa su progetto del napoletano Alberto Izzo, dall'ariosa nuova sistemazione, in cui risultano ben assorbite testimonianze antiche.\nIn uno slargo di via Freud \u00e8 stata collocata nel 1999 una statua dedicata al celebre attore comico partenopeo Antonio De Curtis inaugurata per l'occasione dalla figlia Liliana De Curtis, e l'area, pedonalizzata e ripavimentata, \u00e8 stata denominata Piazzetta Tot\u00f2 (il toponimo tuttavia, pur divenuto noto alla popolazione residente della zona, non \u00e8 mai stato ufficializzato dal Comune di Napoli). La statua, pi\u00f9 volte imbrattata dai vandali con scritte e vernici (in un'occasione fu perfino dipinto di nero il volto), ha trovato nel 2008 una tutela maggiore in seguito alla apposizione di una recinzione all'intera aiuola in cui \u00e8 collocata.\nAltri luoghi di rilievo sono i giardinetti sul primo tratto di via Domenico Fontana, dedicati all'attrice napoletana Tina Pica, deceduta in solitudine e quasi dimenticata nella casa di un suo nipote sita nella vicina via Bernardo Cavallino nel 1968.\nDi rilievo architettonico \u00e8 l'edificio residenziale sito in via S.Giacomo dei Capri e progettato da Aldo Loris Rossi, dai distintivi modelli wrightiani e lecorbusiani.\nNella zona del Ponte sotto via Fontana, sopravvivono alcune delle ville della vecchia Via Montedonzelli (Casina Russo, Villa Donzelli, Villa Paradiso). Distrutta invece la grande Villa Rota, per far posto al parco \"Il Poggio\".\nAnche a Via San Giacomo dei Capri, esistevano un tempo, oltre a modeste case rurali, alcune ville (Villa Tammaro, la Villa dell'avvocato e Ministro del Re, Pasquale Grippo, Villa Clemenza e Villa Pellerano, Villa Tafuri, Villa Giordano, Villa Valentino), solo alcune delle quali sopravvissute tra cui, per l'appunto, Villa Valentino recentemente restaurata dall'avv. P. Valentino. Fu edificata nel 1889 dal Commendatore Giovanni Valentino come casa di vacanza; l'arrivo della famiglia era, infatti, annunciato dall'apposizione, ad opera della servit\u00f9, di due levrieri di porcellana bianca sulla Torretta della Villa . Durante la seconda guerra mondiale le cantine erano utilizzate come ricovero durante i bombardamenti.\nNella parte alta della via persiste tuttora una malandata Cappella ottocentesca."}
{"id": "1895335", "revid": "125761104", "url": "https://it.wikipedia.org/wiki?curid=1895335", "title": "Google AdSense", "text": "Google AdSense \u00e8 un servizio di banner pubblicitari offerto da Google.&lt;br&gt;Google AdSense \u00e8 un circuito pubblicitario che mette in comunicazione gli inserzionisti e i publisher .\nCon AdSense \u00e8 possibile pubblicare annunci pubblicitari sul proprio sito web, guadagnando in base al numero di esposizioni dell'annuncio pubblicitario (\"impression\") o click sugli annunci. I contenuti pubblicitari sono di soggetti terzi rispetto al proprietario del sito web (\"publisher\") che li ospita sulle proprie pagine.\nIl servizio \u00e8 collegato con Google Ads, ed \u00e8 in grado di gestire gli annunci degli inserzionisti adattandoli al contenuto della pagina web in base alla pertinenza.\nLa registrazione al servizio AdSense \u00e8 gratuita e necessita di un account Google. Entro 48 ore viene confermata o respinta la richiesta di affiliazione al programma. In caso di esito positivo \u00e8 possibile utilizzare immediatamente il servizio, accedendo alla sezione AdSense del proprio account personale.\nIl servizio consente di selezionare il tipo di annunci da pubblicare sul proprio sito (scegliendo tra annunci, \"referral\", motori di ricerca personalizzati e annunci per cellulari). \u00c8 anche possibile personalizzare il banner scegliendone forma, dimensione e colori, cos\u00ec da poterli adattare al meglio alla pagina.\n\u00c8 possibile anche indicare il tipo di creativit\u00e0: testuale, visuale o entrambe. Con visuale si intende pubblicazione di un annuncio in formato gif\\jpeg\\flash.\nAdSense offre un servizio di statistiche che segnala il numero di impression e click, i ricavi giornalieri e totali.\nIl rapporto tra click sui banner/annunci e le \"impression\" degli annunci \u00e8 espresso in percentuale ed \u00e8 chiamato \"CTR della pagina\" (Click Through Rate). In base al CTR, AdSense calcola l\"'RPM della pagina\" ovvero l'efficacia degli annunci (costo per mille impression), ossia il ricavo che l'utente ottiene ogni 1000 visite della pagina. Google AdSense banna irreversibilmente qualsiasi account che presenti un CTR alto.\nOgni mese, al raggiungimento della soglia minima di 70 euro (100 dollari), Google invia il pagamento al publisher.\nPer i siti con milioni di pageview al mese, Google AdSense riserva un trattamento speciale con possibilit\u00e0 di personalizzare alcune funzionalit\u00e0 e con l'assegnazione di un responsabile che consiglier\u00e0 il publisher su come ottenere maggior rendimento dai propri spazi pubblicitari. Oltre ai responsabili interni, Google ha certificato dei partner in grado di ottimizzare la resa degli spazi pubblicitari degli editori."}
{"id": "1895336", "revid": "124267762", "url": "https://it.wikipedia.org/wiki?curid=1895336", "title": "Poste San Marino", "text": "Poste San Marino S.p.A. \u00e8 una societ\u00e0 che si occupa della gestione del servizio postale nella Repubblica di San Marino. La societ\u00e0 dipende dalla Segreteria di Stato per il Turismo, Poste, Cooperazione, Expo\nStoria.\nIl servizio postale venne istituito a San Marino il 7 ottobre 1607 per ricevere da Rimini la posta diretta in Repubblica. Nel 1877 vengono stampati per la prima volta i francobolli a San Marino.\nNel 1923 \u00e8 stata firmata la convenzione con Poste Italiane.\nDal 2008 le Poste Sammarinesi, con l'aiuto delle Poste Italiane e la collaborazione dell'UPU, forniscono servizi bancari come in Italia. \nDal 1\u00ba gennaio 2013 si sono rese completamente autonome da Poste Italiane dopo l'istituzione dell'Ente Poste San Marino istituito il 21 maggio 2012 e entrato in vigore il 29 ottobre 2012. Nel 2012 lavoravano 150 dipendenti nelle 11 filiali nella repubblica. Nel 2015 l'Ente Poste \u00e8 stato trasformato in societ\u00e0 per azioni.\nLa direzione generale si trova in Strada Borrana, 32 a Serravalle, non lontano dal confine con l'Italia."}
{"id": "1895342", "revid": "1699816", "url": "https://it.wikipedia.org/wiki?curid=1895342", "title": "I'll Be Lovin' U Long Time", "text": "I'll Be Lovin' U Long Time \u00e8 un brano musicale scritto da Mariah Carey, Aldrin \"DJ Toomp\" Davis, Mark DeBarge, Johnson ed Etterlene Jordan per l'undicesimo album in studio della Carey \"E=MC\u00b2\" ed \u00e8 il terzo singolo estratto. Il singolo \u00e8 stato prodotto da Aldrin \"DJ Toomp\" Davis e dalla Carey.\n\u00c8 stato annunciato l'11 luglio 2008 che la canzone sarebbe stata oggetto di una gara di remix, che \u00e8 cominciata il 15 luglio 2008. Le varie basi della canzone saranno disponibili sul sito \"Indaba Music\". Il remix migliore dar\u00e0 pubblicato su disco singolo, ed il suo compositore vincer\u00e0 un premio di 5000 dollari.\nIl video.\nIl video di \"I'll Be Lovin' U Long Time\" \u00e8 stato girato alle Hawaii e le riprese sono durate tre giorni. Regista del video \u00e8 Chris Applebaum, gi\u00e0 regista del video \"Umbrella\" di Rihanna. Il video \u00e8 stato trasmesso per la prima volta il 3 luglio 2008 alle sei del mattino da \"Black Entertainment Television\" e da Yahoo! Music a mezzanotte dello stesso giorno."}
{"id": "1895344", "revid": "1573940", "url": "https://it.wikipedia.org/wiki?curid=1895344", "title": "Leptotes pirithous", "text": "Leptotes pirithous (),\u00e8 una farfalla della famiglia Lycaenidae.\nDescrizione.\nAdulto.\nLa superficie dorsale delle ali \u00e8 di colore blu violaceo nei maschi, bruno grigiastro con macchie violacee nella femmina. La superficie ventrale \u00e8 in entrambi i sessi di colore biancastro, con macchie brune disposte secondo un disegno geometrico complesso. Le ali posteriori, che hanno una esile coda in corrispondenza della seconda nervatura cubitale, presentano due caratteristiche macchie nere contornate di verde e di arancio.\nPu\u00f2 essere confusa con le seguenti specie: \"Lampides boeticus\" e \"Cacyreus marshalli\".\nDistribuzione.\n\u00c8 presente in Africa del Nord, Europa meridionale e Asia minore.In Italia \u00e8 abbastanza comune in tutte le regioni, isole comprese.\nEcologia.\nTra le specie vegetali preferite dalle larve ci sono diverse specie di Fabaceae (\"Melilotus officinalis\", \"Melilotus alba\"), Lythraceae (\"Lythrum salicaria\"), Polygonaceae (\"Polygonum aviculare\"), Plumbaginaceae (\"Plumbago\" spp.), Ericaceae (\"Calluna vulgaris\")."}
{"id": "1895345", "revid": "765341", "url": "https://it.wikipedia.org/wiki?curid=1895345", "title": "Liga II 2006-2007", "text": "Il campionato di Liga II di calcio 2006-2007 \u00e8 stato il secondo livello del campionato rumeno, ed \u00e8 stato vinto da Delta Tulcea per la Serie I e il U Cluj per la Serie II.\nSi sono qualificate per la Liga I come da regolamento anche le seconde classificate dei gironi, il FC Gloria Buz\u0103u per la Serie I e il Dacia Mioveni per la Serie II.\nSerie I.\nLegenda:\n\u00a0\u00a0\u00a0\u00a0\u00a0 Promossa in Liga I 2007-2008\n\u00a0\u00a0\u00a0\u00a0\u00a0 Retrocesse in liga III 2007-2008\nSerie II.\nLegenda:\n\u00a0\u00a0\u00a0\u00a0\u00a0 Promossa in Liga I 2007-2008\n\u00a0\u00a0\u00a0\u00a0\u00a0 Retrocesse in liga III 2007-2008"}
{"id": "1895352", "revid": "88740", "url": "https://it.wikipedia.org/wiki?curid=1895352", "title": "Callithrix manicorensis", "text": "Lo uistit\u00ec di Manicore (\"Callithrix manicorensis\" ) \u00e8 un primate platirrino della famiglia dei Cebidi, di recente scoperta.\nDeve il nome al Manicor\u00e9, un affluente del Rio delle Amazzoni lungo il corso del quale la specie \u00e8 stata scoperta, 300 km circa a sud di Manaus.\nMisura circa 50 cm, di cui pi\u00f9 della met\u00e0 spetta alla lunga coda, per un peso di circa 350 g.\nIl pelo bianco con sfumature argentate sul dorso: la testa ed il collo sono grigiastri, mentre il ventre \u00e8 giallo-arancio e la coda nera. La faccia \u00e8 nuda e grigio-rosata, cos\u00ec come le orecchie. Caratteristica di questa specie \u00e8 la fronte sfuggente, che d\u00e0 a questo animale un aspetto perennemente nervoso o pensieroso.\nCollegamenti esterni.\nDescrizione delle nuove specie scoperte di van Roosmalen"}
{"id": "1895353", "revid": "458786", "url": "https://it.wikipedia.org/wiki?curid=1895353", "title": "Fu\u00dfball-Bundesliga 2008-2009 (Austria)", "text": "Dalla stagione 2008-2009 quest'anno il campionato di calcio austriaco ha assunto il nome di Tipp3-Bundesliga; Tipp3 sta per la compagnia austriaca della T-Mobile tedesca.\n\u00c8 iniziato l'8 luglio 2008 ed \u00e8 terminata il 30 maggio 2009, con una pausa invernale prevista tra il 13 dicembre 2008 e il 21 febbraio 2009.\nLa prima classificata acceder\u00e0 al 1\u00ba turno di qualificazione della UEFA Champions League 2009-2010, la seconda e la terza classificata andranno al 2\u00ba turno di qualificazione della UEFA Europa League 2009-2010, l'ultima classificata retroceder\u00e0 in Erste Liga.\nVerdetti.\nNote.\nOgni squadra incontra tutte le altre 4 volte, 2 in casa e 2 in trasferta."}
{"id": "1895357", "revid": "287204", "url": "https://it.wikipedia.org/wiki?curid=1895357", "title": "Supercoppa del Vietnam", "text": "La Supercoppa del Vietnam \u00e8 un torneo di calcio che si disputa ogni anno tra i vincitori della Coppa del Vietnam ed i campioni della V-League."}
{"id": "1895359", "revid": "287204", "url": "https://it.wikipedia.org/wiki?curid=1895359", "title": "Amalapuram", "text": "Amalapuram \u00e8 una suddivisione dell'India, classificata come \"municipality\", di 50.889 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 34' 60 N e 82\u00b0 1' 0 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Amalapuram assommava a 50.889 persone, delle quali 25.538 maschi e 25.351 femmine. I bambini di et\u00e0 inferiore o uguale ai sei anni assommavano a 4.966, dei quali 2.499 maschi e 2.467 femmine. Infine, coloro che erano in grado di saper almeno leggere e scrivere erano 39.032, dei quali 20.392 maschi e 18.640 femmine."}
{"id": "1895360", "revid": "51323", "url": "https://it.wikipedia.org/wiki?curid=1895360", "title": "Rub\u00e9n Dario Maldonado Bruzuela", "text": ""}
{"id": "1895361", "revid": "1318658", "url": "https://it.wikipedia.org/wiki?curid=1895361", "title": "Eigil Nielsen", "text": "Biografia.\n\u00c8 morto all'et\u00e0 di quasi 82 anni.\nNel 1947 fond\u00f2 la SELECT, azienda specializzata nell'abbigliamento sportivo. La compagnia \u00e8 famosa nel mondo per aver creato i primi palloni da calcio moderni, composti da 32 pannelli (12 pentagoni e 20 esagoni), standard mantenuto per anni, e senza lacci esterni. L'esordio internazionale del pallone avvenne il 21 ottobre 1951 allo stadio Idr\u00e6tspark di Copenaghen per il confronto tra Danimarca e Svezia. Il successo fu tale che Nielsen, appoggiato dal capitano danese Knud Lundberg, convinse la Federazione calcistica ad usare il SELECT negli anni successivi.\nCarriera.\nInizi\u00f2 la sua carriera calcistica nel Kj\u00f8benhavns Boldklub, squadra di Copenaghen, dove debutt\u00f2 in prima divisione nel 1938. Aiut\u00f2 il KB a vincere cinque campionati nazionali.\nCon la Nazionale danese vinse la medaglia di bronzo alle Olimpiadi di Londra del 1948 nel torneo che vide vincitrice la Svezia.\nGioc\u00f2 a livello Nazionale anche a pallamano, nell'H.G, e a cricket."}
{"id": "1895362", "revid": "287204", "url": "https://it.wikipedia.org/wiki?curid=1895362", "title": "Anakapalle", "text": "Anakapalle \u00e8 una suddivisione dell'India, classificata come \"municipality\", di 84.523 abitanti, situata nel distretto di Visakhapatnam, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 40' 60 N e 83\u00b0 1' 0 E e ha un'altitudine di 25 .\nSociet\u00e0.\nEvoluzione demografica.\nAl censimento del 2001 la popolazione di Anakapalle assommava a 84.523 persone, delle quali 42.060 maschi e 42.463 femmine. I bambini di et\u00e0 inferiore o uguale ai sei anni assommavano a 8.503, dei quali 4.484 maschi e 4.019 femmine. Infine, coloro che erano in grado di saper almeno leggere e scrivere erano 56.222, dei quali 30.593 maschi e 25.629 femmine."}
{"id": "1895363", "revid": "339392", "url": "https://it.wikipedia.org/wiki?curid=1895363", "title": "FC Red Bull Salzburg", "text": ""}
{"id": "1895373", "revid": "228587", "url": "https://it.wikipedia.org/wiki?curid=1895373", "title": "Jesse James (disambigua)", "text": ""}
{"id": "1895376", "revid": "131358", "url": "https://it.wikipedia.org/wiki?curid=1895376", "title": "Tipp3-Bundesliga", "text": ""}
{"id": "1895383", "revid": "2184720", "url": "https://it.wikipedia.org/wiki?curid=1895383", "title": "Isola Santo Ianni", "text": "Santo Ianni (o Santo Janni) \u00e8 un'isola dell'Italia situata nel golfo di Policastro, posto quasi al centro della costa di Maratea.\nL'isolotto deve il suo nome a un'antica cappella dedicata a San Giovanni, che si trovava presso il suo sperone roccioso pi\u00f9 alto. L'isola e la costa prospiciente sono state individuate quale Sito di Interesse Comunitario.\nGeografia.\nL'isola di Santo Janni \u00e8 lunga 200 metri e nel punto di massima larghezza raggiunge gli 80 metri.\nLo sperone roccioso pi\u00f9 alto misura 18 metri sul livello del mare.\nL'isola si trova a circa 500 metri dal promontorio degli \"Ilicini\" presso Marina di Maratea.\nL'isola di Santo Janni, insieme alla pi\u00f9 piccola isola detta \"La Matrella\" e agli scogli ad essa circostanti, costituisce il cosiddetto arcipelago delle isole \"itacensi\" di Maratea.\nStoria.\nNei fondali dell'isola sono state ritrovate centinaia di ancore di navi romane.\nSugli speroni rocciosi dell'isolotto sono state trovate anche numerose vasche destinate alla produzione del garum.\nMa la storia dell'isola \u00e8 soprattutto legata alla tradizione popolare riguardante la traslazione a Maratea delle sacre reliquie di San Biagio: fu proprio qui che, nel 732, l'equipaggio della nave trasportante le reliquie del santo, diretta verso Roma, le consegn\u00f2 agli abitanti di Maratea.\nArcheologia subacquea.\nIntorno all'isolotto di Santo Janni i fondali conservano uno dei pi\u00f9 ricchi giacimenti di anfore e ancore dell'Et\u00e0 Romana, reperti visibili presso la mostra di Archeologia subacquea presso il Palazzo De Lieto di Maratea.\nFlora e fauna.\nA causa della grande esposizione ai raggi solari, la flora dell'isola \u00e8 molto scarsa.\nPi\u00f9 interessante \u00e8 invece la fauna: sull'isolotto vive, confinata sui suoi anfratti rocciosi, un curioso fenomeno zoologico, il cosiddetto \"Drago di Santo Janni\", ovvero la \"Podarcis sicula paulae\", una lucertola bruno-azzurra, sottoposta a specifiche tutele."}
{"id": "1895391", "revid": "80339", "url": "https://it.wikipedia.org/wiki?curid=1895391", "title": "Khanato di Kazan", "text": ""}
{"id": "1895397", "revid": "1543377", "url": "https://it.wikipedia.org/wiki?curid=1895397", "title": "Manolis Anagnostakis", "text": "Anagnostakis fu un punto di riferimento per i suoi contemporanei e influenz\u00f2 la generazione di poeti immediatamente successivi a lui. Le sue poesie ottennero numerosi riconoscimenti nei premi letterari nazionali greci e furono messe in musica e cantate da musicisti dell'epoca.\nBiografia.\nAnagnostakis nacque a Salonicco e fece studi di medicina, specializzandosi in radiologia. Durante il caotico 1944, Anagnostakis fu redattore capo di \"Xekinema\" (\"L'inizio\"), una rivista studentesca. Il primo libro di poesie di Anagnostakis, \"Epoches\" (\"Stagioni\") fu pubblicato nel 1945, in un momento, secondo Ramp, in cui il \u00absogno marxista del poeta l'aveva gi\u00e0 deluso\u00bb..\nLe sue simpatie di sinistra lo avevano spinto ad arruolarsi nella resistenza, scelta che in seguito gli valse la condanna a morte durante la guerra civile. Arrestato per il suo coinvolgimento con il Movimento Studentesco all'Universit\u00e0 di Salonicco nel 1948, Anagnostakis scont\u00f2 molti anni ad Eptapyrgion, una prigione statale. Il suo secondo libro, \"Epoches 2\", fu pubblicato dopo che era stato imprigionato, nel 1948. L'anno successivo Anagnostakis fu anche espulso dal Partito Comunista di Grecia e processato in tribunale. Fu condannato a morte, ma la condanna non venne eseguita e sopravvisse al regime. Sulla sua scarcerazione, avvenuta nel 1951, pubblic\u00f2 l'ultimo libro del ciclo \"Epoches\".\nAnagnostakis cominci\u00f2 un nuovo ciclo di opere con \"Synecheia\" (\"La continuazione\") del 1954, e con il seguito del 1955. Una selezione di sue opere fu pubblicata l'anno dopo. Il poeta trascorse il biennio 1955-1956 a Vienna, per continuare gli studi di radiologia, salvo poi tornare in Grecia. Nel periodo tra il 1959 e il 1961 fu redattore di \"Criticism\" e nel 1962 termin\u00f2 il ciclo di \"Synecheia\". Nonostante non pubblicasse pi\u00f9 nessun lavoro di grande rilevanza, fino a \"Ta piimata 1941-1971\" (\"Le poesie - 1941-1971\") del 1971, continu\u00f2 a lavorare presso giornali e riviste.\nAnche se la raccolta del 1971 di Anagnostakis fu l'ultima sua opera di una certa rilevanza, i suoi versi filo-esistenzialisti lasciarono il loro segno sulla successiva generazione di poeti greci. Questa influenza si deve in parte al fatto che le sue poesie erano state messe in musica da Mik\u012bs Theod\u014drak\u012bs, come parte del suo ciclo \"Ballate\", scritto durante la dittatura dei colonnelli, durata sette anni. Queste \"Ballate\" sono state eseguite tra molti altri dalla cantante Margarita Zorbala (che le incise nel suo album di debutto nel 1975). Anagnostakis trasfer\u00ec la propria attivit\u00e0 e la propria famiglia ad Atene nel 1978. Nel 1983, Lakis Papastathis produsse un film di 52 minuti, \"Manolis Anagnostakis\", sulla vita del poeta, per la serie tv greca \"Paraskenio\". Due volumi di Anagnostakis, un'altra raccolta e \"O piitis Manussos Fassis\", (\"Il poeta Manussos Fassis\") furono pubblicati nei quattro anni successivi.\nAnagnostakis mor\u00ec ad Atene il 25 giugno del 2005.\nStile e contenuto poetico.\nLa poesia di Anagnostakis \u00e8 stata descritta come \"essenziale\". I suoi primi lavori potrebbero essere paragonati per numero di versi a quella di Cavafy, ma contengono versi di una sola parola e anche paragrafi costituiti da un singolo verso. Un'altra caratteristica delle sue prime poesie \u00e8 il suo \"tono diretto e colloquiale\", che alcune volte ha una struttura epistolare, e in altre culmina in un diretto consiglio al lettore. Il suo stile, insieme alla semplice e diretta descrizione di un mondo ostile fu imitato da altri poeti di sinistra della sua generazione.\nBeaton nota anche \u00abuna profonda sfiducia nell'unico mezzo del poeta, che \u00e8 comune in quasi tutta la poesia della sua generazione\u00bb, come, per esempio, nella poesia, \"Ora lui \u00e8 un semplice spettatore\". Inusuale tra i poeti contemporanei \u00e8 anche l'uso che Anagnostakis fa del linguaggio simbolico cristiano nella sua poesia, e, fatto insolito tra tutti i poeti greci in generale, la mancanza di romanticizzazione del mare..\nNella serie di opere \"Synecheia\", scritte tra la Guerra Civile e il regime dei Colonnelli, osserva Vangelis Hadjivassiliou, Anagnostakis estende questa ambivalenza anche alla sua visione politica. Anagnostakis dice sia che \u00ab\u2026 la Guerra non \u00e8 ancora finita. / Perch\u00e9 nessuna guerra finisce mai!\u00bb ma anche che lui sta \u00abRidendo all'abbondanza di armature/ che d'improvviso s'infiltra nelle tue file/ sconvolgendo i solidi schieramenti\u00bb. Le poesie della raccolta \"O stochos\" sono state scritte durante il Regime dei Colonnelli. Quest'opera contiene poesie che differiscono dalle precedenti caratterizzazioni di Anagnostakis come ambivalente e deciso. Il libro contiene una difesa della poesia (\"Poetica\") e una risposta beffarda all'opera di Cavafy \"Giovani uomini di Sidone (A.D. 400)\", intitolata \"Giovani uomini di Sidone, 1970\", che difende la leggerezza contro la pretesa di seriet\u00e0 dal \"giovane vivace\" di Cavafy.\nLe poesie successive al 1971 furono, in qualche caso, ancora pi\u00f9 concise di quelle delle \"Epoches\", consistendo spesso solo in degli epigrammi. Caratterizzare la poesia di Anagnostakis all'interno di un movimento \u00e8 stato piuttosto impegnativo per i critici. Hadjivassiliou evidenzia il periodo delle \"Continuazioni\" come \u00abtotalmente politico\u00bb. Nassos Vagenas, invece, divide la poesia greca postbellica in marxista, esistenzialista, e surrealista, mettendo Anagnostakis tra gli esistenzialisti.\nRamp suggerisce che lo scarso successo del poeta al di fuori della Grecia pu\u00f2 essere attribuito al fatto che la poesia di Anagnostakis \u00e8 impegnata politicamente, ma \u00e8 d'accordo sul fatto che in essa non vi sia influenza surrealista."}
{"id": "1895402", "revid": "1386670", "url": "https://it.wikipedia.org/wiki?curid=1895402", "title": "Berlin-Buckow", "text": ""}
{"id": "1895403", "revid": "74668", "url": "https://it.wikipedia.org/wiki?curid=1895403", "title": "Rolonoa Zoro", "text": ""}
{"id": "1895404", "revid": "1386670", "url": "https://it.wikipedia.org/wiki?curid=1895404", "title": "Berlino-Buckow", "text": ""}
{"id": "1895407", "revid": "149727", "url": "https://it.wikipedia.org/wiki?curid=1895407", "title": "Berlin-Buchholz", "text": ""}
{"id": "1895408", "revid": "1573940", "url": "https://it.wikipedia.org/wiki?curid=1895408", "title": "Leptotes (zoologia)", "text": "Leptotes , \u00e8 un genere di farfalle della famiglia Lycaenidae.\nTassonomia.\nComprende le seguenti specie:"}
{"id": "1895409", "revid": "149727", "url": "https://it.wikipedia.org/wiki?curid=1895409", "title": "Berlino-Buchholz", "text": ""}
{"id": "1895411", "revid": "122315", "url": "https://it.wikipedia.org/wiki?curid=1895411", "title": "Callithrix marcai", "text": "Lo uistit\u00ec di Marca (\"Callithrix marcai\" ) \u00e8 un primate platirrino della famiglia dei Cebidi.\nVive in un'area molto circoscritta dell'Amazzonia, nel sud-est dello stato di Amazonas.\nMisura circa 50 cm, di cui pi\u00f9 della met\u00e0 spettano alla lunga coda, per un peso di 350-400 g. Vive in gruppetti familiari guidati da una femmina dominante, che \u00e8 anche l'unica a potersi accoppiare: ciascun gruppo delimita un territorio che tuttavia non difende attivamente, anzi spesso i territori dei vari gruppi si sovrappongono in buona parte.\nSi nutre di frutta, insetti, linfa e gommoresina, che ricava incidendo la corteccia degli alberi con gli incisivi e poi leccando gli essudati: si nutrono sempre dallo stesso buco nella corteccia, piuttosto che scavare nuovi buchi ogni volta. Vari gruppi possono alimentarsi da un unico buco nel corso della giornata, se quest'ultimo si trova in zone dove vari territori si sovrappongono. A differenza di altre specie di uistit\u00ec, questi animali tendono a nutrirsi di linfa solo qualora abbiano difficolt\u00e0 a trovare quantit\u00e0 sufficienti di altro cibo."}
{"id": "1895413", "revid": "287204", "url": "https://it.wikipedia.org/wiki?curid=1895413", "title": "Ezequiel Ivan Lavezzi", "text": ""}
{"id": "1895419", "revid": "80339", "url": "https://it.wikipedia.org/wiki?curid=1895419", "title": "Kipchaki", "text": ""}
{"id": "1895422", "revid": "185700", "url": "https://it.wikipedia.org/wiki?curid=1895422", "title": "Rimpasto di governo", "text": ""}
{"id": "1895426", "revid": "185700", "url": "https://it.wikipedia.org/wiki?curid=1895426", "title": "Mozione di censura", "text": ""}
{"id": "1895431", "revid": "767487", "url": "https://it.wikipedia.org/wiki?curid=1895431", "title": "Sisq\u00f3", "text": "Biografia e carriera.\nDopo aver avuto successo nel corso degli anni novanta con il gruppo Dru Hill, di cui Sisq\u00f2 era il principale cantante, ed aver scritto brani per diversi artisti fra cui M\u00fda, Sisq\u00f2 debutta nel 1999 con l'album \"Unleash the Dragon\", pubblicato dalla Def Soul Records. Il disco vende moderatamente, fino al momento in cui nel febbraio 2000 non viene pubblicato il secondo singolo \"Thong Song\" che diventa un successo internazionale che arriva alla terza posizione della \"Billboard Hot 100\", spingendo le vendite dell'album. Ancora migliori i risultati di \"Incomplete\", singolo successivo che arriva in vetta alla classifica. Alla fine l'album vender\u00e0 cinque milioni di copie e sar\u00e0 cinque volte disco di platino.\nProblemi interni ai Dru Hill, impediscono la prevista riunione del gruppo, permettendo a Sisq\u00f2 di pubblicare nel 2001 un secondo album (\"Return of Dragon\"), diventare il conduttore di uno show televisivo, come \"Sisq\u00f3's Shakedown\" trasmesso da MTV e partecipare ad alcuni film cinematografici come \"Get Over It\" con Kirsten Dunst e \"Snow Dogs\" con Cuba Gooding Jr.. Tuttavia, nonostante \"Return of Dragon\" venga certificato disco di platino, i risultati sono sotto le aspettative della casa discografica che rescinde il contratto con Sisq\u00f2.\nDopo essere apparso in un reality show (\"Gone Country\"), Sisq\u00f2 insieme ai suoi ex compagni dei Dru Hill si sono esibiti in alcuni concerti. Nonostante le aspettative per\u00f2 il gruppo si \u00e8 sciolto nuovamente. Nel 2007 Sisq\u00f2 ha pubblicato su YouTube il video di un nuovo singolo \"Who's Ur Daddy\", che anticipa l'uscita del nuovo album \"The Last Dragon\" (2008), con una casa discografica indipendente.\nNel gennaio del 2010 ha partecipato al \"Celebrity Big Brother\", la versione vip del Grande Fratello inglese. \u00c8 stato il quinto concorrente eliminato dopo 21 giorni di permanenza nella casa.\nSisq\u00f3 ha una figlia, Shaione, nata nel 1995. Sisq\u00f2 ha avuto una relazione con la cantante Samantha Mumba fino al 2004. In seguito \u00e8 stato spesso associato con la cantante e modella M\u00fda, con la modella Tera Thomas, e con l'attrice Lisa Raye."}
{"id": "1895432", "revid": "767487", "url": "https://it.wikipedia.org/wiki?curid=1895432", "title": "La bellezza di Ippolita", "text": "La bellezza di Ippolita \u00e8 un film italiano del 1962 diretto da Giancarlo Zagni, liberamente tratto dal romanzo omonimo di Elio Bartolini del 1955.\nTrama.\nIppolita \u00e8 un'ex-ballerina che si innamora di un benzinaio di nome Luca e presto si sposano.\nMa la quiete dura poco perch\u00e9 Ippolita si lascia corteggiare dagli automobilisti, facendo ingelosire Luca.\nUn giorno dei vecchi amici del variet\u00e0 vanno a trovare la coppia; la migliore amica di Ippolita, Adriana, decide di rimanere per qualche giorno. Vista la presenza dell'altra donna Luca decide di lasciare la moglie a casa per gestire alcuni affari. Proprio in quei giorni si presenta un giovane austriaco, perdutamente innamorato di Ippolita. Lei lo rifiuta, ma gli concede una gita in sidecar. Pranzano insieme, vanno al cinema e a una gara di ballo. Nel frattempo Luca torna a casa trovando solo Adriana. Questa seduce Luca, gi\u00e0 instigato dalla gelosia.\nIl giorno dopo Ippolita decide di partecipare alla gara di ballo. Prima di uscire di casa per\u00f2 fa confessare ai due di essere andati a letto insieme. Adriana e Luca tornano a letto insieme ma l'uomo non riesce a non pensare ad Ippolita, nonostante le abbia fatto le valigie e voglia cacciarla di casa. L'uomo d\u00e0 del denaro ad Adriana per andarsene, poi raggiunge il locale dove Ippolita ha vinto il secondo premio di tango. Sulla strada di ritorno mentre sono in macchina Luca si ferma a comprare una bottiglia di grappa che i due bevono in macchina. Una volta a casa Ippolita annuncia al marito che per fare pace e per fare di nuovo l'amore devono pareggiare i conti. Lei deve fargli le corna.\nIppolita inizia cos\u00ec a mettersi in mostra alla pompa di benzina facendo lentamente impazzire Luca.\nEsasperato Luca la sera porta a casa una prostituta per fare ingelosire Ippolita che per\u00f2 rimane indifferente. Non conclude nulle ed Ippolita inizia a chiacchierare amichevolmente con l'altra donna e le cerca anche un passaggio per tornare in citt\u00e0. Poco dopo Luca cerca di fermare una macchina per trovare un uomo per Ippolita e tornare pari. Sfortunatamente ferma per\u00f2 degli uomini della buoncostume e Luca rimane qualche giorno in prigione. Una volta a casa si ripromette di cacciare Ippolita, che ha gi\u00e0 preparato le valigie. Finiscono per\u00f2 nuovamente a fare l'amore. Ippolita non dir\u00e0 mai se il conto tra i due \u00e8 stato pareggiato."}
{"id": "1895434", "revid": "767487", "url": "https://it.wikipedia.org/wiki?curid=1895434", "title": "Paths of Possession", "text": "I Paths of Possession sono una melodic death metal band con George Fisher, cantante nei Cannibal Corpse, in una veste pi\u00f9 melodica."}
{"id": "1895436", "revid": "1543377", "url": "https://it.wikipedia.org/wiki?curid=1895436", "title": "Peter Mokaba Stadium", "text": "Il Peter Mokaba Stadium \u00e8 uno stadio calcistico di Polokwane, in Sudafrica. \u00c8 stato progettato appositamente per il Campionato mondiale di calcio 2010.\nQuesto stadio \u00e8 stato completato nella prima met\u00e0 del 2010 e ha a disposizione posti a sedere.\nCampionato mondiale di calcio 2010.\nLo stadio \u00e8 uno degli impianti che hanno ospitato il Campionato mondiale di calcio 2010. Di seguito sono elencate le gare che sono state disputate durante la rassegna mondiale 2010:"}
{"id": "1895438", "revid": "671029", "url": "https://it.wikipedia.org/wiki?curid=1895438", "title": "Richard Holbrooke", "text": "Carriera.\nAnche se a lungo noto nella cerchia diplomatica e giornalistica, Holbrooke raggiunse grande importanza pubblica solo quando, in qualit\u00e0 di Vice Segretario di Stato americano, medi\u00f2 un accordo di pace tra le fazioni in guerra in Bosnia che portarono alla firma degli accordi di pace di Dayton, nel 1995.\nDal 1999 al 2001, Holbrooke \u00e8 stato rappresentante permanente alle Nazioni Unite. Dal 2009 \u00e8 stato consigliere speciale del presidente Obama e del Segretario di Stato Hillary Clinton su Pakistan e Afghanistan.\nIl 10 dicembre 2010 per un problema all'aorta \u00e8 stato ricoverato in ospedale, dove \u00e8 deceduto dopo tre giorni, per un infarto."}
{"id": "1895440", "revid": "17654", "url": "https://it.wikipedia.org/wiki?curid=1895440", "title": "Juventud creadora", "text": ""}
{"id": "1895442", "revid": "729019", "url": "https://it.wikipedia.org/wiki?curid=1895442", "title": "Torre del Clavero", "text": "La Torre del clavero, situata nel centro storico di Salamanca (citt\u00e0 della Castiglia e Le\u00f3n in Spagna) in Calle del Consuelo, rappresenta ci\u00f2 che resta della casa signorile di Francisco de Sotomayor, custode delle chiavi (in spagnolo appunto \"clavero\") dell'ordine di Alcantara nel 1470, che appartenne a fra Diego de Anaya.\nGli scudi di entrambe le famiglie si trovano scolpiti sulla torre. \u00c8 una tipica costruzione militare risalente alla fine del XV secolo."}
{"id": "1895443", "revid": "119731759", "url": "https://it.wikipedia.org/wiki?curid=1895443", "title": "Dante (Fullmetal Alchemist)", "text": ", chiamata anche Dante della selva oscura, \u00e8 un personaggio immaginario dell'anime del 2003 di \"Fullmetal Alchemist\", scritto da Shou Aikawa e diretto da Seiji Mizushima. Non appare nel manga originale di Hiromu Arakawa.\nConosciuta inizialmente solo come maestra di Izumi, di idee completamente opposte a quest'ultima, si rivela poi essere l'antagonista principale della serie, ovvero colei che al comando degli homunculus, che la temono al punto tale da non pronunciare mai il suo nome e riferirsi a lei come \"quella persona\". La sua anima, come quella di Hohenheim (del quale fu la prima donna) ha pi\u00f9 di 400 anni, ed \u00e8 sopravvissuta spostandosi da un corpo all'altro servendosi della pietra filosofale.\nDante conosce piuttosto bene l'uso delle pietre filosofali e ne possiede molte di incomplete, \"pietre rosse\" con cui nutre gli homunculus, ma visto che la creazione della pietra completa \u00e8 un'operazione particolarmente complessa (che fra l'altro richiede il sacrificio di numerose vite umane) e che potrebbe ucciderla, agisce nell'ombra per fare in modo che siano altri a crearla, con l'intenzione di impadronirsene subito dopo.\nPersonalit\u00e0.\nDante \u00e8 una donna dalla mentalit\u00e0 machiavellica e perversa, terrorizzata dall'idea di invecchiare e morire, e desiderosa di rimanere per sempre bella e giovane. A tal proposito ha raccolto attorno a s\u00e9 gli homunculus e se ne serve spudoratamente. Essi, secondo il suo piano, dovrebbero spingere gli umani a creare la pietra filosofale, per potergliela poi sottrarre nel momento in cui l'avessero creata e grazie ad essa poter dunque ringiovanire.\nTutto il suo modo di pensare si basa sul terrore che ha della morte, e perci\u00f2 non crede nello scambio equivalente e nella giustizia divina, poich\u00e9, secondo lei se esistessero tutto sarebbe equo, anche le vite degli uomini, e infatti non \u00e8 cos\u00ec. Per questo motivo disprezza gli esseri umani, soprattutto quelli che si sforzano di continuare a vivere. Proprio su questo punto la sua opinione e quella della sua allieva Izumi divergono incontrovertibilmente.\nLa donna inoltre ha spesso degli atteggiamenti che sembrano quasi bisessuali: infatti, nonostante riveli espressamente di provare attrazione fisica per Hohenheim e i suoi figli, dimostra di riconoscere la bellezza anche nei corpi femminili, ed ha molte attenzioni per le belle donne, tanto da palpare il seno di Rose, nonostante ci\u00f2 possa essere giustificato come puro interesse possessivo, in quanto le donne che ha \"corteggiato\" erano candidate a diventare il suo \"nuovo corpo\".\nDante inoltre non possiede alcun interesse per i sentimenti umani o altrui, ed ha una vera ossessione per il sesso, effettuato per puro piacere. Infatti, quando dopo anni ed appena reincarnata in Lyra, una giovane vergine, rivede Hohenheim, gli chiede se \u00e8 interessato a farle \"provare\" il suo giovane corpo, e alla risposta di questi \"sono un uomo sposato ora\" ella replica che anche lei \u00e8 stata sposata molte volte, dimostrando che i suoi precedenti compagni per lei non valgono nulla.\nStoria.\nIl corpo originale.\nIl corpo originale di Dante viene visto per la prima volta in un flashback: era una donna molto bella, con i capelli castani ricci pettinati a boccoli secondo la moda dell'epoca, il viso oblungo e due labbra sottili con rossetto. Gli occhi vengono coperti dalle frangette che ricadono sulla fronte, in modo da conferirle un design lugubre e misterioso.\nDurante il suddetto flashback, Dante \u00e8 vista insieme a Hohenheim durante la trasmutazione che, sacrificando le vite dei malati di peste, permette ai due di creare la pietra filosofale. Ci\u00f2 per\u00f2 consuma la vita di Hohenheim che, proprio grazie a Dante, si reincarna nel corpo di uno dei domestici. Quella fu la prima della lunga serie di reincarnazioni dei due. Avevano persino un figlio che tuttavia, mor\u00ec di avvelenamento da mercurio in giovane et\u00e0. Hohenheim cerc\u00f2 di riportarlo in vita ma in vano e di conseguenza nacque l'homunculus Envy\nIn seguito tuttavia, dopo la fuga di Hohenheim, ella raccoglie attorno a s\u00e9 gli homunculus allo scopo di creare altre pietre filosofali e preservare la propria vita.\nDante della selva oscura.\nIl primo corpo con cui la si vede nella serie \u00e8 ormai vecchio, ma non \u00e8 il secondo corpo assunto dalla donna: ella stessa infatti afferma di essersi reincarnata almeno sei volte. Viene presentata come un'anziana signora vestita da nobildonna europea, e descritta come la maestra di Izumi. Appare per la prima volta quando i fratelli Elric si recano da lei per conto della stessa Izumi allo scopo di farsi consegnare un medicinale nella villa in cui dimora. Qui ritroviamo anche la giovane Lyra, divenuta sua discepola e, a sua insaputa, il bersaglio designato per la prossima trasmigrazione dell'anima della donna. \u00c8 presente durante il rapimento di Al e, accortasi che dietro di ci\u00f2 c'\u00e8 la mano di Greed, fa di tutto per attirarlo in casa sua ed ucciderlo come punizione per la sua ribellione.\nMentre Ed si reca alla caccia dell'homunculus della cupidigia, Dante attua il suo piano utilizzando l'ultima pietra filosofale a sua disposizione per reincarnarsi nel giovane corpo della sua ingenua domestica Lyra, dopodich\u00e9 dilania il suo vecchio corpo per far ricadere la colpa su Greed e poter sparire dalla circolazione.\nGreed, giunto alla villa di Dante, trova ad accoglierlo una ragazzina, che non esita a seguire senza fare domande e si ritrova bloccato nella trappola della sua creatrice. Dopo averlo paralizzato ponendolo di fronte alle ossa dell'uomo a partire dal quale era stato creato, Dante lo priva delle sue \"pietre rosse\" e quindi dell'immortalit\u00e0. Dopodich\u00e9, fugge e lascia che sia Edward a finirlo.\nNel corpo di Lyra.\nL'ultimo corpo rubato da Dante \u00e8 quello della giovane Lyra, una ragazza dai capelli lunghi fino alle spalle e una frangia che le ricade sul viso, due grandi occhi viola e dall'aspetto rassicurante e gentile, peculiarit\u00e0 di cui Dante si serve spesso per attuare i suoi inganni. Una volta che Dante si impossessa del corpo della ragazza, il viso di Lyra perde la sua espressione ingenua ed adotta un \"look\" pi\u00f9 dark, con un abito aderente di color porpora col colletto alto bianco su cui spicca una gemma blu, e degli stivaletti abbinati. Tuttavia \u00e8 proprio con questo corpo che iniziano i problemi per Dante: infatti, il continuo spostarsi da un corpo all'altro ha consumato l'anima della donna, e dopo breve tempo il corpo di Lyra inizia a logorarsi ed a marcire, sicch\u00e9 Dante \u00e8 costretta a coprire il proprio odore con un forte profumo, a meno che non sia proprio l'odore emanato dal corpo in decomposizione che viene scambiato per un forte profumo, e progettare di trasferirsi nuovamente in un corpo giovane, e sceglie Rose Thomas. Dopo aver regolato i conti in sospeso con Hohenheim ed averlo spedito al di l\u00e0 del portale, \u00e8 con questo corpo che affronta Ed nella citt\u00e0 sotterranea rivelandogli l'agghiacciante verit\u00e0 ed il suo spietato modo di pensare. Sempre con questo corpo priva Gluttony della sua mente per fargli dimenticare il dolore per la morte di Lust, ma poi proprio l'homunculus, ormai fuori da ogni controllo, la divora durante il suo tentativo di fuga.\nFilm.\nNel film compare una ragazza identica all'ultimo corpo utilizzato da Dante, quello di Lyra: si tratta di una cameriera che serve il t\u00e8 al regista Fritz Lang e ad Edward Elric. La ragazza se ne va con aria indispettita, dopo aver notato che Ed la fissa stupito.\nAbilit\u00e0.\nDante \u00e8 un'alchimista di estrema bravura, e dopo aver effettuato delle trasmutazioni umane \u00e8 divenuta in grado di creare un cerchio alchemico battendo semplicemente le mani, proprio come fa Edward. Riesce addirittura a manovrare le sue creazioni anche dopo averle trasmutate, e a congelare l'aria dando vita a soldati di ghiaccio. Inoltre \u00e8 stata la prima a comprendere che il portale dell'alchimia si trova dentro gli uomini e che, quando il legame tra corpo anima e mente \u00e8 ancora debole, come nel caso di un bambino, \u00e8 facile aprire il portale, ed \u00e8 esattamente ci\u00f2 che fa con il figlio di Rose. Dante \u00e8 l'unica, assieme ad Hohenheim, ad aver trasmutato la propria anima per reincarnarsi in un corpo altrui."}
{"id": "1895445", "revid": "729019", "url": "https://it.wikipedia.org/wiki?curid=1895445", "title": "Allied Joint Force Command Brunssum", "text": "Il Joint Force Command Brunssum (JFCBs) \u00e8 un comando militare della NATO con base a Brunssum nei Paesi Bassi. Costituisce uno dei due comandi strategici operativi del Comando Operazioni Alleate del Supreme Headquarters Allied Powers Europe (SHAPE - Quartier generale delle potenze alleate in Europa) con sede Casteau, Belgio; l'altro \u00e8 l'Allied Joint Force Command-Naples.\nStoria.\nIl comando venne istituito nel 1953 come Allied Force Central Europe (AFCENT) con sede a Fontainebleau, nei dintorni di Parigi. Nel 1967, in seguito al ritiro della Francia dalla struttura militare della NATO la sede venne spostata a Brunssum.\nNel 2000 in seguito alla chiusura dell'Allied Forces Northern Europe (AFNORTH) il comando \u00e8 stato rinominato Regional Headquarters Allied Forces Northern Europe (RHQ AFNORTH) per assumere poi dal 2004 l'attuale denominazione.\nA livello operativo il JFC di Brunssum \u00e8 stato uno dei tre principali comandi NATO in Europa, insieme all'Allied Joint Force Command Naples di Napoli e il Joint Command Lisbon di Lisbona in Portogallo. Il JFC-B ha anche gestito le operazioni dell'International Security Assistance Force impegnata in Afghanistan.\nA partire dal 2013 la struttura strettamente operativa della NATO \u00e8 stata riorganizzata e razionalizzata per rispondere al meglio alla sua missione. Attualmente prevede: Allied Command Operations (comando operazioni alleate), braccio operativo del Supreme Headquarters Allied Powers Europe (comando supremo delle potenze alleate) che dirige i due comandi direttamente operativi della NATO: Allied Joint Force Command-Brunssum e Allied Joint Force Command-Naples, i quali a loro volta si avvalgono dell'Allied Land Command (Comando Terrestre Alleato) di Smirne (Turchia), dell'Allied Maritime Command (Comando Marittimo Alleato) di Northwood (Inghilterra) e dell'Allied Air Command (Comando Aereo Alleato) di Ramstein in Germania.\nAttualmente il comando sovraintende alla missione Resolute Support in Afghanistan e fornisce il comando per l'anno 2016 della NATO Response Force.\nDal 2015 da Brunssum vengono comandati quattro delle sei NATO Force Integration Units, Nfiu Estonia, Nfiu Lettonia, Nfiu Lituania, Nfiu Polonia, istituite al confine est dell'Alleanza e poste sotto il controllo operativo del Multinational Corps Northeast di Stettino.\nStaff di comando.\nLo Staff di comando \u00e8 composto da:\nComandante.\nDal 4 marzo 2016 al 21 febbraio 2018 il nuovo comandante \u00e8 stato il Generale di corpo d'armata dell'Esercito italiano Salvatore Farina, in sostituzione del parigrado dell'Esercito tedesco, Hans Lothar Domr\u00f6se, comandante dal 2012. Si \u00e8 trattato del primo generale italiano alla guida di un comando strategico interforze della NATO. A lui \u00e8 successo il 21 febbraio 2018 il Gen. Marchi\u00f2, che ha successivamente lasciato il comando, il giorno 31 marzo 2019, al collega tedesco Erhard B\u00fchler.\nIl comandante \u00e8 stato fino al 1967 un ufficiale francese. In seguito al ritiro della Francia dalla struttura militare della Nato il comando \u00e8 stato poi affidato quasi sempre ad un generale tedesco."}
{"id": "1895453", "revid": "1566286", "url": "https://it.wikipedia.org/wiki?curid=1895453", "title": "Rory Culkin", "text": "Biografia.\n\u00c8 l'ultimo figlio di Patricia Brentrup e dell'attore Kit Culkin e fratello di Macaulay Culkin. Ha altri cinque fratelli: Shane, Dakota (1979-2008), Kieran, Quinn e Christian. \n\u00c8 nipote da parte di padre dell'attrice Bonnie Bedelia.\nCarriera.\nDebutta a soli quattro anni, nei film \"L'innocenza del diavolo\" e \"Richie Rich - Il pi\u00f9 ricco del mondo\", che vedevano suo fratello Macaulay protagonista, interpretando i ruoli del fratello da giovane. Nel 2000 riceve un Young Artist Award per la sua interpretazione nel film \"Conta su di me\". Nel 2002 recita nel film \"Igby Goes Down\" ed interpreta il figlio di Mel Gibson in \"Signs\", l'anno seguente recita al fianco di Michael e Kirk Douglas in \"Vizio di famiglia\".\nNegli anni seguenti partecipa ai film indipendenti \"Mean Creek\" e \"Kidnapped - Il rapimento\", nel 2005 affianca Edward Norton in \"Down in the Valley\", mentre nel 2006 lavora con Robin Williams in \"Una voce nella notte\". Nel 2008 recita nel film sportivo \"Chasing 3000\". Nel 2011 invece recita nel nuovo film diretto da \"Wes Craven\", \"Scream 4\".\nSempre nel 2011 prende parte nel drammatico film di Derick Martini \"Hick\" con Chlo\u00eb Grace Moretz, Eddie Redmayne e Blake Lively in cui interpreta Clement come ruolo secondario."}
{"id": "1895456", "revid": "1573940", "url": "https://it.wikipedia.org/wiki?curid=1895456", "title": "Padogobius nigricans", "text": "Padogobius nigricans , conosciuto comunemente come ghiozzo di ruscello o ghiozzo etrusco, \u00e8 un pesce d'acqua dolce appartenente alla famiglia Gobiidae, endemico dell'Italia centrale.\nDistribuzione e habitat.\nL'areale della specie \u00e8 limitato al versante tirrenico dell'Italia centrale, tra il bacino del fiume Serchio a nord ed il fiume Amaseno a sud.\nLa distribuzione della specie \u00e8 comunque discontinua a causa di numerose estinzioni locali.\nL'habitat ideale della specie \u00e8 nei corsi d'acqua con acque pulite, limpide, fredde e con corrente vivace, con fondo costituito da ciottoli abbastanza grandi (necessari per la costruzione del nido). La sua zona di elezione \u00e8 nella Zona dei Ciprinidi a deposizione litofila.\nDescrizione.\n\u00c8 un tipico gobide nell'aspetto, con testa grande, pinne ventrali riunite a formare una ventosa, due pinne dorsali separate di cui la prima con raggi spiniformi e la seconda molle ed occhi che sporgono sopra il profilo della testa.\nLe labbra sono molto carnose.\nLa livrea \u00e8 caratterizzata da una macchia scura sull'opercolo branchiale branchiale e da 5/6 macchie scure a sella sui fianchi. La parte superiore della testa \u00e8 marmorizzata di nero mentre il ventre \u00e8 bianco giallastro. Alla base della pinna caudale \u00e8 presente una fascia scura, le pinne dorsali hanno un'alternanza di fasce orizzontali grigio chiaro e scuro mentre la prima pinna dorsale \u00e8 bordata di giallo arancio, quest'ultima pinna ha una macchia ocellare nel maschio. Il maschio in livrea nuziale \u00e8 molto scuro, quasi nero.\nLe dimensioni massime sfiorano i 10 cm ma sono usualmente assai inferiori, i maschi sono pi\u00f9 grandi delle femmine.\nRiproduzione.\nLa riproduzione avviene tra maggio e giugno, il maschio assume comportamenti di tipo territoriale difendendo un rifugio, scavato sotto un sasso, che funge da nido. Il maschio attrae la femmina nel nido con l'emissione di suoni.\nLe uova (100-350) vengono deposte sul soffitto della tana e vengono sorvegliate dal maschio fino alla schiusa.\nAlimentazione.\nSi ciba di piccoli invertebrati bentonici, soprattutto larve.\nConservazione.\nLa specie si \u00e8 rarefatta in numerosi habitat a causa del calo del livello dei corsi d'acqua (e conseguente aumento di temperatura), dell'introduzione di predatori (trote) e dell'introduzione casuale del congenere ghiozzo padano, che risulta avvantaggiato nella competizione per la conquista di ripari per la riproduzione. Nel 2017 \u00e8 infatti scomparso dal fiume Amaseno a causa dell'azione sinergica di sovrasfruttamento delle acque, inquinamento ed esclusione competitiva da parte del ghiozzo padano."}
{"id": "1895459", "revid": "2196166", "url": "https://it.wikipedia.org/wiki?curid=1895459", "title": "Palazzo Visconti (Brignano Gera d'Adda)", "text": "Palazzo Visconti, a volte erroneamente chiamato Castello di Brignano, \u00e8 un edificio di origine medievale situato nel paese di Brignano Gera d'Adda, in provincia di Bergamo.\nStoria.\nLa prima conferma storica della presenza del \"Castrum de Briniano\" risale al 1019 quando Brignano e i territori limitrofi vengono ceduti dal re d'Italia Arduino d'Ivrea alla giurisdizione del vescovo di Cremona. La necessit\u00e0 di un castello difensivo era dovuta alla forte instabilit\u00e0 politica dell'et\u00e0 medievale nel borgo di Brignano e in tutta la bergamasca. Nel 1186 dopo la pace di Costanza L'imperatore Federico I di Svevia cede il feudo di Brignano ai Visconti di Milano, unitamente agli altri manieri della Gera d'Adda.\nIl dominio nella citt\u00e0 milanese venne esercitato per breve tempo dai Torriani quando durante la guerra per il predominio sulla Gera d'Adda Ottone Visconti ne usc\u00ec vincitore. Dopo la pace tra i Visconti e i Torriani del 1310 inizi\u00f2 un periodo di fortissima instabilit\u00e0, con la zona contesa da Milano e la Repubblica di Venezia. Nel 1380 la rocca venne infeudata quale Signoria di Brignano Gera d'Adda a Sagramoro I, da Bernab\u00f2 Visconti, Signore di Milano, ecc; egli era figlio naturale nato dall'unione di Bernab\u00f2 con Montanina de Lazzari. Sagramoro Visconti fu capostipite del ramo di Brignano dei Visconti, e di altri quattro rami viscontei. Questa famiglia ne mantenne il possesso anche quando, nel 1447 con l'instaurazione a Milano della Repubblica Ambrosiana, la Gera d'Adda pass\u00f2 nuovamente alla Serenissima. Il controllo della struttura venne ribadita anche quando, con la costruzione del fosso bergamasco e la definitiva stabilizzazione dei confini, Brignano ritorn\u00f2 sotto l'influenza di Milano. La stabilit\u00e0 venne sancita da un atto notarile, datato 1465, che confermava il pieno possesso dello stabile a Sagramoro II Visconti, Signore di Brignano, Podest\u00e0 di Crema (1447), feudatario del Castello di Pagazzano (restituito dal doge Loredan nel 1449), fu investito da Francesco Sforza, nel 1450, del \"Cingolo Militare\" (Cavaliere Aurato), nel 1454 gli furono confermate le sue Signorie, nel 1468 fu nominato Consigliere Ducale (+ 1472 circa). Dalla moglie Clementina Secco, figlia di Giacomo Secco, Conte di Calcio e della Calciana ebbe Francesco Bernardino.\nNel 1716 Annibale Visconti e il fratello Pirro detengono la propriet\u00e0 del complesso che per\u00f2 gli verr\u00e0 confiscato nel 1734 per riottenerne il possesso due anni dopo; la linea dinastica della famiglia Visconti di Brignano dur\u00f2 fino al 1764, anno dell'estinzione, un'altra famiglia, proprietaria dell'immobile, nel 1892, si estinse con Antonietta Visconti Sauli, che mor\u00ec senza eredi. Nel 1859 durante la seconda guerra d'indipendenza Napoleone III \u00e8 ospite al castello. Nel 1899 don Pietro Aresi acquista Palazzo Vecchio e l'anno successivo lo adibisce ad asilo infantile e in seguito a un ricovero che rimarranno nell'edificio fino al 1971. Nel 1918 sul finire della prima guerra mondiale un gruppo di soldati reduci dalla battaglia di Caporetto occupa il palazzo. I primi restauri a \"Palazzo Nuovo\" iniziarono nel 1954, vennero poi restaurati gli affreschi di \"Palazzo Vecchio\" nel 1981. Nel 2003 viene organizzata un'importante campagna di restauro e viene trasferito il municipio cittadino a \"Palazzo Vecchio.\"\nArchitettura.\nL'intera struttura \u00e8 posta a sud-ovest del paese di Brignano Gera d'Adda ed \u00e8 costituita da tre principali elementi distinti ma collegati tra loro con continuit\u00e0. Il primo \u00e8 dato dalla parte pi\u00f9 antica che, costituita dal nucleo difensivo originale e risalente al XIII-XIV secolo, ne evidenzia l'iniziale carattere difensivo. Il secondo, denominato \"Palazzo Vecchio\" e costruito nel XVI secolo, ne mette in mostra la progressiva trasformazione a dimora signorile; mentre il terzo, conosciuto come \"Palazzo Nuovo\" di costruzione settecentesca, sancisce la completa trasformazione del castello in palazzo. Originariamente la fortificazione cingeva l'intero centro abitato di Brignano, mentre il castello vero e proprio venne edificato nel corso del XIV secolo, dopo l'arrivo dei Visconti a Brignano. La famiglia milanese pose nel maniero la propria residenza, ampliando successivamente la propria dimora con l'inglobamento di strutture precedenti. Attualmente, di riferibile al nucleo originale vi \u00e8 l'elemento di raccordo tra i due palazzi principali e tracce di ponte levatoio e camminamento riemerse dopo recenti restauri. Dal castello partivano le mura che, descritte in mappe catastali del XV secolo, hanno cinto il borgo di Brignano fino alla fine del Settecento: di esse una parte \u00e8 stata usata come recinzione del \"Palazzo Nuovo\", il resto \u00e8 stato sfruttato per l'edificazione di abitazioni private. Oggi sono visibili alcuni resti delle mura lungo la circonvallazione stradale del paese, a ovest di esso e anche due torri circolari mozze, parte di fossato e torri angolari lungo il camminamento nella zona del giardino del \"Palazzo Nuovo\". Stando per\u00f2 a quanto sostenuto dalla storica dell'arte nonch\u00e9 sindaca di Brignano Beatrice Bolandrini, il palazzo \u00e8 erroneamente chiamato castello, in quanto il palazzo non ha alcuna attinenza con un castello e le uniche opere fortificate sono le mura che cingevano il castrum.\nPalazzo Vecchio.\nIl Palazzo Vecchio, oggi sede del municipio, \u00e8 posto lungo il lato sud-est del complesso e si sviluppa dando continuit\u00e0 alla struttura fortificata preesistente. Il palazzo, esempio di architettura manierista risalente alla seconda met\u00e0 del Cinquecento si presenta solido e impostato su due ali, con la tipica forma a L. L'ingresso, a cui si accede tramite la strada che funge da circonvallazione al paese, conduce a un grande cortile caratterizzato da un porticato con pilastri a pianta quadrata. Dopo questo cortile si trova una corte d'onore dotata di portico quadrangolare che, sul lato sud, \u00e8 sovrastato da una loggia. All'interno delle sale situate al pian terreno che ora ospitano gli uffici comunali, si possono ammirare sui soffitti affreschi del 1675, opera del Meda. Uno scalone a tre rampe, dalle pareti interamente affrescate di gusto rococ\u00f2, porta al piano nobile.\nLe decorazioni murali che si trovano al suo interno vengono eseguite in momenti diversi, prevalentemente nel corso del diciassettesimo e del diciottesimo secolo, la parete adiacente al primo pianerottolo riporta la rappresentazione di un guerriero, che rimanda all'idea della stirpe vittoriosa dei Visconti; sulla parete sud \u00e8 manifestata la lotta tra Ercole, riconoscibile dalla pelle del leone che lo ricopre parzialmente, e il gigante Anteo. A bilanciare le scene, stanno tre statue dipinte di soggetti femminili, che rappresentano la Nobilt\u00e0, l'Intelligenza e la Generosit\u00e0. Lo scalone conduce all'ingresso della Sala del Trono ricca di statue affrescate datate 1675, probabilmente in origine destinata a ricevimenti o eventi ufficiali. Sulle pareti sono riconoscibili le rappresentazioni di otto dei dodici signori di Milano. Proseguendo la visita, si giunge nell'attigua Sala dell'Innominato, l'ambiente di maggiori dimensioni. Di notevole pregio sono i soffitti di legno, risalenti tra il XVI e il XVII secolo, quando la struttura mut\u00f2 la propria destinazione da difensiva a residenziale. In quel periodo vi fu un ulteriore ampliamento che prevedeva pilastri in marmo e la presenza di maschere in legno, di cui ne sono state rinvenute ben 166. Queste, che raffigurano numerosi aspetti della vita di corte e le pi\u00f9 diverse allegorie, sono state al centro di una mostra nel 1999 che ne evidenziava i vari temi nelle stanze del palazzo. Parte del patrimonio artistico del castello \u00e8 tuttavia andato perso nel corso del XX secolo quando venne adibito a ospedale militare, asilo infantile e ricovero per anziani, situazioni che non tennero conto del giusto valore e tolsero la possibilit\u00e0 di un'adeguata conservazione delle opere.\nPalazzo Nuovo.\n\"Palazzo Nuovo\" venne completato nel XVIII secolo su progetto dell'architetto romano Giovanni Ruggeri e per iniziativa dei fratelli Annibale, Luigi e Pirro Visconti. Ben presto divenne l'edificio pi\u00f9 famoso dell'intero complesso per via delle sue forme e delle opere contenute: si discosta infatti dalla precedente struttura fortificata utilizzando forme all'avanguardia nell'architettura settecentesca, raccordando Palazzo Vecchio con la propria ala ovest, gi\u00e0 esistente pochi anni prima dell'intervento definitivo del Ruggeri. Questi difatti edific\u00f2 ex novo l'ala est e quella nord, unificandole con la suddetta zona sud-ovest mediante lo stesso stile architettonico e decorativo. Prima dell'intervento dell'architetto romano l'edificio si presentava simile a \"Palazzo Vecchio\" e con la presenza di un loggiato. La parte pi\u00f9 antica dell'edificio, rivolta verso sud e con un muro spiovente sul fossato \u00e8 stato costruito sfruttando i residui del forte precedente. L'elemento di raccordo con Palazzo Vecchio \u00e8 un'esedra posta all'ingresso (mentre il progetto originale prevedeva invece che si collegasse alla chiesa parrocchiale), la quale immette nei cortili d'onore di entrambi i palazzi, mentre l'ingresso principale, diversamente da quello dell'altro palazzo, \u00e8 diretto verso il centro del paese. Ognuna delle tre ali che costituiscono \"Palazzo Nuovo\" \u00e8 dotata di una sorta di guglia dai caratteri orientali: nel lato centrale si trova la torre dell'orologio, a ovest s'innalza la suggestiva sommit\u00e0 di un minuscolo appartamento indipendente da dove si apre una spettacolare visione dell'intero centro abitato.\nSia gli interni sia gli esterni sono ricchi di motivi ornamentali tipici del Settecento: i quattro scaloni d'onore e le sale interne sono affrescati dai fratelli Galliari, da Alessandro Magnasco, da Giovanni Antonio Cucchi, dal Sassi e da Mattia Bortoloni. Sempre all'interno si possono trovare numerose maschere, al pari di Palazzo Vecchio. Di ottima fattura anche il giardino, dotato di statue allegoriche e di una fontana centrale: ricco di vegetazione, \u00e8 circondato da un fossato con recinzione posta sulle antiche mura. Diverse sculture settecentesche, originariamente conservate nella propriet\u00e0 del Palazzo Visconti, vennero alienate alla fine dell'Ottocento e si trovano oggi nel parco di Villa Sciarra a Roma.\nLetteratura.\nIl castello \u00e8 divenuto famoso per essere stato considerato la dimora natale di Francesco Bernardino Visconti, il supposto \"Innominato\" de \"I promessi sposi\". L'ipotesi \u00e8 inizialmente avanzata da Cesare Cant\u00f9, e lo stesso Alessandro Manzoni la conferma in una lettera scrivendo \"L'Innominato \u00e8 certamente Bernardino Visconti. Per l'aequa potestas quidlibet audendi ho trasportato il suo Castello nella Valsassina. La Duchessa Visconti si lamenta che le ho messo in casa un gran birbone, ma poi un gran santo\". Il castello a cui si riferisce \u00e8 con molta probabilit\u00e0 il Castello dell'Innominato di Vercurago, un paese vicino a Lecco."}
{"id": "1895470", "revid": "599013", "url": "https://it.wikipedia.org/wiki?curid=1895470", "title": "Opel OHV Four", "text": "Con la sigla OHV Four si intende una vasta famiglia di motori a scoppio prodotti dalla Casa automobilistica tedesca Opel in due grandi generazioni: la prima dal 1938 al 1965 e la seconda dal 1962 al 1992.\nStoria.\nDurante la seconda met\u00e0 degli anni trenta, la Casa di R\u00fcsselsheim ha cominciato a distaccarsi da soluzioni tecniche decisamente troppo antiquate, specialmente in un periodo in cui la maggior parte degli altri costruttori stava cominciando a proporre nuove idee, sia stilistiche che tecniche, nel campo dell'automobile. Fu cos\u00ec che, dopo aver introdotto nel 1937 la nuova famiglia di motori OHV Six a valvole in testa, e dopo averne constatato il successo, la Opel fu pronta per il passo successivo, ossia portare tale innovazione tecnica anche su motori di fascia inferiore. Del resto, il modello di fascia media dell'epoca, ossia la Opel Olympia, montava ancora un motore a valvole laterali ripreso pari pari dalla precedente 1.3 L e quindi non pi\u00f9 competitivo per modernit\u00e0.\nProfilo.\nIl nuovo motore di fascia media della Opel derivava dal 2.5 litri \"OHV Six\" montato sulla Opel Super 6, ed \u00e8 stato il capostipite di una famiglia di motori talmente articolata da suddividersi in due precise, grandi generazioni: la prima va dal 1938 al 1965, mentre la seconda, \u00e8 stata introdotta nel 1962 per essere pensionata nel 1992. Tutti i propulsori appartenenti ad entrambe le famiglie avevano per\u00f2 diverse caratteristiche in comune, e cio\u00e8:\nIl fatto che questa grande famiglia di motori sia stata prodotta addirittura in due fasi della durata di circa trent'anni ognuna la dice lunga sull'enorme successo di tali propulsori, che divennero famosi per la loro affidabilit\u00e0 e robustezza.\nPrima generazione.\nI motori OHV Four di prima generazione (1938-65) sono stati prodotti in tre versioni, 1.2, 1.5 e 1.7 litri, le cui caratteristiche sono descritte di seguito.\nVersione da 1.5 litri.\nLa versione introdotta per prima \u00e8 stata quella intermedia. Essa non \u00e8 altro che il 2.5 litri \"OHV Six\" privato di due cilindri ed accorciato nella corsa. Venne infatti montato un albero a gomiti pi\u00f9 corto, oltre che con manovelle differenti per ottenere la necessaria riduzione della corsa stessa, la quale pass\u00f2 da 82 a 74 mm. La cilindrata del nuovo motore era di 1488 cm\u00b3. Durante la sua produzione, questo motore \u00e8 stato anche frutto di alcuni aggiornamenti che hanno dato luogo a sei varianti sintetizzate nella tabella mostrata di seguito:\nVersione da 1.7 litri.\nQuesto motore nasce dalla rialesatura dell'unit\u00e0 da 1.5 litri. Il diametro dei cilindri \u00e8 stato infatti aumentato di 5 mm (da 80 ad 85 mm per la precisione), mentre la corsa \u00e8 rimasta invariata a 74 mm. La cilindrata \u00e8 cos\u00ec salita a 1680 cc. Questo motore, introdotto nel 1957 in occasione del lancio della nuova Opel Rekord, che andava a sostituire il vecchio modello \"Olympia Rekord\", si \u00e8 rivelato come estremamente robusto ed affidabile, confermando cos\u00ec il successo di tale famiglia di motori. \u00c8 stato prodotto in tre varianti di potenza cos\u00ec riassumibili:\nVersione da 1.2 litri.\nL'unit\u00e0 da 1.2 litri \u00e8 stata l'ultima della prima generazione di motori \"OHV Four\" a debuttare sul mercato. Inoltre, essa rappresenta l'anello di congiunzione tra la prima e la seconda generazione di tali motori. Quest'unit\u00e0 nasce dalla riduzione dell'alesaggio del 4 cilindri di base da 1.5 litri. Qui il diametro dei cilindri \u00e8 stato ridotto da 80 a 72 mm, ottenendo cos\u00ec una cilindrata di 1205 cc. Questo motore \u00e8 stato proposto in una sola variante, caratterizzata da un rapporto di compressione di 7.5:1, ed in grado di erogare una potenza massima di 40 CV a 4400 giri/min ed una coppia massima di 84 N\u00b7m a 2200 giri/min. C'\u00e8 stato un solo modello Opel a montare tale motore, ed \u00e8 stata la Opel 1200 (1959-62), versione economica della \"Rekord P1\".\nSeconda generazione.\nLa seconda generazione dei motori Opel \"OHV Four\" si differenzia dalla prima principalmente per la sua destinazione di utilizzo: tale nuova generazione, infatti, si posizionava un gradino pi\u00f9 in basso come fascia di mercato e perci\u00f2 non sarebbe andata ad equipaggiare modelli di fascia media o medio-alta, bens\u00ec modelli di fascia bassa e medio-bassa. Sono state mantenute invariate diverse caratteristiche, come il tipo di distribuzione ed il basamento e la testata in ghisa.\nQuesti nuovi motori sono stati proposti in tre varianti di cilindrata: 1.0, 1.1 e 1.2. Il primo a debuttare \u00e8 stato il pi\u00f9 piccolo dei tre. La seconda generazione dei motori \"OHV Four\" pu\u00f2 essere considerata come una delle due famiglie di motori eredi della precedente generazione di motori \"OHV Four\". L'altra generazione che ha raccolto il testimone della prima generazione \u00e8 stata la famiglia CIH Four, dalle caratteristiche pi\u00f9 moderne e lanciata alcuni anni dopo la seconda generazione \"OHV Four\".\nVersione da 1 litro.\nSi \u00e8 detto in precedenza che il motore 1.2 della prima generazione ha rappresentato l'anello di congiunzione tra la prima e la seconda generazione, e questo perch\u00e9 tale motore possedeva in particolare una caratteristica che sarebbe divenuta propria dei motori di base della seconda generazione, ossia l'alesaggio pari a 72 mm. Il motore di base della seconda generazione, ossia quello da 1 litro, \u00e8 stato realizzato a partire proprio dall'unit\u00e0 da 1.2 litri che equipaggiava la \"Opel 1200\". Di tale unit\u00e0 \u00e8 stato mantenuto il diametro dei cilindri, appunto di 72 mm, mentre ne \u00e8 stata ridotta la corsa (da 74 a 61 mm) grazie all'utilizzo di un albero a gomiti differente. In questo modo la cilindrata scese da 1205 a 993 cc. Alla realizzazione di questo motore contribu\u00ec anche la Chevrolet. Tale unit\u00e0 da 1 litro \u00e8 stata proposta in alcune varianti cos\u00ec caratterizzate:\nCome si pu\u00f2 notare dalla tabella, il motore da 1 litro non ha avuto un utilizzo continuo negli anni, ma vi \u00e8 stato un periodo in cui non \u00e8 stato utilizzato, vale a dire tra il 1965 ed il 1973. Ciononostante il motore \"OHV\" da 1 litro, e precisamente la variante 10S, \u00e8 stato l'ultimo motore \"OHV\" ad essere stato montato su una Opel.\nVersione da 1.1 litri.\nNel 1965 \u00e8 stata introdotta la seconda motorizzazione appartenente alla nuova generazione di motori \"OHV\", ossia la versione da 1.1 litri. Tale versione \u00e8 nata dalla rialesatura dell'unit\u00e0 da un litro: il diametro dei suoi cilindri, infatti, \u00e8 stato fatto passare da 72 a 75 mm, mentre la corsa \u00e8 rimasta a quota 61, con conseguente aumento della cilindrata da 993 a 1078 cc. Questo motore \u00e8 a tutt'oggi l'unico 1.1 Opel prodotto dalla fine della Seconda guerra mondiale ed \u00e8 stato anche il motore \"OHV\" di seconda generazione dalla carriera pi\u00f9 corta, essendo stato pensionato nel 1972. Il 1.1 \"OHV\" \u00e8 stato proposto in tre varianti, le cui caratteristiche ed applicazioni sono cos\u00ec sintetizzabili:\nVersione da 1.2 litri.\nIl motore \"OHV\" da 1.2 litri, terza ed ultima versione dei motori \"OHV\" di questa seconda suddivisione dei motori \"OHV\" a 4 cilindri, \u00e8 stato introdotto nel 1971, in occasione del lancio della Opel Ascona A. Va detto subito che questo 1.2 non \u00e8 lo stesso che ha equipaggiato la \"Opel 1200\" quasi 15 anni prima, anche se \u00e8 indirettamente imparentato con esso. Questo nuovo 1.2, infatti, nasce sulla base del 1.1 \"OHV\", il quale \u00e8 stato oggetto di un'ulteriore rialesatura. In questo caso il diametro dei cilindri \u00e8 passato da 75 a 79 mm, con la cilindrata passata da 1078 a 1196 cc. Questo motore \u00e8 stato affiancato negli anni ottanta da altri due 1.2 aventi la stessa identica cilindrata, ma appartenenti ad un'altra famiglia di motori, la OHC Four.\nIl 1.2 \"OHV\" \u00e8 stato proposto in numerose varianti. Nella tabella a scomparsa qui sotto vengono riassunte solo le principali:"}
{"id": "1895472", "revid": "547992", "url": "https://it.wikipedia.org/wiki?curid=1895472", "title": "Ferdinando Donati", "text": "Carriera.\nGiocatore.\nCresce nella Pecciolese, squadra locale del suo paese nella provincia pisana, per passare nelle giovanili dell' con il quale esordisce diciottenne in Serie C. Passa quindi alla nel novembre del 1970 per poi accettare l'offerta dell'Empoli di tornare in Toscana in compropriet\u00e0; poi la SPAL lo riscatta. Ottiene con la squadra ferrarese del presidente Paolo Mazza e allenata da Mario Caciagli, una promozione in Serie B, per poi passare alla appena ritornata in Serie A.\nA Terni resta due stagioni, e il suo esordio in massima serie avviene il 6 ottobre 1974 contro la . Con la squadra umbra rimane anche dopo la retrocessione. Nell'estate 1976 torna alla SPAL, nella quale resta tre anni: il primo in Serie B, poi di nuovo in C e infine nuovamente tra i cadetti.\nNell'annata 1979-1980 scende nei dilettanti del suo paese, come giocatore-allenatore, per poi nell'anno successivo tornare tra i professionisti a Empoli. Alla fine della stagione si \u00e8 iscritto al corso di allenatore professionista di seconda categoria a Coverciano, concludendo definitivamente la carriera di calciatore e intraprendendo quella di allenatore.\nIn carriera ha collezionato complessivamente 29 presenze e una rete in Serie A (\u00e8 sua la \"rete della bandiera\" nella sconfitta per 7-1 della Ternana a nell'annata 1974-1975) e 108 presenze e 9 reti in Serie B.\nAllenatore.\nNel biennio 1986-1987 si diploma allenatore di prima categoria al Supercorso. Dopo la trafila nelle giovanili gli viene affidata la prima squadra dell'Empoli nel 1988-1989, in Serie B, subentrando a Simoni; viene riconfermato l'anno successivo.\nNella stagione 1990-91 \u00e8 allenatore in seconda della Casertana, con cui ottiene una storica promozione in Serie B. L'anno successivo accetta l'offerta del Pisa, come allenatore della Primavera e supervisore per il settore giovanile.\nAllena poi le Primavere di Alessandria e Spezia, e le prime squadre di Aosta e Pietrasanta.\nDagli anni 2000 torna ad Empoli in qualit\u00e0 di osservatore, mentre dalla stagione 2011-12 \u00e8 responsabile del settore giovanile del Pisa."}
{"id": "1895479", "revid": "1774874", "url": "https://it.wikipedia.org/wiki?curid=1895479", "title": "I'm Down", "text": "I'm Down \u00e8 un brano del gruppo musicale britannico The Beatles ideato da Paul McCartney e composto dalla prolifica coppia Lennon-McCartney, che scrisse la maggior parte dei brani del gruppo. Fu pubblicato come lato B di un singolo 45 giri nel 1965, contenente la canzone \"Help!\" sul lato A.\nDescrizione.\nMusica e arrangiamento.\nLa musica \u00e8 fortemente influenzata dal rhythm and blues degli anni cinquanta: Amazon.com la defin\u00ec \"un omaggio a Little Richard\", alcuni critici colsero uno stile analogo a una canzone, sempre di Little Richard, \"Long Tall Sally\", anche se le differenze fra i due brani appaiono evidenti ad altri critici.\nUn'altra canzone composta sempre da McCartney e appartenente allo stesso genere fu \"She's a Woman\", il Lato B di \"I Feel Fine\", un singolo pubblicato nel 1964.\nRegistrazione.\nIl gruppo registr\u00f2 \"I'm Down\" in 7 \"take\" il 14 giugno 1965, nella stessa sessione in cui Paul McCartney incise \"Yesterday\".\nLa canzone non fu mai inserita negli album da studio dei Beatles e solamente dopo sei anni dalla loro separazione venne pubblicata all'interno di una raccolta intitolata \"Rock 'n' Roll Music\", uscita nel 1976; successivamente trov\u00f2 posto in \"Rarities\" del 1978 e nel CD antologico \"Past Masters, Volume 1\", pubblicato nel 1988. Un'altra versione \u00e8 presente nella raccolta Anthology 2.\nI Beatles, nel loro ultimo anno di tourn\u00e9e, utilizzarono \"I'm Down\" per chiudere la loro esibizione, sostituendola nella loro scaletta con \"Long Tall Sally\". Durante la loro celebrata \"performance\" allo Shea Stadium nell'agosto del 1965, suonarono una memorabile versione dal vivo della canzone, con John Lennon impegnato alle tastiere di un Organo Vox Continental.\nCover.\nGli Aerosmith registrarono una \"cover\" della canzone nel 1987 per l'album \"Permanent Vacation\".\nNel 1982, il chitarrista e compositore Adrian Belew pubblic\u00f2 il suo secondo album solista, \"Twang Bar King\", nel quale suon\u00f2 una versione post moderna del brano."}
{"id": "1895482", "revid": "122315", "url": "https://it.wikipedia.org/wiki?curid=1895482", "title": "Callithrix mauesi", "text": "Lo uistit\u00ec di Mau\u00e9s (\"Callithrix mauesi\" ) \u00e8 un primate platirrino della famiglia dei Cebidi.\nCome indicato dal nome, la diffusione della specie e circoscritta a una piccola area a ovest del Rio Mau\u00e9s-Acu, nello stato brasiliano di Amazonas.\nSu questa specie, scoperta abbastanza recentemente, non \u00e8 sono stati ancora condotti studi esaurienti sul campo per ricavare dati sul suo comportamento e la sua riproduzione: grossomodo, si pensa tuttavia che il suo stile di vita non si discosti grandemente da quello di altre specie del genere \"Callithrix\"."}
{"id": "1895487", "revid": "253269", "url": "https://it.wikipedia.org/wiki?curid=1895487", "title": "Kieran Culkin", "text": "Biografia.\n\u00c8 il quarto figlio di Patricia Brentrup e dell'attore Kit Culkin, che si separarono quando aveva 13 anni. Fratello minore del pi\u00f9 noto Macaulay Culkin, ha altri 5 fratelli: Shane (1976), Dakota (1979-2008, morta travolta da una macchina mentre passeggiava), Quinn (1984), Christian (1987) e Rory (1989). \u00c8 nipote dell'attrice Bonnie Bedelia, sorella del padre. Debutta all'et\u00e0 di otto anni, al fianco del fratello Macaulay, nel film \"Mamma, ho perso l'aereo\" (1990) di Chris Columbus, dove interpreta il cugino Fuller. Lavora nuovamente per Columbus in \"Cara mamma, mi sposo\" (1991). Dopo aver lavorato al fianco di Steve Martin in \"Il padre della sposa\" (1991), torna ad affiancare il fratello in \"\" (1992).\nNel 1993 lavora con Jean-Claude Van Damme nel film d'azione \"Accerchiato\", e negli anni seguenti recita in svariati film come \"Kiss Me\", \"La musica del cuore\" e \"Le regole della casa del sidro\", oltre che nella miniserie \"Magiche leggende\". Nel 2002 \u00e8 uno dei protagonisti di \"The Dangerous Lives of Altar Boys\", e nello stesso anno si guadagna una candidatura ai Golden Globe 2003 per la sua interpretazione nel film \"Igby Goes Down\", per il quale vince un Satellite Award. Dopo alcuni anni di pausa, torna al cinema con il film indipendente \"Lymelife\", con Alec Baldwin. Nel 2010 \u00e8 tra gli attori di \"Scott Pilgrim vs. the World\", diretto da Edgar Wright, mentre negli anni successivi recita in \"Margaret\" (2011) di Kenneth Lonergan, \"Quitters\" (2015) di Noah Pritzker e \"Wiener-Dog\" (2016) di Todd Solondz.\nDoppiatori italiani.\nNelle versioni in italiano delle opere in cui ha recitato, Kieran Culkin \u00e8 stato doppiato da:"}
{"id": "1895492", "revid": "1977557", "url": "https://it.wikipedia.org/wiki?curid=1895492", "title": "John Stanley Plaskett", "text": "Fu il primo direttore del Dominion Astrophysical Observatory, situato a Victoria, in Canada"}
{"id": "1895494", "revid": "104035289", "url": "https://it.wikipedia.org/wiki?curid=1895494", "title": "Licone (mitologia)", "text": "Nella mitologia greca, Licone era un guerriero troiano che prese parte alla guerra di Troia, il conflitto scoppiato in seguito al rapimento di Elena, regina di Sparta, da parte dell'amante Paride, figlio di Priamo. Menelao, marito della fanciulla, infatti, avvertito della faccenda da Iri, messaggera degli dei, si decise a dichiarare guerra alla patria di Paride, che attacc\u00f2 dopo aver radunato un considerevole esercito. Le vicende pi\u00f9 salienti di questa guerra vennero raccontate da Omero e raccolte nell'\"Iliade\".\nIl mito.\nLe origini.\nLicone viene presentato nell\"'Iliade\" come un combattente troiano, entrato in guerra per aiutare il suo esercito contro gli invasori Achei. Stranamente, per\u00f2, Omero non fornisce altre indicazioni su tale personaggio, dimenticando persino di menzionare il nome di suo padre, o semplicemente del suo ruolo in guerra.\nLa morte in guerra.\n\u00c8 lo scontro con Peneleo, il valoroso capitano beota, che si rivela fatale per l'eroe. Trovatisi nel bel mezzo del campo di battaglia, i due avversari si scagliarono l'uno contro l'altro le loro aste, nel tentativo di uccidersi a vicenda. Questo tentativo si rivel\u00f2 fallimentare per entrambi, cosicch\u00e9 i duellanti misero mano alla spada e si lanciarono nuovamente uno contro l'altro, tutti e due intenzionati ad uccidere il nemico. Licone fu il primo ad attaccare, riuscendo a colpire l'elmo chiomato dell'acheo, ma non a trapassarlo, e rest\u00f2 indifeso perch\u00e9 l'arma si ruppe. Peneleo al contrari\u00f2 conficc\u00f2 facilmente la lama della sua spada nella gola del nemico, proprio sotto l'orecchio. La testa di Licone ciondol\u00f2 da una parte, tagliata quasi a met\u00e0, mentre la sua anima scese nell'Ade."}
{"id": "1895495", "revid": "767487", "url": "https://it.wikipedia.org/wiki?curid=1895495", "title": "Jachnun", "text": "Il jachnun, (in ebraico \u05d2'\u05d7\u05e0\u05d5\u05df) in alternativa \u00e8 \"jihnun\", \u00e8 un piatto tradizionale della cucina ebraica yemenita, importata in Israele. Gli ebrei yemeniti usano generalmente mangiarlo la colazione dello Shabbat mattina ed oggigiorno \u00e8 largamente diffuso in Israele.\nCaratteristiche.\nSi presenta con una massa arrotolata, la cui preparazione si fa a fuoco molto lento che pu\u00f2 durare fino a dieci ore. Normalmente si mangia con una salsa di pomodoro, uova soda ed un po' di \"skhug\", una specie di salsa piccante.\nSi prepara con un impasto di farina di grano che si mette in forno a 90\u00a0\u00b0C per tutta una notte, quando \u00e8 cotta acquisisce una consistenza fragrante ed il caratteristico colore marrone.\nOrigine.\nIl jachnun era caratteristico della comunit\u00e0 ebraica della citt\u00e0 di Aden, e si suppone che sia stato ispirato a pietanze di ebrei esiliati dalla Spagna. \nSimilmente al cholent \u00e8 una pietanza tipica dello Shabbat, il periodo in cui la preparazione attiva del cibo \u00e8 proibita secondo la legge ebraica, ma la cottura continuata \u00e8 permessa.\nNello Yemen veniva preparato usando grano integrale e smen con dei particolari aromi."}
{"id": "1895496", "revid": "599013", "url": "https://it.wikipedia.org/wiki?curid=1895496", "title": "Citt\u00e0-Stato arabe", "text": "Le citt\u00e0-Stato arabe sorsero sulle coste dell'Africa orientale, nel tratto che si estende da Mogadiscio in Somalia fino a Sofala in Mozambico, come colonie. L'immigrazione araba in questa vasta area cominci\u00f2 durante il regno di Saba e continu\u00f2 in epoca pre-islamica sotto il regno degli Himyariti; il sorgere dell'Islam contribu\u00ec a stimolarla. Non solo arabi, ma anche persiani e una minoranza di indiani - comunque importante in termini economici - sbarcarono su queste coste in ondate successive, tutti avvalendosi di varie tecniche di navigazione, ma soprattutto con l'aiuto dei monsoni, grazie ai quali arrivavano e ripartivano verso i luoghi di origine.\nStoria delle citt\u00e0-Stato arabe.\nVarie fonti testimoniano questi movimenti migratori dell'antichit\u00e0: in primo luogo le cronache di Kilwa, Pate e Lamu; successivamente i resoconti dei viaggiatori e geografi arabi medievali; infine le cronache dei conquistatori portoghesi, la cui presenza in quest'area \u00e8 documentata a partire dal 1498.\nLe fonti arabe attestano varie ondate migratorie in Africa orientale dall'Oman e dal golfo Persico a partire dall'VIII secolo. I fatti storici sono sicuramente interpolati da leggende della tradizione orale islamica e africana, comunque l'insieme delle fonti attesta un lungo processo durante il quale la popolazione bant\u00f9, gi\u00e0 residente nella zona, and\u00f2 fondendosi con i nuovi gruppi etnici arabi, persiani e indiani fino a creare la popolazione swahili e la sua lingua, il kiswahili.\nGli arabi residenti nelle citt\u00e0 costiere erano prevalentemente mercanti e controllavano il traffico di merci, mentre gli indiani li finanziavano e la popolazione africana autoctona interagiva con loro vendendo i propri prodotti, principalmente avorio e oro, ma anche schiavi e comprandone altri provenienti dall'India, dalla Cina e dalla penisola araba.\nRacconta la tradizione che i primi a stabilirsi con le proprie famiglie sull'isola di Zanzibar nel 695-696 furono due fratelli, discendenti della dinastia Julanda e provenienti dall'Oman, da cui nel secolo VIII sarebbe sorto l'imamato ibadita. I due fratelli e sceicchi, Sulayman e Sa\u2018id, vittime delle conquiste arabe ordinate dal califfo Abdalmalik b. Marwan (685-705) ed eseguite dal governatore dell'Iraq al-Hajjaj, si rifugiarono nel \"paese degli Zanj\" - probabilmente Mombasa, residenza del re degli Zanj, di cui parla Idrisi oppure l'isola di Zanzibar, nome derivato dal termine Zanj, che nell'antichit\u00e0 designava la popolazione nera di quest'area - portando con s\u00e9 varie trib\u00f9. Ci\u00f2 proverebbe che i contatti tra l'Oman e l'Africa orientale erano gi\u00e0 consolidati all'epoca. Il medesimo califfo, Abdalmalik, nel 699 invi\u00f2 alla costa dell'Africa orientale dei coloni siriani, i quali avrebbero fondato le citt\u00e0 di Lamu, Pate, Malindi e Mombasa. Queste notizie sono contenute nelle cronache di Lamu e Pate.\nLa cronaca di Pate cita anche l'arrivo di coloni persiani agli ordini del califfo abbaside H\u0101r\u016bn al-Rash\u012bd (786-809), che potrebbero essere i \"sette fratelli\" dell'oasi di al-Akhsa. Questi avrebbero fondato Mogadiscio e Brava tra la fine del IX e l'inizio del X secolo, stando a quanto racconta il portoghese Jo\u00e3o de Barros.\nKilwa, invece, dovrebbe essere stata fondata nel 957 o 975 da coloni persiani provenienti da Shiraz. Secondo la cronaca di Kilwa - di cui esistono tre versioni: in arabo, in swahili e in portoghese - membri della famiglia reale di Shiraz, in fuga per ragioni politiche, fondarono le citt\u00e0 di Mandakha (Manda Kuu), di Shangu (oggi Chisimaio), di Pemba, di Mombasa e di Anjouan, nelle isole Comore, dove si parla una variet\u00e0 di swahili.\nAlla fine del periodo di immigrazione dal mondo arabo-islamico, inizia la fase di consolidamento delle singole citt\u00e0-Stato, che resteranno sempre tali e non verranno mai unificate sotto un'autorit\u00e0 statale pi\u00f9 vasta come accadde per le citt\u00e0 dell'Africa occidentale. Il periodo di rafforzamento delle citt\u00e0-Stato della costa swahili copre i secoli dal XIII al XV secolo e presto si assiste ad una politica aggressiva ed espansionista da parte di Kilwa e Pate. Sembra che Kilwa, in particolare, sviluppasse una supremazia marittima e mercantile, mentre Pate dominava l'entroterra. Il grande commercio di oro, con la citt\u00e0 di Sofala al suo centro e che si estendeva fino al regno di Monomopata, fu controllato fino al secolo XII da Mogadiscio, per poi passare sotto il controllo di Kilwa fino all'arrivo dei portoghesi.\nIl consolidamento del potere delle citt\u00e0-Stato incluse l'espansione del controllo sulle isole vicine alla costa, dalle quali aveva avuto inizio la colonizzazione araba. La fase espansionista di Kilwa, che fu di breve durata, coincise con il regno del sultano Dawud Ibn Sulayman (1131-1170), mentre Zanzibar raggiunse l'indipendenza solo nel secolo XIV e Pemba fu sempre attratta dal centro di potere costituito da Mombasa e Pate, pi\u00f9 a nord. Kilwa mantenne comunque il controllo dell'isola di Mafia e Sofala fino alla met\u00e0 del secolo XV. Pate conquist\u00f2 un discreto potere sotto la dinastia omanita dei Nabahinam, una confederazione tribale che si avvantaggi\u00f2 della discontinuit\u00e0 di potere degli imam ibaditi in Oman, tanto che verso il 1200 la citt\u00e0 ne controllava altre, come Manda e Kitaka, dominio che mantenne fino al 1500 circa.\nDecadenza e fine delle citt\u00e0-Stato sulla costa dell'Africa orientale.\nNel 1498 giunsero alla costa dell'Africa orientale i portoghesi, al comando di Vasco da Gama, il famoso esploratore ed il primo tra gli europei a circumnavigare il Capo di Buona Speranza nella spedizione che dur\u00f2 tre anni (dal 1497 al 1499) e che lo port\u00f2 fino a Calicut, sulla costa indiana di Malabar. Nel corso della spedizione successiva, della durata di due anni (1502-3), ebbe inizio la colonizzazione di Mozambico e Sofala. La presenza portoghese sulle coste dell'Africa orientale e nell'oceano Indiano continuer\u00e0 per ben due secoli e sconvolger\u00e0 l'intera organizzazione sociale ed economica di questa area.\nLe citt\u00e0-Stato arabe della costa, prima fiorenti, soffriranno di un decadimento cos\u00ec forte da non risollevarsene pi\u00f9, malgrado gli stessi conquistatori portoghesi mettessero in atto strategie e sforzi per ripristinare la situazione anteriore.\nAlcune citt\u00e0, come Kilwa e Sofala, spariranno senza lasciare quasi nessuna traccia, se non rovine; altre, come Mombasa, sopravviveranno a fatica, grazie al carattere combattivo degli abitanti. Quest'ultima citt\u00e0 recuperer\u00e0 l'indipendenza in maniera definitiva solo nel 1698. Altre citt\u00e0-Stato, come Malindi, riusciranno a trarre vantaggio contro le antiche rivali dall'alleanza con i portoghesi; infine una minoranza di citt\u00e0, come Mogadiscio, rimasero miracolosamente intoccate dai grandi rivolgimenti accaduti in questa zona e in tutto l'oceano Indiano nel secoli che vanno dal XVI al XVIII.\nGi\u00e0 pochi anni dopo la conquista portoghese della costa dell'Africa orientale, infatti, il sistema economico di commerci esistente tra la costa e l'entroterra africano era irrimediabilmente compromesso.\nKilwa, in particolare, che fino a quel momento era stata una citt\u00e0 ricca ed elegante, venne abbandonata dai suoi abitanti, che non avevano pi\u00f9 lo stesso ritorno economico nel continuare i loro commerci a causa delle pesanti tasse imposte dai portoghesi.\nI portoghesi si erano spinti anche all'interno del paese, raggiungendo il regno di Monomopata, dove si estraeva l'oro di cui Sofala era il centro di raccolta ed avevano instaurato rapporti commerciali diretti con le trib\u00f9 della zona, stroncando cos\u00ec alla radice il vecchio sistema di commerci che si erano sviluppati tra la costa e la regione dello Zambesi.\nL'edizione portoghese della cronaca di Kilwa parla di un editto, emanato dai conquistatori all'inizio del secolo XVI, che offriva agli abitanti della citt\u00e0 di tornare alle proprie attivit\u00e0 in cambio di una maggiore libert\u00e0 di commercio e con la promessa di una drastica riduzione delle tasse doganali imposte. Sembra che si fosse verificato un ritorno di massa ai commerci, ma alla fine ci\u00f2 si dimostr\u00f2 solo un palliativo giacch\u00e9 i guadagni dei dettaglianti non erano pi\u00f9 gli stessi e i mercanti arabi furono costretti ad ampliare il raggio di azione per poter continuare ad essere in attivo. Fu questo il periodo in cui gli arabi si spinsero fino alla regione dei Grandi Laghi africani e i \"dhow\" arabi solcavano le loro acque. Furono di fatto aperte nuove vie di commercio e la rete dei contatti cambi\u00f2 completamente.\nMa nel frattempo altre potenze europee (Francia, Germania e Inghilterra) erano giunte in Africa orientale e avevano dato inizio alla storia della colonizzazione europea.\nL'apparire sulla scena di una economia di mercato monetaria, che riduceva drasticamente ogni forma di scambio diretto di merci, in primo luogo imped\u00ec la sopravvivenza dell'economia mista di baratto e moneta e successivamente ebbe conseguenze gravissime per la popolazione sia araba che swahili, che vedeva diminuire il proprio potere di acquisto e quindi il livello di vita in generale.\nAlcune citt\u00e0-Stato, come Zanzibar e Mombasa, seppero trasformare la propria economia ed approfittare della nuova congiuntura economica, ma la maggioranza non riusc\u00ec ad adeguarsi alla nuova situazione, che richiedeva l'impiego di capitali pi\u00f9 ingenti. Dopo la prima fase di riduzione generale dei commerci, subentr\u00f2 un decadimento inarrestabile delle citt\u00e0-Stato della costa dell'Africa orientale.\nInfine, la nascita della Compagnia delle Indie favor\u00ec l'aumento della popolazione indiana cos\u00ec che il debito dei commercianti arabi nei confronti dei finanziatori indiani si fece via via sempre pi\u00f9 oneroso fino a costituire il colpo di grazia che stronc\u00f2 definitivamente il piccolo e medio commercio gestito dagli arabi. Nel secolo XIX esso era praticamente scomparso.\nIncontr\u00f2 invece gran fortuna l'impresa commerciale del sultano Sayyid Said, che si fondava su grandi capitali e sul monopolio della produzione e del commercio del garofano in tutto l'oceano Indiano. Si diffuse allora la moda di fumare sigarette profumate al garofano, in India in particolare."}
{"id": "1895497", "revid": "400694", "url": "https://it.wikipedia.org/wiki?curid=1895497", "title": "Ciao Records", "text": "La Ciao Records s.r.l. \u00e8 stata una casa discografica italiana attiva prevalentemente tra la fine degli anni settanta e i primi anni ottanta.\nStoria.\nLa Ciao Records fu fondata nel 1978 a Milano; il direttore artistico dell'etichetta era Osvaldo Bernasconi, ex batterista dei Profeti.\nI nomi pi\u00f9 noti tra i suoi artisti sono quelli di Roberto Vecchioni, Fausto Leali e Stefano Rosso; per l'etichetta incisero inoltre Bernardo Lanzetti (ex cantante degli Acqua Fragile e della Premiata Forneria Marconi e la bella cantante torinese Vanna Brosio (che per\u00f2 us\u00f2 lo pseudonimo \"G. Bri\").\nPer la distribuzione dei dischi si appoggi\u00f2 per il primo periodo alla Fonit Cetra e, in seguito, alla CGD: proprio la questione della distribuzione causer\u00e0 la fine dell'etichetta, in quanto la Fonit Cetra presenter\u00e0 denuncia per la rottura del contratto di distribuzione, causando all'etichetta una notevole perdita economica (poich\u00e9 molti album vennero bloccati nei magazzini per molti mesi).\nL'etichetta cess\u00f2 le attivit\u00e0 nei primi anni '80.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1895498", "revid": "287204", "url": "https://it.wikipedia.org/wiki?curid=1895498", "title": "Callithrix melanura", "text": "Lo uistit\u00ec dalla coda nera (\"Callithrix melanura\" ) \u00e8 un primate platirrino della famiglia dei Cebidi.\nVeniva in passato considerato una sottospecie di \"Callithrix argentata\" (\"C. argentata melanura\").\nDistribuzione.\nVive nella foresta amazzonica della Bolivia settentrionale (dipartimenti di Beni e Santa Cruz) e del Brasile occidentale (stati di Rond\u00f4nia e probabilmente anche Mato Grosso): la sua distribuzione \u00e8 piuttosto isolata rispetto a quella di altre specie di uistit\u00ec.\nDescrizione.\nDimensioni.\nMisura circa 55 cm, di cui pi\u00f9 di met\u00e0 spettano alla coda, per un peso che raggiunge i 380 g.\nAspetto.\nIl pelo \u00e8 bruno scuro, con una banda bianco-giallastra che corre sulla spina dorsale fino al lato interno della coscia: la coda \u00e8 nera. Le orecchie sono nude e di color carnicino, cos\u00ec come la faccia.\nBiologia.\nSi tratta di animali diurni ed arboricoli, che utilizzano le unghiette appuntite per scalare i tronchi pi\u00f9 lisci: durante la notte, dormono nel folto della vegetazione o in cavit\u00e0 dei rami.\nVivono in gruppetti di 3-12 individui che definiscono un proprio territorio tramite ghiandole soprapubiche: scoraggiano eventuali intrusi dall'invadere il loro territorio tramite l'utilizzo di una serie di espressioni facciali.\nAlimentazione.\nFondamentalmente, questi animali sono mangiatori di linfa e gommoresina, ma non disdegnano integrare la dieta anche con uova, frutta, insetti e piccoli vertebrati.\nRiproduzione.\nDopo una gestazione di circa 5 mesi, la femmina dominante (nonch\u00e9 l'unica a potersi riprodurre, inibendo le altre tramite feromoni) mette al mondo due gemelli, che vengono accuditi dall'intero gruppo fino a quando non sono autosufficienti: essi vengono svezzati attorno ai sei mesi e possono dirsi del tutto maturi dopo il secondo anno d'et\u00e0."}
{"id": "1895502", "revid": "56620", "url": "https://it.wikipedia.org/wiki?curid=1895502", "title": "Il re dei ladri", "text": "Il re dei ladri \u00e8 un romanzo per ragazzi della scrittrice tedesca Cornelia Funke. Da questo libro \u00e8 stato tratto il film omonimo che vede come attori Aaron Johnson (Prosper), Jasper Harris (Bo), Rollo Weeks (Scipio), Alice Connor (Vespa), George MacKay (Riccio). \nTrama.\nProsper e Bo, orfani in fuga da due zii malvagi che li vogliono separare, giungono nella citt\u00e0 di Venezia, dove incontrano una banda di ragazzini che vivono in un cinema abbandonato. Fanno capo a Scipio: audace e misterioso, \u00e8 lui il Re dei Ladri che garantisce la sopravvivenza dei compagni grazie ai suoi furti mirabolanti. Senza un attimo di esitazione Prosper e Bo entrano a far parte di questa pittoresca \"famiglia\", e si trovano coinvolti in un'avventura che cambier\u00e0 per sempre la loro vita.\nPersonaggi.\nProsper (Prosperus)\nRagazzino sveglio e intelligente, rimasto orfano insieme al fratellino quando aveva dodici anni, Prosper scappa da casa perch\u00e9 non vuole finire in un collegio lontano dal suo fratellino. Capisce subito che sua zia ha incaricato un investigatore per cercarli. A differenza del fratellino, odia rubare, ma \u00e8 un buon commerciante, non gli va particolarmente a genio il Re dei Ladri.\nProsper \u00e8 l'unico che quando scopre che in realt\u00e0 Scipio \u00e8 solo un nobile seppur meraviglioso non se la prende con lui.\nBo\nFratellino minore di Prosper, ha 6 anni e un quarto, un bel visino da angelo che incanta tutti e dei folti riccioli biondi. All'inizio venerava il Re dei Ladri, e trova che rubare non sia una brutta cosa, anzi! \u00c8 molto ingenuo e testardo, infatti la prima volta che fa conoscenza con Victor senza neanche accorgersene racconta tutto su di s\u00e9 e sulla banda, odia non poter fare qualcosa per colpa della sua et\u00e0, odia sua zia e la definisce \"La Donna che Puzza di Lacca\".\nScipio (o Re Dei Ladri)\nScipio \u00e8 il meraviglioso e affascinante figlio di un imprenditore molto cattivo con lui perch\u00e9 lo odia. La mdre di Scipio non c'\u00e8 mai. Scipio, all'inizio \u00e8 un ragazzino con fare altezzoso. Sogna di diventare subito adulto per poter scappare di casa. Scipio quando si traveste da Re dei Ladri, porta addosso dei vestiti un po' imbarazzanti, ma che lo fanno sembrare un po' pi\u00f9 grande. In verit\u00e0 non ha mai rubato in vita sua e gli oggetti che portava dai bambini erano di casa sua. Alla fine, girando sul carosello diventer\u00e0 adulto quanto basta per vivere senza i genitori.\nVespa\nUnica femmina della banda, Vespa \u00e8 chiamata cos\u00ec per via della lunga treccia che assomiglia al pungiglione di una vespa, \u00e8 minuta. Non le piace parlare del proprio passato, ma in seguito si scoprir\u00e0 che i genitori non le andavano a genio, e cos\u00ec scapp\u00f2 di casa. \u00c8 l'unica che ha il coraggio, quando Scipio \u00e8 ancora Re dei Ladri, di trattarlo a volte male e a tirargli il codino, cosa che lui odia. Adora leggere libri ed \u00e8 la \"tesoriera\" della banda.\nMosca\nChiamato cos\u00ec per via della sua pelle scurissima, ha alle spalle dei genitori cattivi, ed adora pescare, aggiustare le radio e usare la sua cassetta degli attrezzi. Quando scopre che Scipio non \u00e8 un ladro si arrabbier\u00e0 furiosamente con quest'ultimo.\nRiccio\nHa una massa di capelli talmente ispidi che gli stanno dritti in testa e la fanno assomigliare a un porcospino (da qui il nome), una bocca senza denti, \u00e8 due spanne pi\u00f9 basso di Prosper. Riccio \u00e8 orfano scappato dall'orfanotrofio, ora ha otto anni anche se non li dimostra. Anche lui, come Mosca, quando scopre che Scipio non \u00e8 un ladro si arrabbier\u00e0 con quest'ultimo.\nVictor Getz\nInvestigatore incaricato dalla zia di trovare Prosper e Bo, nel suo ufficio ha una collezione di barbe finte e di travestimenti che ritiene utili per il suo lavoro. Uniche amiche, due tartarughe. Victor viene catturato dalla banda dei piccoli ladruncoli con cui poi far\u00e0 amicizia ma subito dopo scapper\u00e0 dando la sua parola di onore che non li tradir\u00e0 mai.\nIda Spavento\nProprietaria dell'ala del leone del carosello, fotografa e gentile donna. \u00c8 anche piuttosto in carne. Alla fine diventer\u00e0 una grande amica della banda.\nErnesto Barbarossa, detto \"Il Barbarossa\"\nAntiquario, con la barba, come dice il nome, rossa anche se tinta, unico che si fa vendere oggetti da una banda di ragazzini qualsiasi, andando avanti si riveler\u00e0 un prezioso personaggio. Alla fine per\u00f2, salendo sulla giostra, diventer\u00e0 di nuovo un bambino e verr\u00e0 adottata dalla zia di Prosper e Bo.\nIl Conte (o Renzo)\nIncarica il re dei ladri a rubare l'ala di legno che appartiene a Ida Spavento per ricongiungerla alla giostra di sua propriet\u00e0. Alla fine insieme a sua sorella la Contessa diventer\u00e0 di nuovo un bambino girando sulla giostra.\nMorosina\nL'antipatica e possessiva sorella minore del Conte.\nI signori Hertlieb\nGli zii malvagi di Prosper e Bo. Vogliono mandare Prosper in collegio, separandolo da suo fratello Bo. Infine adotteranno Ernesto Barbarossa, ritornato bambino a causa del giro sul carosello."}
{"id": "1895504", "revid": "1543377", "url": "https://it.wikipedia.org/wiki?curid=1895504", "title": "Lucio Filippucci", "text": "Biografia.\nNel 1975 comincia a lavorare per alcune serie a fumetti per adulti della Edifumetto; qualche anno dopo, nel 1979, subentra a Milo Manara come disegnatore della serie \"Chris Lean\" pubblicata sulla rivista \"Corrier Boy\" dove illustra anche numerose storie brevi; lavora anche per il mercato francese in collaborazione con l'amico Giovanni Romanini e, nello stesso periodo, illustra alcune campagne pubblicitarie per alcuni enti locali; sempre per la Edifumetto, disegna 16 episodi della serie \"Raimbo\", pubblicata dal 1985 al 1986 e, in collaborazione con Romanini, la serie \"I ragazzi della 3\u00aa B\", pubblicata dal 1988 al 1989.\nNegli anni novanta illustra \"Il manuale di autodifesa televisiva\" di Patrizio Roversi per la Sperling &amp; Kupfer e \"Il manuale della tap model\" di Syusy Blady per Longanesi. Collabora per molto tempo con la Panini e con altre case editrici per la pubblicazioni di libri per l'infanzia come la Piccoli e la Juvenilia; inizia anche a collaborare con la Sergio Bonelli Editore entrando nello staff della serie \"Martin Myst\u00e8re\" e delle varie serie spin-off.\nNel 2003 illustra il libro della moglie Maria Gabriella Buccioli, \"I giardini venuti dal vento\", che parla dell'orto botanico da loro curato nel comune di Loiano e che riceve il Premio Giardini botanici Hanbury. Nel 2005 riceve il Premio ANAFI come miglior disegnatore.\nNel 2008 realizza il \"Texone\" su sceneggiatura di Gino D'Antonio, per poi entrare nello staff di \"Tex\" realizzando vari numeri della serie regolare."}
{"id": "1895506", "revid": "1543377", "url": "https://it.wikipedia.org/wiki?curid=1895506", "title": "Jean Chr\u00e9tien", "text": " Fu il ventesimo Primo ministro del Canada dal 4 novembre 1993 al 12 dicembre 2003.\nBiografia.\nJean Chr\u00e9tien nacque a Shawinigan, in Qu\u00e9bec, da Wellie Chr\u00e9tien e Marie Boisvert. Nel 1957 spos\u00f2 Aline Chain\u00e9, da cui ebbe una figlia (France) e due figli (Hubert e Michel).\nPolitica.\nSpesso criticato come Primo Ministro che ha aumentato troppo le imposte ai cittadini e alle aziende, Jean Chr\u00e9tien ha sempre mantenuto una politica improntata all'innovazione tecnologica e allo stato sociale, contribuendo attivamente a portare il Canada tra le nazioni industrializzate pi\u00f9 efficienti.\nNon si \u00e8 mai dichiarato totalmente contrario all'indipendenza della Provincia del Qu\u00e9bec, a patto che questa si facesse totalmente carico del proprio debito pubblico, il pi\u00f9 alto di tutto il Canada.\nNei rapporti di politica estera, Chr\u00e9tien ha sempre mantenuto una linea di condotta molto autonoma, evitando accuratamente l'influenza dei vicini Stati Uniti d'America con i quali, in svariate occasioni, \u00e8 spesso entrato in aperta polemica.\nMolto attento agli impegni internazionali, in particolar modo nelle missioni umanitarie e di \"Peacekeeping\", a partire dal 2002 Chretien \u00e8 entrato in aperto contrasto con l'amministrazione Bush in merito all'invasione dell'Iraq di Saddam Hussein, attacco che all'epoca non era ancora avvenuto ma che era fortemente sostenuto dagli americani.\nIl Canada per esplicito volere di Chr\u00e9tien non invi\u00f2 truppe a sostegno dell'invasione in quanto il governo canadese non riteneva (supposizione poi dimostratasi corretta) che l'Iraq disponesse di armi di distruzione di massa."}
{"id": "1895508", "revid": "30610", "url": "https://it.wikipedia.org/wiki?curid=1895508", "title": "Black Adam", "text": "Black Adam, il cui vero nome \u00e8 Theo-Adam o Teth Adam, \u00e8 un personaggio immaginario dei fumetti DC Comics.\n\u00c8 un guerriero egiziano che ha ottenuto grandi poteri dal Mago Shazam; originariamente pensato per comparire in una sola storia, divenne un nemico abituale della Famiglia Marvel dopo che la DC cominci\u00f2 a pubblicare le storie del mago sotto il titolo \"Shazam!\". Con gli anni, in particolare dopo l'inizio del XXI secolo, \u00e8 stato ridefinito come un antieroe corrotto, entrando a far parte anche della Justice Society seppure per breve tempo.\n\u00c8 stato inserito alla sedicesima posizione nella classifica stilata dal sito IGN nel 2009 sui cento pi\u00f9 grandi supercriminali nella storia dei fumetti.\nBiografia del personaggio.\nVersione della Fawcett Comics.\nLa versione originale di Black Adam esord\u00ec in una storia di Capitan Marvel, come di un antico egizio di nome Teth-Adam che fu scelto dal Mago Shazam come suo successore; quando Teth-Adam pronuncia il nome del mago, si trasforma in un super umano. Inizialmente il mago gli diede poteri derivanti da divinit\u00e0 greco-romane (anche se pi\u00f9 tardi le storie spiegheranno che le iniziali dei nomi di alcuni dei dell'antico Egitto formavano l'acronimo Shazam per Adam, allo stesso modo di quelle delle divinit\u00e0 greco-romane per Shazam). Deciso a governare il mondo, Adam prese il posto del faraone e si mise sul trono. Il mago, contrariato, gli diede il nome di Black Adam e lo band\u00ec sulla stella pi\u00f9 lontana dell'universo dove Adam pass\u00f2 5000 anni per poi ritornare sulla Terra. Nel tempo che impieg\u00f2 per ritornare, nel 1945, Shazam aveva scelto altri tre campioni per rimpiazzarlo: Capitan Marvel, Mary Marvel e Capitan Marvel Jr. - la Famiglia Marvel - contro i quali Adam si scontr\u00f2 ma, dato che i loro poteri si equilibravano, la battaglia and\u00f2 avanti senza un risultato. Sotto consiglio del mago Shazam, lo Zio Marvel incastr\u00f2 Black Adam facendogli dire il nome del mago, ritrasformandolo nella sua forma umana ma, dato che aveva pi\u00f9 di 5000 anni, si ritrasform\u00f2 in un mucchio di polvere.\nIl disegno originale di Black Adam prevedeva una somiglianza con l'attore Boris Karloff, con l'aggiunta di un paio di orecchie a elica. Adam indossa un costume simile a quello di Marvel, eccetto che le parti rosse sono nere e non usa il mantello.\nVersione della DC Comics.\nPre Crisis.\nIl personaggio conflu\u00ec nell'Universo DC quando la DC Comics acquis\u00ec la Fawcett e ricominci\u00f2 a pubblicare le storie di Shazam a met\u00e0 degli anni settanta. Black Adam fu reintrodotto all'interno di una storia in cui veniva riportato in vita dal Dottor Sivana, e combatteva il suo storico nemico in una lunga battaglia; alla fine, com'era gi\u00e0 successo in precedenza, Zio Marvel riusc\u00ec a fargli dire \"Shazam\" e Billy Batson lo colp\u00ec in tempo prima che si ritrasformasse.\nPost Crisis.\nDopo sporadiche apparizioni, le origini di Black Adam furono ridefinite nella graphic novel di Gerry Ordway, \"The Power of Shazam!\", del 1994, nella quale Teth Adam fu presentato come figlio del faraone Ramses II, cui furono donati, per il suo grande valore, i poteri di Shazam dall'omonimo mago, e fu soprannominato \"Mighty Adam\" (\"Adam il possente\"). Teth fu corrotto da una misteriosa donna rivelatasi essere Blaze, la figlia mezza demone del mago, e uccise suo padre per diventare egli stesso il nuovo Faraone. Shazam, venuto a sapere di ci\u00f2, tolse i poteri ad Adam e concentr\u00f2 i suoi poteri in un ciondolo a forma di scarabeo; inoltre, Teth, tornato alla forma umana, invecchi\u00f2 velocemente sino a diventare un cadavere, e fu rinchiuso, assieme al ciondolo, in un'antica tomba. Il suo nome fu ricordato come \"Khem Adam\" (\"Adam il nero\"). Nel tardo XX secolo, un archeologo di nome Theo Adam, in compagnia dei coniugi Batson, trov\u00f2 il ciondolo e rimase ossessionato dal medesimo; uccise cos\u00ec i due collaboratori e reclam\u00f2 per s\u00e9 il possesso dell'artefatto. Tempo pi\u00f9 tardi, Theo incontr\u00f2 il figlio dei Batson, Billy, cui il mago Shazam aveva assegnato i suoi poteri, trasformandolo nell'eroe Capitan Marvel. L'uomo, allora, pronunci\u00f2 la parola magica e si trasform\u00f2 in Black Adam, iniziando uno scontro che lo vide sconfitto e condotto dal Mago, il quale cancell\u00f2 le sue memorie e gli tolse la voce. La soluzione si rivel\u00f2 solo temporanea, siccome entrambe gli vennero ridate dal demone Blaze.\nSuccessivamente, le personalit\u00e0 di Black Adam e di Theo Adam si separarono, ed il primo inizi\u00f2 un tentativo di redenzione. La mente di Theo continu\u00f2 ad avere influenza su di lui in alcuni casi, costringendolo, ad esempio, a combattere la Justice Society. In seguito, per\u00f2, Adam si un\u00ec al medesimo supergruppo, causando screzi con altri membri, soprattutto con colui che era stato a lungo il suo peggior nemico, Capitan Marvel. In questo periodo, le sue origini vennero leggermente modificate: Adam non proveniva pi\u00f9 dall'Egitto, ma dall'immaginaria nazione nordafricana del Kahndaq.\nBlack Adam lasci\u00f2, pi\u00f9 tardi, la JSA e, assieme ad altri supereroi, tra cui Hawkman ed Atom Smasher, effettu\u00f2 un colpo di Stato a Kahndaq, diventandone, con il benestare della Justice Society, il dittatore. Il personaggio, successivamente, ricopr\u00ec un ruolo importante in \"Crisi infinita\", in cui fu membro della Societ\u00e0 segreta dei supercriminali, e lavor\u00f2 inconsciamente per Alexander Luthor Jr.; catturato da questi nel suo piano per ricreare il Multiverso, fu poco dopo liberato da Superboy e Nightwing, unendosi a loro nella battaglia contro il Superman-Prime, durante la quale uccise lo Psico-Pirata.\nNew 52.\nNel nuovo universo DC, The New 52, Adam \u00e8 uno schiavo proveniente dall'antico Kahndaq, che ottenne i poteri dal mago Shazam per liberare il mondo dai Sette Peccati, prima di venire rinchiuso in una tomba dallo stesso mago per aver ucciso il dittatore dello stato. Fu risvegliato, secoli dopo, dal Dottor Sivana, che voleva usare la sua magia per aiutare la sua famiglia; invece, Adam inizi\u00f2 ad uccidere i \"moderni dittatori\" e a risvegliare i Sette Peccati, sparsi per il mondo. Sulla sua strada, incontr\u00f2 Billy Batson, il nuovo guerriero scelto da Shazam, con cui ebbe uno scontro che lo vide infine vincitore; Batson, tuttavia, lo convinse a tornare alla forma umana, riducendolo in cenere (essendo vissuto per quasi cinquemila anni solo grazie ai suoi poteri magici). I suoi resti furono portati dallo stesso eroe in Kahndaq.\nContemporaneamente agli eventi di Trinity War, Black Adam fu riportato in vita da due fratelli membri dei ribelli del Kahndaq, Adrianna ed Amon Tomaz; una volta rinato, uccise il dittatore dello stato e ne prese il controllo. In quel momento, il Sindacato del crimine giunse da Terra-3 nel suo Universo, causando un black-out globale per proiettare, su qualunque schermo televisivo, la scritta \u00abQuesto mondo ci appartiene\u00bb, cui il nuovo sovrano del Kahndaq risponde con un \u00abQuesto mondo non appartiene a nessuno!\u00bb\nPoteri e abilit\u00e0.\nQuando Teth Adam pronuncia la parola magica \"Shazam\", si trasforma in Black Adam e gli vengono conferiti i poteri dei seguenti antichi dei egiziani:\nInoltre, i sensi di Adam sono molto acuti. Black Adam \u00e8 stato ripetutamente descritto come un guerriero che aveva dimostrato di essere altamente abile anche prima che gli fosse stato dato il potere del Mago Shazam.\nNel New 52, oltre alle suddette abilit\u00e0 (che per\u00f2 non presentano pi\u00f9 riferimenti alle divinit\u00e0 egiziane, essendo soltanto un \"dono\" del mago Shazam), mostra di possedere poteri telepatici, riuscendo ad imparare l'inglese leggendo la mente del malvagio Dottor Sivana, e magici: viene mostrato creare scosse elettriche e si rivela capace di pietrificare Ibac, il precedente dittatore del Kahndaq.\nAltri media.\nTelevisione.\nBlack Adam \u00e8 apparso nelle serie animate \"The Kid Super Power Hour with Shazam!\", \"Justice League Unlimited\", \"\", \"Young Justice\", \"Justice League Action\" e \"Harley Quinn\"."}
{"id": "1895509", "revid": "928766", "url": "https://it.wikipedia.org/wiki?curid=1895509", "title": "Ten Kate Racing", "text": "Ten Kate Racing \u00e8 una squadra di motociclismo olandese, con sede a Nieuwleusen nei Paesi Bassi.\nHa vinto il Campionato mondiale Superbike 2007 con il pilota James Toseland e per dieci volte il titolo piloti nel mondiale Supersport.\nStoria.\nIl team \u00e8 gestito sin dagli esordi da Gerrit e Ronald Ten Kate. Il debutto avvenne nel 1994 nel campionato olandese Supersport con il pilota Harry van Beek. Nella stessa stagione il team partecip\u00f2 anche a qualche tappa del campionato europeo.\nNel 1995 partecip\u00f2 sia al campionato olandese che a quello europeo, con il britannico Iain MacPherson affiancato a van Beek. Nel 1997 ci fu il debutto nel mondiale Supersport con il pilota australiano Fred Bayens, che concluse la stagione al 27\u00ba posto.\nDopo un'altra annata trascorsa esclusivamente nel campionato olandese, nel 1999 il team si stabilizz\u00f2 definitivamente nel campionato mondiale Supersport: la moto era una Honda CBR 600 F ed il pilota David de Gea, sostituito poi da Karl Muggeridge, che l'anno successivo ottenne la prima vittoria per il team, sul circuito di Brands Hatch. L'australiano, che concluse quinto nel mondiale, fu affiancato da diversi piloti nel corso della stagione, tra i quali anche James Ellison.\nNel 2001 il team ricevette il supporto di Honda Europa, ed i piloti furono Fabien Foret e Pere Riba: il francese ottenne due successi in gara e chiuse la stagione all'ottavo posto, mentre lo spagnolo fin\u00ec in sesta posizione, con una vittoria ed un secondo posto. Nel 2002 Fabien Foret si laure\u00f2 campione mondiale supersport, conseguendo il primo storico titolo mondiale in questa competizione per la Honda e per il team Ten Kate. Mentre il compagno, Iain MacPherson, chiuse 9\u00ba con un podio all'attivo. Nel 2003 i piloti furono invece gli australiani Karl Muggeridge, che si aggiudic\u00f2 le ultime tre gare della stagione e si classific\u00f2 4\u00ba, e Chris Vermeulen, che vinse il titolo mondiale, conquistando anche quattro vittorie.\nNel 2004 la squadra si sposta nel campionato mondiale Superbike, portando in pista la Honda CBR1000RR. In questa annata Chris Vermeulen riusc\u00ec a giocarsi il mondiale fino all'ultimo GP, vincendo anche quattro gare. Nel mondiale Supersport venne confermato Muggeridge, che si laure\u00f2 campione con 7 gare vinte, davanti al compagno di squadra e connazionale Broc Parkes.\nNel 2005 viene schierata una seconda moto nel mondiale Superbike, guidata da Karl Muggeridge che concluse 11\u00ba, mentre Vermeulen fu confermato e vinse sei gare, chiudendo al secondo posto in classifica. Nel mondiale Supersport il titolo fu vinto con tre gare d'anticipo dal francese S\u00e9bastien Charpentier, mentre il compagno giapponese Katsuaki Fujiwara arriv\u00f2 terzo. Nel 2006 Vermeulen, passato in MotoGP, fu rimpiazzato da James Toseland (vincitore del campionato mondiale Superbike 2004). Toseland fin\u00ec secondo con tre gare vinte, mentre Muggeridge fin\u00ec 12\u00ba. Nel mondiale Supersport, Charpentier si conferm\u00f2 campione con sei vittorie e fu affiancato dal turco Kenan Sofuo\u011flu, che chiuse in terza posizione con due gare vinte.\nNel 2007 Toseland fu affiancato da Roberto Rolfo; Toseland vinse otto gare e si aggiudic\u00f2 il titolo mondiale nella gara finale con un margine di soli 2 punti su Noriyuki Haga, mentre Rolfo fin\u00ec all'8\u00ba posto. Nel mondiale Supersport furono confermati i piloti dell'anno precedente, ma fu Sofuo\u011flu a conquistare il titolo, con 8 vittorie, mentre Charpentier si piazz\u00f2 all'11\u00ba posto. In questa stagione il team prese parte anche alla Superstock 1000 FIM Cup con Bram Appelo.\nNel 2008 la squadra schier\u00f2 tre moto, una per Carlos Checa, 4\u00ba classificato a fine stagione, una per Ry\u016bichi Kiyonari, che chiuse in nona posizione, e una per Sofuo\u011flu, 18\u00ba. Nel mondiale Supersport i piloti titolari furono Andrew Pitt, che vinse il titolo, e Jonathan Rea, che si piazz\u00f2 secondo. In occasione dell'ultima prova dei due campionati in Portogallo, Rea e Sofuo\u011flu si scambiarono di ruolo, con il primo che nelle due gare del mondiale Superbike ottenne 14 punti per la 26\u00aa posizione finale e con l'altro che riusc\u00ec a vincere la gara del mondiale Supersport. Nella Superstock 1000 FIM Cup l'unico pilota fu invece il francese Maxime Berger, che concluse la stagione al secondo posto.\nNel 2009 il team continu\u00f2 con Checa e Kiyonari, ai quali affianc\u00f2 Rea; quest'ultimo fu il migliore dei tre con il 5\u00ba posto finale e due vittorie, mentre i primi due conclusero la stagione rispettivamente in 7\u00aa e 11\u00aa posizione. Nel mondiale Supersport vennero schierati Pitt e Sofuo\u011flu, rispettivamente 6\u00ba e 3\u00ba, e dunque venne interrotta la striscia vincente del team nella categoria, che aveva avuto inizio nel 2002. Nella Superstock 1000 venne confermato Berger, che fin\u00ec l'annata in 3\u00aa posizione.\nL'anno successivo venne confermato Rea e ingaggiato il tedesco Max Neukirchner: il primo vinse 4 gare e fin\u00ec quarto nella classifica finale, l'altro invece chiuse al 18\u00ba posto. Nel mondiale Supersport venne confermato Sofuo\u011flu, che biss\u00f2 il successo del 2007 concludendo tutte le gare sul podio; il suo compagno di squadra, Michele Pirro, concluse 5\u00ba con una vittoria all'attivo. Il pilota della Superstock 1000 FIM Cup fu per il terzo anno consecutivo Berger, che fin\u00ec il campionato in seconda posizione.\nNel campionato mondiale Superbike 2011 il team partecip\u00f2 come \"Castrol Honda\" ancora con Rea e con lo spagnolo Rub\u00e9n Xaus; entrambi subirono infortuni nel corso della stagione, e alla fine il migliore fu Jonathan Rea, che vinse due gare e guadagn\u00f2 il 9\u00ba posto finale, mentre Xaus fu 17\u00ba. Nel mondiale Supersport i piloti furono i francesi Fabien Foret e Florian Marino, rispettivamente 3\u00ba e 8\u00ba in classifica. Nella Superstock 1000 FIM Cup gareggi\u00f2 Luca Verdini, sostituito in seguito da Loris Baz e Ferruccio Lamborghini. Nel campionato mondiale Superbike 2012 il team rinominato \"Honda World Superbike\", schier\u00f2, a fianco del confermato Jonathan Rea, Hiroshi Aoyama, campione del mondo della classe 250 nel 2009. Il primo si piazz\u00f2 quinto in campionato con due vittorie, una ad Assen ed una a Donington. Il giapponese invece si piazz\u00f2 18\u00ba con 61,5 punti. Nel mondiale Supersport i piloti furono Broc Parkes, Michael van der Mark e Miguel Praia, solo il primo ottenne punti validi per la classifica mondiale. Nella Superstock 1000 FIM Cup gareggi\u00f2 il solo Fabio Massei, classificandosi ottavo nel mondiale con 71 punti.\nNel campionato mondiale Superbike 2013 il team rinominato \"Pata Honda\", schier\u00f2 nuovamente Jonathan Rea, affiancandogli un altro pilota britannico: Leon Haslam. Rea, anche a causa di un infortunio che gli fece saltare gli ultimi quattro Gran Premi, giunse nono in classifica finale, riuscendo comunque a vincere gara 1 a Silverstone. Haslam giunse invece 13\u00ba con 91 punti. Nel mondiale Supersport i piloti furono Michael van der Mark e Lorenzo Zanetti, che si classificarono rispettivamente quarto e quinto nel mondiale ma senza ottenere vittorie. Nella Superstock 1000 FIM Cup gareggiarono vari piloti, alternandosi per alcune gare senza ottenere risultati di rilievo se non qualche gara a punti.\nNel campionato mondiale Superbike 2014 la squadra conferm\u00f2 i piloti della stagione 2013, i quali fecero entrambi un passo avanti in classifica rispetto alla stagione precedente. Jonathan Rea, dopo essere stato anche in testa al mondiale nel corso della stagione, ottenne il terzo posto in classifica finale, sopravanzando di un solo punto l'italiano Marco Melandri all'ultima gara in Qatar. Leon Haslam fu invece autore di un'annata regolare, con un solo ritiro nella gara inaugurale a Phillip Island, culminata col terzo posto ottenuto in gara 2 a Magny Cours, chiuse settimo nel mondiale con 187 punti, pi\u00f9 del doppio di quelli dell'anno precedente. Anche nel mondiale Supersport, i confermati Michael van der Mark e Lorenzo Zanetti fecero un passo avanti, con l'olandese che riport\u00f2 il titolo di campione mondiale della Supersport al team a quattro anni di distanza dall'ultimo successo targato Kenan Sofuo\u011flu. Zanetti invece si piazz\u00f2 quarto nel mondiale, ottenendo la sua prima vittoria di categoria sul circuito di casa a Imola.\nNel 2015 il team cambia entrambi i piloti in Superbike, andando a sostituire Jonathan Rea, passato al team ufficiale Kawasaki con il neo campione della Supersport Michael van der Mark. La seconda moto viene invece affidata al campione del mondo in carica della Superbike: Sylvain Guintoli che prende il posto di Leon Haslam. I risultati della stagione sono al di sotto delle aspettative, Guintoli e van der Mark mettono assieme solo quattro podi stagionali chiudendo l'annata rispettivamente sesto e settimo nel mondiale. In Supersport viene schierata una sola moto, affidata al britannico Kyle Smith che, dopo una stagione altalenante, va a cogliere l'unico successo stagionale per il team nella gara finale in Qatar.\nNel 2016 in Superbike \u00e8 riconfermato l'olandese van der Mark al quale viene affiancato lo statunitense Nicky Hayden che diventa il primo pilota tra i vincitori di un campionato nella classe MotoGP del Motomondiale a correre in questa categoria. Nella Supersport viene schierata una sola Honda CBR600RR affidata ad un altro statunitense: Patrick Jacobsen.\nNel mondiale Superbike i risultati sono buoni, van der Mark e Hayden chiudono rispettivamente al quarto e quinto posto in campionato, portando Honda al terzo posto in classifica costruttori. Da segnalare la Superpole di van der Mark in Thailandia e la vittoria sul bagnato per Hayden in Malesia. Al di sotto delle aspettative invece, la stagione nella Supersport, con Jacobsen che chiude al quarto posto in classifica piloti senza ottenere vittorie.\nNel 2017 al confermato Nicky Hayden viene affiancato il pilota tedesco, ex campione della Moto2, Stefan Bradl alla guida delle Honda CBR 1000RR. In questa stagione il team non partecipa al Campionato mondiale Supersport. Nel 2018 il team partecipa al mondiale Superbike con una coppia di piloti composta dallo statunitense Jake Gagne e dal britannico Leon Camier. Chiudono la stagione rispettivamente al diciassettesimo e dodicesimo posto in classifica piloti. Nel 2019, conclusa la partnership con Honda, torna nel mondiale Superbike a stagione in corso mettendo in pista un'unica Yamaha YZF-R1 affidata al francese Loris Baz, che conclude la stagione al decimo posto e al terzo nella graduatoria del Trofeo Indipendenti, risultando in qualche occasione il miglior pilota Yamaha sotto la bandiera a scacchi. Nel 2020 viene riconfermato il pilota francese Loris Baz nella Superbike, che termina la stagione all'ottavo posto nel mondiale e secondo nel Trofeo Indipendenti conquistando quattro piazzamenti a podio. Torna inoltre nel campionato mondiale Supersport, con il pilota sudafricano Steven Odendaal che chiude la sua stagione d'esordio al quinto posto in classifica piloti. Ten Kate esordisce nel campionato mondiale Supersport 300 con il pilota olandese Glenn van Straalen che conquista qualche punto prima di essere sostituito da V\u00edctor Rodr\u00edguez N\u00fa\u00f1ez.\nNel 2021 il team partecipa al mondiale Supersport con una coppia di piloti formata da Galang Hendra Pratama\ne Dominique Aegerter pi\u00f9 un paio di sostituzioni in stagione per Simon Jespersen e Leonardo Taccini. Con un Gran Premio di anticipo sul termine del campionato Aegerter si laurea campione del mondo portando a Ten Kate il primo titolo dopo la separazione da Honda."}
{"id": "1895511", "revid": "1782831", "url": "https://it.wikipedia.org/wiki?curid=1895511", "title": "In cosa credi", "text": "In cosa credi \u00e8 il secondo mixtape del rapper italiano Mondo Marcio, pubblicato l'11 luglio 2008 dalla Mondo Records.\nDescrizione.\n\"In cosa credi\" \u00e8 caratterizzato da atmosfere clubbin (\"Un po' pi\u00f9 in alto\", \"Bum bum bum\", \"Sopra di noi\", \"Xxstasi\") e da giri di chitarra alternati a sintetizzatori (\"Tutto pu\u00f2 cambiare\")\nDa questo mixtape sono stati realizzati i videoclip dei brani \"Tutto pu\u00f2 cambiare\", con la partecipazione del cantante Pier Cortese, e \"Sopra di noi\", pubblicato a febbraio 2009."}
{"id": "1895512", "revid": "767487", "url": "https://it.wikipedia.org/wiki?curid=1895512", "title": "Nella rete del serial killer", "text": "Nella rete del serial killer (\"Untraceable\") \u00e8 un film thriller del 2008 diretto da Gregory Hoblit. Protagonista del film \u00e8 Diane Lane, che veste i panni di un'agente del Dipartimento di Polizia di Portland, Oregon, Jennifer Marsh, alla prese con un serial killer che opera sul web.\nIl film \u00e8 uscito in Italia il 1\u00ba agosto 2008.\nTrama.\nIl film inizia con una scena dove una persona \"gioca\" fino ad uccidere un gatto.\nLa scena successiva \u00e8 alla sezione \"cyber crime\" del Dipartimento di Polizia di Portland, nell'Oregon, dove l'agente Jennifer Marsh, aiutata dal collega Griffin Dowd, indaga su alcune truffe e raggiri nel mondo del web. Jennifer ha una figlia che vive con lei insieme alla madre, dopo la morte del marito Nick (anche lui un agente).\nBen presto la protagonista inizia a indagare sul sito web \"killwithme.com\" del killer Owen Reilly, che risulta irrintracciabile (\"untraceable\" \u00e8 appunto il nome originale del film). Sul sito viene inviato in streaming inizialmente un video di un gatto rapito (\"Lul\u00f9\" il suo nome) che viene torturato e quindi ucciso.\nLa vittima successiva, del serial killer, \u00e8 invece un uomo che viene rapito per strada, Erbert Miller, pilota di elicotteri, a cui viene collegato un sistema che gli inietta nelle vene dell'anticoagulante; pi\u00f9 gente si connette al sito web, pi\u00f9 crudeli saranno le violenze e pi\u00f9 veloce sar\u00e0 la morte del malcapitato.\nA Jennifer viene in aiuto il detective Eric Box, ma non riescono a salvare il rapito e torturato Miller che, dopo la sua morte, viene messo nella macchina di un membro del congresso dell'Oregon, a Irvington.\nSi forma cos\u00ec una task-force dell'FBI.\nLa nuova vittima, \u00e8 David Williams, ex giornalista, che viene immerso nel cemento fino alle ginocchia e attorniato da lampade per abbronzatura che lo surriscaldano, fino a causargli la morte in meno di 6 ore.\nIl suo cadavere viene trovato sotto casa di Jennifer, in una macchina sulla cui antenna era montata una telecamera che riprendeva la sua abitazione.\nLa vittima seguente sembra quindi possa essere la figlia, invece sar\u00e0 il suo collega Griffin Dowd, messo in trappola da un finto incontro romantico con una tale Melanie (in realt\u00e0, il killer con la voce camuffata). La nuova vittima si trova immersa in una miscela di acido solforico e acqua (lo stesso acido delle batterie, che pu\u00f2 quindi causargli gravi ustioni a contatto con la pelle).\nNonostante tutti gli sforzi, non riescono a salvare neppure lui; Griffin per\u00f2 riesce a inviare con il battito dell'occhio un ultimo messaggio, che li porter\u00e0 a trovare chi \u00e8 il serial killer.\nSi capisce cos\u00ec che il killer \u00e8 un giovane il cui padre si era suicidato un anno prima, ripreso dalle telecamere di un elicottero pilotato da Erbert Miller (la prima vittima). Suo padre, nel cadere dal ponte dopo essersi sparato, perse gli occhiali che vennero ritrovati da una persona che viene intervistata il giorno seguente da David Williams (la seconda vittima). La terza vittima, Griffin, \u00e8 invece stata scelta in quanto aveva interferito con i suoi piani.\nL'ultima vittima sar\u00e0 quindi l'agente Marsh, che viene rapita in una notte uggiosa su di un ponte. Jennifer viene appesa a testa in gi\u00f9 nel suo seminterrato, sopra una macchina solleva-zolle, ma riesce a scappare dondolandosi fuori dalla \"trappola\". In breve, innesca un combattimento con il killer, uccidendolo infine con la pistola."}
{"id": "1895516", "revid": "767487", "url": "https://it.wikipedia.org/wiki?curid=1895516", "title": "Lil' Romeo", "text": "Biografia.\nCarriera musicale.\nRomeo frequent\u00f2 la Lexington Creek Elementary.\nPrima di divenire famoso comparve in molti dischi del padre (Master P). A 11 anni segu\u00ec le orme del padre, diventando un entertainer.\nCarriera nella pallacanestro.\nNell'estate 2006 Romeo fu invitato all'ABCD Camp, sponsorizzato da Reebok, uno dei pi\u00f9 importanti \"training camp\" statunitensi per il basket. Il campo, organizzato a Teaneck, New Jersey \u00e8 un evento di allenamento riservato a giovani atleti, cui precedentemente presero parte future star NBA come Tracy McGrady, Kobe Bryant, Stephon Marbury, Carmelo Anthony e LeBron James. Romeo fu incluso tra i primi venti giocatori del Camp e gioc\u00f2 nell'ABCD All-Star Game.\nLinea di abbigliamento.\nRomeo \u00e8 CEO della PMiller Clothing Line. Le sue personali linee di abbigliamento sono la P. Miller Shorties e la Gumbo Station. Esiste anche una linea femminile firmata P.Miller.\nCarriera da attore.\nHa iniziato la sua carriera come attore nel 2001, con il film Max Keeble alla riscossa, che lo vede fare un cameo interpretando s\u00e9 stesso.\nNel 2003 nel film \"Honey\" interpreta il ruolo di Benny, un ragazzo di citt\u00e0 con stile nel ballo, ma con una marcia in pi\u00f9 rispetto agli altri. Accanto a lui nel film sono presenti anche Zachary Isaiah Williams e Jessica Alba. Ancora nel 2003 and\u00f2 in onda il suo personale show televisivo, \"Romeo!\" su Nickelodeon. Romeo ha recitato con il padre in un film del 2005, dal titolo \"Uncle P\". \u00c8 comparso anche in \"God's Gift\", uscito nel 2006. Di recente ha fatto un cameo, interpretando il ruolo di s\u00e9 stesso, in \"Ned's Declassified School Survival Guide\", come coach di rapping per le insegnanti."}
{"id": "1895517", "revid": "107831", "url": "https://it.wikipedia.org/wiki?curid=1895517", "title": "International Series", "text": ""}
{"id": "1895518", "revid": "289247", "url": "https://it.wikipedia.org/wiki?curid=1895518", "title": "Hannspree Ten Kate Honda", "text": ""}
{"id": "1895519", "revid": "1318658", "url": "https://it.wikipedia.org/wiki?curid=1895519", "title": "Palais Royal - Mus\u00e9e du Louvre (metropolitana di Parigi)", "text": "Palais Royal - Mus\u00e9e du Louvre \u00e8 una stazione delle linee 1 e 7 della Metropolitana di Parigi. Prende il nome dal vicino Palais-Royal e dal Louvre. Fino agli anni novanta il suo nome \u00e8 stato Palais Royal; \u00e8 stata ridenominata quando \u00e8 stato costruito un nuovo accesso alla stazione dalla parte sotterranea del museo del Louvre ristrutturato.\nL'ingresso su Place Colette \u00e8 stato ridisegnato da Jean-Michel Othoniel, come il \"Kiosque des noctambules\" (Chiosco dei nottambuli), ed \u00e8 stato completato nell'ottobre 2000 per il centenario della metropolitana. Le due cupole del \"Chiosco dei nottambuli\" (una che rappresenta il giorno, l'altra la notte), fatte in vetro colorato e sostenute da una struttura di alluminio, rendono la stazione un'opera originale nell'ambiente molto tradizionale di Place Colette."}
{"id": "1895521", "revid": "122834390", "url": "https://it.wikipedia.org/wiki?curid=1895521", "title": "Nazionale Under-21 di calcio del Lussemburgo", "text": "La Nazionale di calcio lussemburghese Under-21 \u00e8 la rappresentativa nazionale Under-21 del Lussemburgo ed \u00e8 posta sotto l'egida della federazione calcistica del Lussemburgo (FLF). La squadra partecipa alle qualificazioni per il Campionato europeo di categoria, che si tiene ogni due anni."}
{"id": "1895522", "revid": "767487", "url": "https://it.wikipedia.org/wiki?curid=1895522", "title": "Tandem (film 2000)", "text": "Tandem, diretto da Lucio Pellegrini, \u00e8 un film italiano con Luca e Paolo, uscito nelle sale nel 2000.\nTrama.\nIl cantante rock Luca e la studentessa di giurisprudenza Camilla si incontrano ad un concerto e tra i due inizia un'appassionante storia d'amore. Dopo alcuni anni la coppia entra in una grave crisi amorosa, cos\u00ec decidono entrambi di consultare uno psicologo per tentare di uscire dalla loro complicata situazione. Ci\u00f2 che non sanno \u00e8 che Pietro, lo psicologo di Luca, \u00e8 fidanzato con Blanda, l'analista alla quale si \u00e8 affidata Camilla: tra i due specialisti le divergenze diagnostiche sono solo il preludio delle difficolt\u00e0 sentimentali che ben presto li portano a lasciarsi.\nLuca inizia una nuova carriera come autore di jingle pubblicitari mentre Blanda prima sbatte Pietro fuori di casa e poi gli concede una seconda chance, permettendogli un mese di prova: in questo periodo per\u00f2 Camilla viene lasciata da Luca (che si trasferisce in un teatro occupato da artisti itineranti) e quindi va a rifugiarsi nell'abitazione dei due psicologi, la cui relazione naufraga definitivamente. L'aspirante costituzionalista torna quindi dal suo fidanzato, ma lo trova con una delle sue solite amanti occasionali e pensa al suicidio; anche Pietro, rimasto solo, ha la stessa tendenza: i due si capiscono, si piacciono e iniziano un legame sentimentale.\nLa relazione tra Pietro e Camilla sembra andare a gonfie vele, ma proprio nel giorno della sua laurea la ragazza capisce che in realt\u00e0 \u00e8 Luca l'uomo che ama e scoppia a piangere: lo insegue fino a Savona, da dove egli si stava incamminando per raggiungere i tuareg nel deserto, e torna insieme a lui. Pietro allora, rimasto nuovamente solo, tenta invano di togliersi la vita avvelenandosi in macchina. Nel finale si nota il riscatto di tutti i protagonisti: Luca \u00e8 diventato un cantante di successo, Camilla gli fa da manager, Blanda ha trovato l'amore con il suo ex paziente greco Papandreu e Pietro, evidentemente incapace ancora una volta di suicidarsi, isolato nel deserto ma finalmente felice."}
{"id": "1895523", "revid": "339392", "url": "https://it.wikipedia.org/wiki?curid=1895523", "title": "Nazionale di calcio lussemburghese Under-21", "text": ""}
{"id": "1895526", "revid": "1543377", "url": "https://it.wikipedia.org/wiki?curid=1895526", "title": "Wittstock/Dosse", "text": "Wittstock/Dosse \u00e8 una citt\u00e0 di abitanti del Brandeburgo, in Germania.\nAppartiene al circondario dell'Ostprignitz-Ruppin.\nGeografia fisica.\n\u00c8 attraversata dal fiume Dosse.\nStoria.\nIl 6 dicembre 1993 vennero aggregati alla citt\u00e0 di Wittstock i comuni di Babitz e Biesen.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nAppartengono alla citt\u00e0 di Wittstock/Dosse le seguenti frazioni (\"Ortsteil\"):\nAmministrazione.\nGemellaggi.\nWittstock \u00e8 gemellata con:"}
{"id": "1895527", "revid": "1318658", "url": "https://it.wikipedia.org/wiki?curid=1895527", "title": "Louvre - Rivoli (metropolitana di Parigi)", "text": "Louvre Rivoli \u00e8 una stazione della linea 1 della metropolitana di Parigi. Si trova presso il Louvre e Rue de Rivoli; fu inaugurata per la prima volta nel 1900 con il nome Louvre.\nNel 1968 le banchine della stazione furono decorate con copie di arte antica del Museo del Louvre. Fu la prima stazione della metropolitana a essere decorata culturalmente. Nel 1989 la stazione cambi\u00f2 il suo nome in quello attuale di Louvre - Rivoli, quando fu aperto un accesso diretto al museo presso la stazione successiva, Palays Royal - Muse\u00e9 du Louvre."}
{"id": "1895528", "revid": "95976780", "url": "https://it.wikipedia.org/wiki?curid=1895528", "title": "Wittstock", "text": "Wittstock pu\u00f2 riferirsi a:"}
{"id": "1895529", "revid": "281901", "url": "https://it.wikipedia.org/wiki?curid=1895529", "title": "Gobius nigricans", "text": ""}
{"id": "1895530", "revid": "281901", "url": "https://it.wikipedia.org/wiki?curid=1895530", "title": "Ghiozzo di ruscello", "text": ""}
{"id": "1895532", "revid": "281901", "url": "https://it.wikipedia.org/wiki?curid=1895532", "title": "Ghiozzo dell'Arno", "text": ""}
{"id": "1895535", "revid": "281901", "url": "https://it.wikipedia.org/wiki?curid=1895535", "title": "Ghiozzo etrusco", "text": ""}
{"id": "1895536", "revid": "119166133", "url": "https://it.wikipedia.org/wiki?curid=1895536", "title": "Cerello", "text": "Cerello (\"Scerell\" in dialetto milanese, : , localmente \"Sciarell\", : ) \u00e8 una frazione di Corbetta in provincia di Milano di 1235 abitanti, distante 3,06\u00a0km dal centro storico del comune di appartenenza. Dalla costituzione della parrocchia di Cerello nel 1956, assieme alla vicina frazione di Battuello (\"Batuell\" in dialetto, : ), ha formato l'area omogenea di Cerello-Battuello.\nGeografia fisica.\nTerritorio.\nIl borgo di Cerello \u00e8 caratterizzato da un ambiente prevalentemente pianeggiante, tipico della Pianura padana, con avvallamenti solo nei pressi di fontanili e corsi d'acqua, prevalentemente adatto a boschi o coltivazioni, che occupano quasi i 3/4 del territorio della frazione.\nIl territorio di Cerello confina a nord col comune di Corbetta, a sud con il comune di Albairate, ad est con la localit\u00e0 di Preloreto del comune di Corbetta ed a ovest con la frazione di Soriano, sempre nel comune di Corbetta.\nMilano \u00e8 il centro di maggior rilievo pi\u00f9 vicino da cui dista una ventina di chilometri anche se per importanza e disponibilit\u00e0 di servizi il centro pi\u00f9 vicino pu\u00f2 essere considerato Magenta.\nGeologia ed idrografia.\nIl terreno \u00e8 geologicamente composto da terreni alluvionati terrazzati e da depositi eolici oltre che da travertini, la cui formazione \u00e8 da ricondurre al Pleistocene (2,58 milioni - 11.700 anni fa).\nIdrograficamente \u00e8 notevole la presenza in gran quantit\u00e0 di risorgive naturali costituenti uno degli aspetti principali del borgo; questi, che avevano un tempo ampia rilevanza economica per l'agricoltura, costituiscono oggi una delle attrazioni principali del Parco Agricolo Sud Milano in cui il territorio di Cerello si trova pienamente inserito.\nSismologia.\nDal punto di vista sismico Cerello presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale. Nella sua storia l'abitato ha risentito di cinque terremoti: quello del 1397 (5,37 ML), quello del 1895 (4,63 ML), quello del 2009 (2,3 ML), quello del 2011 (2,1 ML) e quello del 2013 (2,4 ML).\nClima.\nCerello ha il clima caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nFenomeni estremi si sono verificati durante la famosa nevicata del 1956 che invest\u00ec la Pianura padana, ma anche in occasione delle ondate di caldo degli ultimi anni.\nStoria.\nCerello.\nLe origini di Cerello sono molto antiche, ed assieme ad altre due frazioni del Comune di Corbetta (Castellazzo de' Stampi e Soriano), costituisce uno degli aggregati pi\u00f9 significativi dell'archeologia rurale della zona.\nSede di abitazioni gi\u00e0 all'epoca dei romani, a quel periodo si possono ricondurre le locali coltivazioni di vino bianco (var. Chiaretto), decantato come eccezionale, e prodotto sino al XIX secolo con successo anche nell'esportazione. Di tale vino si trov\u00f2 notizia in alcuni ritrovamenti attuati sul territorio da Carlo Alberto Pisani-Dossi.\nIl territorio di Cerello era nell'Ottocento un latifondo di propriet\u00e0 della famiglia Casnati, la quale, oltre al possesso di un proprio palazzo e di un'ampia corte rurale annessa, poste nella piazza del centro abitato, fece erigere in loco la chiesa di San Vincenzo, dapprima come cappella privata e successivamente come luogo aperto anche ai contadini che lavoravano in quelle terre.\nNel 1859, durante la Battaglia di Magenta, a Cerello si accamp\u00f2 la divisione di cavalleria del felmaresciallo luogotenente conte Alessandro di Mensdorff, futuro Primo Ministro e Ministro degli Esteri dell'Impero austro-ungarico, il quale si distinse in paese come modello di militare-gentiluomo, riuscendo a farsi benvolere dalla popolazione locale.\nSecondo fonti popolari, nel 1944 il partigiano Pierino Beretta, temendo di essere catturato dai tedeschi, fugg\u00ec verso Cerello ma venne bloccato lungo la strada principale che porta alla frazione ed arrestato.\nNegli ultimi decenni la popolazione della frazione \u00e8 cresciuta in modo costante ed esponenziale, fatto da attribuire soprattutto alla costruzione di nuove abitazioni, quasi esclusivamente ville indipendenti o bifamiliari.\nBattuello.\nLa storia della frazione di Battuello, \u00e8 la medesima di quella della vicinissima Cerello con la quale, dalla creazione della parrocchia nel 1953, costituisce idealmente la frazione di Cerello-Battuello. L'abitato si \u00e8 articolato nei secoli lungo la principale cascina dell'abitato, la settecentesca Cascina Battuello (che d\u00e0 anche il nome al borgo), attorno alla quale si sono realizzati i primi insediamenti. Anticamente l'area era definita \"Cassina Battuda\" e poi \"Cassina Battovella\". L'abitato \u00e8 si articola su due vie che si incrociano a \"T\", l'una che collega con la frazione di Cerello e l'altra con Corbetta.\nTra i cittadini illustri di Battuello, si ricorda anche il sergente maggiore Ernesto Parini, medaglia di bronzo al valor militare conferita sul campo durante la Seconda guerra mondiale, al quale \u00e8 stata dedicata la via principale della frazione.\nEdifici Notevoli.\nChiesa parrocchiale di San Vincenzo.\nLa chiesa di San Vincenzo, posta nella frazione di Cerello, inizia la sua storia ai primi dell'ottocento, quando venne costruita dai nobili Casnati per adoperarla come cappella di famiglia nei pressi del loro palazzo (oggi demolito). Solo successivamente, grazie ad un lascito testamentario, la chiesa venne aperta anche agli abitanti di Cerello e della confinante Battuello. Nel 1939 la struttura venne ampliata con l'aggiunta di una campata, del presbiterio e del campanile. Negli anni '70 fu inglobata una casa adiacente all'abside, come sacrestia, e venne costruito il pronao antistante la chiesa.\nIl 15 ottobre 1956 la nuova la parrocchia di Cerello e Battuello venne consacrata dall'allora arcivescovo di Milano, Giovanni Battista Montini. Come primo parroco ebbe don Angelo Bragonzi, il quale guid\u00f2 la comunit\u00e0 per un decennio sino al 1969. Tuttavia gi\u00e0 nel 1953 nella chiesa venne istituita la vicaria curata, per sopperire alle esigenze religiose degli abitanti della frazione, che risulta ancora oggi situata piuttosto lontano dal centro di Corbetta.\nEsternamente la chiesa si presenta in forme moderne e semplici, con una serie di archetti pensili decorativi sotto il tetto della struttura. Il campanile riprendere stilisticamente le forme della torre campanaria di Corbetta. L'interno, di forme semplici, si presenta ad una sola campata con capriate lignee a vista e presbiterio stondato.\nNel 2006, per il cinquantenario della parrocchia, \u00e8 stata effettuata una ristrutturazione completa della chiesa e le Poste Italiane hanno emesso un annullo filatelico su cui \u00e8 raffigurato San Vincenzo di Saragozza.\nIl campanile possiede un concerto di 5 campane in La3, fuse da Luigi Ottolina nel 1954; le campane sono montate a sistema ambrosiano.\nIl Comitato di Cerello-Battuello.\nDate le ridotte dimensioni delle due frazioni, esse godono di un unico comitato agente in Cerello.\nNei consigli comunali, il comitato di frazione si avvale della figura del Consigliere delegato per i rapporti con le frazioni, oltre al rapporto diretto tra presidenza del comitato e sindaco.\nTel. 339/2027560\nSociet\u00e0.\nEvoluzione demografica.\nDal conteggio 2011 sono compresi indistintamente gli abitanti di Cerello e Battuello nella realt\u00e0 comunale omogenea di Cerello-Battuello.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani e ortodossi.\nNella frazione \u00e8 presente una parrocchia cattolica indipendente dalla parrocchia di Corbetta, ma anch'essa inserita nell'Arcidiocesi di Milano. La parrocchia cerellese si estende nella propria giurisdizione sull'intera area omogenea di Cerello-Battuello.\nPresso la frazione di Cerello \u00e8 presente una sede della Chiesa evangelica.\nEventi e cultura.\nIstruzione.\nMalgrado le ridotte dimensioni della frazione, Cerello disponeva di un edificio scolastico posto nel centro della frazione ad oggi chiuso\nScuole Materne\nEconomia.\nL'economia del paese \u00e8 stata totalmente agricola e lo \u00e8 in buona parte ancora oggi, in particolare con coltivazioni di cereali e mais, oltre alla floricoltura. Circa 2000 piante da frutta distribuite in terreni tra Cerello-Battuello contribuiscono anche al mantenimento del polmone verde in cui la frazione stessa risiede (Parco sud Milano).\nGi\u00e0 dai primi del Novecento, nelle due frazioni notiamo il proliferare di attivit\u00e0 commerciali e artigianali quali bar-trattorie (Annovazzi a Cerello), riseria Cameroni, burrificio e formaggi Colombo Ferruccio. Negli anni a seguire nascono anche la falegnameria Cislaghi, gli autotrasporti Ferrari da cui deriver\u00e0 l'omonima ditta \"Ferrari Mobili e Immobiliare\" a Battuello.\nNel 1962 si insedi\u00f2 a Cerello la \"Trafileria Ceruti\" per la lavorazione di tubi trafilati a freddo in acciaio al carbonio, azienda voluta dal cav. Attilio Ceruti e che attualmente occupa 62 dipendenti ed \u00e8 diventata un'importante realt\u00e0 industriale a livello nazionale.\nA partire dal 2007 Cerello ospita una succursale del \"Consorzio agrario di Milano e Lodi\", la quale era precedentemente sita nel centro cittadino di Corbetta."}
{"id": "1895538", "revid": "767487", "url": "https://it.wikipedia.org/wiki?curid=1895538", "title": "Plaza Mayor (Salamanca)", "text": "La Plaza Mayor \u00e8 il centro della vita urbana della citt\u00e0 di Salamanca.\nPer la sua vicinanza alla chiesa di San Mart\u00edn, venne chiamata in principio \"Plaza de San Mart\u00edn\". Appena costruita, le dimensioni erano maggiori delle attuali. A quel tempo, venne considerata la pi\u00f9 grande del Cristianesimo nella quale si realizzassero contemporaneamente tutte le funzioni di una piazza (feste, mercato, corride...).\nNel 1724 si inizi\u00f2 a darle la forma attuale, restringendo considerevolmente il perimetro, e grazie all'idea dell'architetto Alberto de Churriguera di spostare nei palazzi che cingono la piazza gli uffici del Comune, si cominci\u00f2 a chiamarla \"Plaza Mayor\". A causa della morte dell'architetto Churriguera, la piazza venne terminata da Andr\u00e9s Garc\u00eda de Qui\u00f1ones (1755).\nL'ala orientale, chiamata \"Pabell\u00f3n Real\", mostra fra i suoi archi dei medaglioni con il busto di alcuni re di Spagna. Quest'ala fu la prima ad essere costruita, in quanto serviva come muro di paragone per costruire il resto della nuova piazza. Nelle altre ali i medaglioni rappresentano altri personaggi illustri (santi, saggi, \"conquistadores\" e altri, tra i quali figurava anche una rappresentazione del dittatore Francisco Franco, risalente al 1937 e rimossa nel giugno del 2017). L'aspetto attuale del pavimento risale al 1955, da quando fu usato granito grigio e rosa. Fino ad allora c'era un giardino centrale, con alberi, fiori e un chiosco di musica al centro. \nLa \"Plaza Mayor\" di Salamanca non \u00e8 un quadrato perfetto, anche se pu\u00f2 sembrare il contrario guardandola dall'interno, infatti nessuna delle sue facciate ha la stessa misura. Approssimativamente, la facciata del Comune misura 82,60\u00a0m, la facciata orientale (Pabell\u00f3n Real) 80,60\u00a0m, la facciata occidentale 81,60\u00a0m ed il lato di San Martin 75,69\u00a0m. Facendo un calcolo approssimativo, la piazza ha una superficie di 6.400 mq. Gli edifici che circondano la piazza sono alti 3 piani eccetto il \"Pabell\u00f3n de las Casas Consistoriales\", costituito da due livelli."}
{"id": "1895541", "revid": "767487", "url": "https://it.wikipedia.org/wiki?curid=1895541", "title": "Marlborough House", "text": "Marlborough House \u00e8 una residenza di Westminster, Londra, in Pall Mall subito ad est di St James's Palace. Fu costruita per Sarah Churchill, Duchessa di Marlborough, la favorita e confidente della Regina Anna. La Duchessa voleva che la sua nuova casa fosse \"forte, semplice e comoda\". Christopher Wren, padre e figlio, progettarono un edificio in mattoni con angoli in pietra che fu completato nel 1711. Per i lavori in ferro battuto, come i corrimani delle scale, fu chiamato a lavorare Jean Tijou, uno dei mastri ferrai pi\u00f9 famosi d'Inghilterra. Per pi\u00f9 di un secolo fu la residenza londinese dei Duchi di Marlborough.\nStoria.\nLa casa divenne propriet\u00e0 della Corona nel 1817. A partire dal 1820 ci furono progetti per la demolizione di Marlborough House per far posto a una struttura di dimensioni simili a una delle due che compongono Carlton House Terrace, idea che compare in alcune mappe dell'epoca, tra cui quella di Londra del 1830 di Christopher e John Greenwood, ma la proposta non fu accolta. La casa venne usata da vari membri della famiglia reale: dal 1837 al 1849 fu la residenza ufficiale della regina Adelaide di Sassonia-Meiningen, vedova di Re Guglielmo IV e dal 1853 al 1861 il Principe Alberto la organizz\u00f2 per essere usata dalla \"National Art Training School\", poi Royal College of Art. Dopo questo periodo la casa fu notevolmente ingrandita per il Principe di Galles su progetto di Sir James Pennethorne (1861-63), che aggiunse un ordine di stanze sul lato nord e un profondo portico. Dal 1863 fino a che divenne Re Edoardo VII nel 1901, fu la residenza del Principe e della Principessa di Galles, divenendo fra i centri della vita sociale di Londra. Qui vi nacque nel 1865 il futuro Giorgio V.\nIl salone cubico \u00e8 decorato con dipinti murari di Louis Laguerre della Battaglia di Blenheim. Una cupola inserita nel soffitto \u00e8 incorniciata da dipinti di Orazio Gentileschi per la Queen's House, 1636. Sui lati del Salone ci sono scale gemelle, con altri dipinti bellici di Laguerre. La maggior parte degli interni \u00e8 stata alterata (Pevsner).\nUna fontana tardo Art Nouveau-neogotica di Alfred Gilbert (1926-32) sul muro di Marlborough Road commemora Alessandra, la moglie di Edoardo VII.\nNel 1936 Marlborough House divenne la residenza ufficiale della Regina Madre Mary di Teck, vedova di Re Giorgio V. Dopo la sua morte, nel 1953, la regina Elisabetta II la cedette in uso al Segretariato del Commonwealth, che la utilizza ancora oggi.\nQuando la Regina \u00e8 nel palazzo, \u00e8 issato il suo stendardo personale.\nMarlborough House \u00e8 di solito aperta al pubblico ogni settembre per l'Open House Weekend."}
{"id": "1895545", "revid": "122835320", "url": "https://it.wikipedia.org/wiki?curid=1895545", "title": "Domenico di Silos", "text": "Biografia.\nIn giovent\u00f9 fu pastore per poi entrare in una comunit\u00e0 monastica benedettina a San Mill\u00e1n de la Cogolla. Divenuto abate di quella comunit\u00e0 si scontr\u00f2 con il re navarro Garcia III che intendeva incamerare i beni dell'abbazia. Dopo questi contrasti si spost\u00f2 in Castiglia sotto la protezione di Ferdinando I che gli chiese di riportare all'antico splendore il monastero di San Sebasti\u00e1n de Silos del VII secolo, allora in rovina. Il monastero torn\u00f2 a fiorire diventando un centro di cultura, carit\u00e0 e religiosit\u00e0. In esso si mantenne vivo l'antico rito mozarabico dei Visigoti che quattro secoli prima avevano fondato la comunit\u00e0 monastica a Silos. Domenico mor\u00ec in questo centro monastico, dove tuttora si trovano le sue spoglie, e che in seguito prese il suo nome.\nCulto.\nPoco pi\u00f9 di un secolo dopo la madre di Domenico di Guzm\u00e1n, Giovanna d'Aza, venne a pregare sulla sua tomba per il nascituro. Esaudita volle dare al figlio il nome del santo in ringraziamento.\nEra tradizione che quando una regina di Spagna aveva una gravidanza, l'abate di Silos le portasse la staffa di san Domenico, che veniva posta accanto al suo letto fino al giorno del parto, per propiziare la nascita."}
{"id": "1895547", "revid": "174925", "url": "https://it.wikipedia.org/wiki?curid=1895547", "title": "San Domingo de Silos", "text": ""}
{"id": "1895548", "revid": "110157", "url": "https://it.wikipedia.org/wiki?curid=1895548", "title": "Sicea", "text": "La Sicea S.p.A., acronimo di Societ\u00e0 Italiana Costruzione Esercizio Acquedotti, \u00e8 stata una societ\u00e0 italiana operante nell'ambito dell'industria idraulica: progettazione costruzione e gestione degli acquedotti, degli impianti fognari, delle opere complementari di irrigazione e bonifica e gestione di impianto di trattamento a servizio di fognature.\nVenne fondata nel 1934 e, tra le sue pi\u00f9 importanti realizzazioni, si annovera la costruzione degli acquedotti di Viterbo, Orbassano, Ladispoli e Cerveteri. Nel 1997 entr\u00f2 a far parte del gruppo Veolia, tra i pi\u00f9 importanti leader mondiali della distribuzione dell'acqua.\nLa sede principale si trovava a Collegno ed era una delle principali societ\u00e0 di gestione acque della provincia di Torino; operava inoltre nelle province di Aosta e Verbano-Cusio-Ossola."}
{"id": "1895550", "revid": "107831", "url": "https://it.wikipedia.org/wiki?curid=1895550", "title": "International Series Gold", "text": ""}
{"id": "1895551", "revid": "767487", "url": "https://it.wikipedia.org/wiki?curid=1895551", "title": "Painting Over Rust", "text": "Painting Over Rust \u00e8 un album in inglese di Graziano Romani, pubblicato il 16 ottobre 2004 e presentato al pubblico con due speciali showscases acustici, tenutisi, rispettivamente, a Scandiano ed a Milano.\n\u00c8 il primo CD di Graziano Romani a presentare canzoni esclusivamente autografe."}
{"id": "1895552", "revid": "3831", "url": "https://it.wikipedia.org/wiki?curid=1895552", "title": "Reverse charge", "text": ""}
{"id": "1895553", "revid": "88740", "url": "https://it.wikipedia.org/wiki?curid=1895553", "title": "Babitz", "text": ""}
{"id": "1895554", "revid": "81484", "url": "https://it.wikipedia.org/wiki?curid=1895554", "title": "Bunny jumping", "text": ""}
{"id": "1895560", "revid": "599013", "url": "https://it.wikipedia.org/wiki?curid=1895560", "title": "Berlinchen", "text": ""}
{"id": "1895561", "revid": "1839090", "url": "https://it.wikipedia.org/wiki?curid=1895561", "title": "Biesen", "text": "Biesen \u00e8 una frazione (\"Ortsteil\") della citt\u00e0 tedesca di Wittstock/Dosse.\nStoria.\nIl 6 dicembre 1993 il comune di Biesen venne aggregato alla citt\u00e0 di Wittstock.\nGeografia antropica.\nAppartengono alla frazione di Biesen le localit\u00e0 di Eichenfelde e Heinrichsdorf.\nAmministrazione.\nLa frazione di Biesen viene rappresentata da un consiglio di frazione (\"Ortsbeirat\") di 3 membri."}
{"id": "1895562", "revid": "149727", "url": "https://it.wikipedia.org/wiki?curid=1895562", "title": "Christdorf", "text": ""}
{"id": "1895563", "revid": "149727", "url": "https://it.wikipedia.org/wiki?curid=1895563", "title": "Dossow", "text": ""}
{"id": "1895565", "revid": "125716905", "url": "https://it.wikipedia.org/wiki?curid=1895565", "title": "IOS", "text": "iOS (precedentemente iPhone OS) \u00e8 un sistema operativo mobile sviluppato da Apple per iPhone, iPod touch e iPad (fino a settembre 2019 con il rilascio di iPadOS, sistema operativo che sostituisce iOS sui modelli supportati di quest'ultima linea di dispositivi). \u00c8 il secondo sistema operativo mobile pi\u00f9 installato al mondo, dopo Android. \u00c8 la base per altri tre sistemi operativi realizzati da Apple: iPadOS, tvOS, watchOS.\nMolti fanno utilizzo del termine \"iDevice\" per riferirsi ai dispositivi che usano iOS. Ogni app dei dispotivi mobili Apple ha bisogno del sistema operativo iOS per essere eseguita; tuttavia gli sviluppatori possono simulare le proprie applicazioni tramite l'ambiente di sviluppo Xcode (disponibile solamente per il sistema operativo macOS).\nPresentato nel 2007 per l'iPhone di prima generazione, da allora iOS \u00e8 stato esteso per supportare altri dispositivi come iPod Touch (settembre 2007) e iPad (gennaio 2010). Al marzo 2018, l'App Store di Apple conteneva oltre 2,1 milioni di applicazioni iOS, delle quali un milione native per iPad. Queste app mobili sono state scaricate collettivamente pi\u00f9 di 130 miliardi di volte.\nL'interfaccia utente di iOS si basa sulla manipolazione diretta, utilizzando gesti multi-touch. Gli elementi di controllo dell'interfaccia includono cursori, interruttori e pulsanti. Gli accelerometri interni sono utilizzati da alcune applicazioni per scuotere il dispositivo (comunemente tramite il comando annulla) o ruotarlo in tre dimensioni (comunemente passando dalla modalit\u00e0 verticale a quella orizzontale). Varie funzioni di accessibilit\u00e0 consentono agli utenti con disabilit\u00e0 visive e uditive di utilizzare correttamente iOS.\nLe versioni principali di iOS vengono distribuite ogni anno. L'attuale versione, iOS 15, \u00e8 stata distribuita al pubblico il 20 settembre 2021.\nStoria.\nNel 2005, quando Steve Jobs inizi\u00f2 a pianificare l'iPhone, la sua idea era quella di \"ridurre il Mac, ovvero un'impresa epica di ingegneria, o d'ingrandire l'iPod\". Jobs favor\u00ec il primo approccio, ma si confront\u00f2 con i team di Macintosh e iPod, guidati rispettivamente da Scott Forstall e Tony Fadell, in una competizione interna, seguita dalla vittoria di Forstall per la creazione dell'iPhone OS. La decisione consent\u00ec il successo di iPhone come piattaforma per sviluppatori di terze parti: l'utilizzo di un noto sistema operativo desktop come base consent\u00ec a molti sviluppatori Mac di terze parti di scrivere software per iPhone con una riqualificazione minima. Forstall fu anche responsabile della creazione di un kit di sviluppo software (SDK) per programmatori per la creazione di app per iPhone, nonch\u00e9 di un App Store in iTunes.\niOS (precedentemente iPhone OS) venne presentato con l'iPhone alla Macworld Conference &amp; Expo di San Francisco il 9 gennaio 2007 e distribuito assieme all'iPhone il 29 giugno dello stesso anno. Al momento della sua presentazione a gennaio, il sistema operativo non disponeva di un nome ufficiale (fino all'uscita della prima beta dell'iPhone SDK il 6 marzo 2008); prima di allora, il marketing Apple e Steve Jobs affermavano che iPhone eseguisse l'OS X e le \"applicazioni desktop di classe\". Al momento della commercializzazione dell'iPhone, il sistema operativo venne rinominato \"iPhone OS.\nInizialmente le applicazioni native di terze parti non vennero autorizzate in quanto l'intenzione di Steve Jobs era quella di disporre di un OS privo di app esterne che potessero compromettere la sicurezza e le prestazioni del sistema operativo stesso. Queste potevano comunque essere realizzate esclusivamente in applicazioni web sfruttando il motore del browser Safari gi\u00e0 precaricato nel sistema, che \"si sarebbero comportate come app native su iPhone\". Ad ottobre 2007, Jobs cambi\u00f2 idea (sotto la pressione dei vertici e degli sviluppatori che gi\u00e0 inizialmente ne compresero la grande opportunit\u00e0) permettendo la realizzazione di un SDK nativo per iPhone, dandolo poi \"nelle mani degli sviluppatori a febbraio\" di quell'anno, e creare l\u2019App Store che venne poi lanciato nel 2008. Il 6 marzo 2008, Apple tenne un evento stampa, annunciando l'SDK per iPhone.\nL'App Store di iOS venne aperto il 10 luglio 2008 con 500 applicazioni disponibili inizialmente. Questo numero crebbe rapidamente a 3.000 nel settembre 2008, 15.000 a gennaio 2009, 50.000 a giugno 2009, 100.000 a novembre 2009, 250.000 ad agosto 2010, 650.000 a luglio 2012, 1 milione a ottobre 2013, 2 milioni a giugno 2016, e 2,2 milioni a gennaio 2017. Al marzo 2016, 1 milione di app erano nativamente compatibili con il tablet iPad. Queste app sono state scaricate collettivamente pi\u00f9 di 130 miliardi di volte. La societ\u00e0 di intelligence app \"Sensor Tower\" ha stimato che l'App Store raggiunger\u00e0 5 milioni di app entro il 2020.\nA settembre 2007, Apple annunci\u00f2 l'iPod Touch, un iPod riprogettato in base al fattore di forma dell'iPhone. A gennaio 2010, Apple annunci\u00f2 l'iPad, con uno schermo pi\u00f9 grande dell'iPhone e dell'iPod Touch, progettato per la navigazione web, il consumo dei media e la lettura.\nA giugno 2010, Apple rinomin\u00f2 iPhone OS in \"iOS\". Il marchio \"IOS\" \u00e8 stato utilizzato da Cisco per oltre un decennio per il suo sistema operativo, IOS, utilizzato sui propri router. Per evitare potenziali azioni legali, Apple ottenne in licenza il marchio \"IOS\" da Cisco.\nAd ottobre 2016, Apple ha aperto la sua prima iOS Developer Academy a Napoli all'interno del nuovo campus dell'Universit\u00e0 degli Studi di Napoli Federico II.\nSblocco.\nInizialmente la maggior parte dei gestori telefonici degli Stati Uniti non consentiva ai possessori dell'iPhone di utilizzarlo con altri gestori. Tuttavia AT&amp;T consent\u00ec in seguito ai possessori dell'iPhone che avevano soddisfatto i requisiti del contratto di sbloccare il proprio iPhone. Le istruzioni per sbloccare il dispositivo venivano fornite da Apple ma alla fine era ad esclusiva discrezione del gestore autorizzare lo sblocco del dispositivo. Ci\u00f2 consent\u00ec l'utilizzo di un iPhone \"brandizzato\" con altri gestori telefonici. Le versioni pi\u00f9 recenti di iOS e iPhone supportano completamente l'LTE su pi\u00f9 gestori, a prescindere da quale gestore il telefono sia stato originariamente acquistato. Esistono programmi per rimuovere le restrizioni di blocco della SIM, ma non sono supportati da Apple e molto spesso non causano uno sblocco permanente, ma solo uno provvisorio.\nFunzionalit\u00e0.\nApplicazioni.\nLe applicazioni (abbreviate in \"app\") sono la forma pi\u00f9 generica per indicare i software applicativi installabili su iOS. Vengono scaricate dal catalogo ufficiale del negozio digitale App Store, dove le app vengono sottoposte a controlli di sicurezza prima di essere rese disponibili agli utenti. Le applicazioni iOS possono anche essere installate direttamente a partire da un file IPA fornito dal distributore del software, tramite vie non ufficiali.\nHome.\nLa schermata principale, resa da SpringBoard, mostra le icone delle applicazioni e una dock in basso in cui gli utenti possono bloccare le app utilizzate pi\u00f9 frequentemente.\nEssa viene visualizzata ogni volta che l'utente sblocca il dispositivo (tramite la schermata di blocco) o preme il pulsante fisico \"Home\" sotto il display (nei dispositivi che lo predispongono) mentre si trova in un'altra app. Prima di iOS 4 su iPhone 3GS (o successivo), lo sfondo dello schermo poteva essere personalizzato solo tramite jailbreak, ora invece pu\u00f2 essere cambiato. Lo schermo ha una barra di stato nella parte superiore che mostra vari dati, come l'ora, il segnale telefonico, lo stato della batteria l'attivazione o meno del 3G, 4G, LTE, Edge, Wi-Fi, localizzazione e sveglia. La schermata iniziale permette inoltre di visualizzare tutte le applicazioni presenti sul dispositivo e in basso, nel dock, le applicazioni usate pi\u00f9 frequentemente (di default su iPhone: Telefono, Safari, Messaggi e Musica; su iPod touch e iPad: Messaggi, Safari, Mail e Musica), che possono essere spostate e modificate a proprio piacimento. Il resto dello schermo \u00e8 dedicato all'applicazione corrente. Quando viene impostata una password e un utente accende il dispositivo, la password deve essere inserita nella schermata di blocco prima di concedere l'accesso alla schermata principale.\nA partire da iPhone OS 3 viene anche integrata la funzione Spotlight, consentendo agli utenti di cercare contenuti multimediali, applicazioni, e-mail, contatti, messaggi, podcast, promemoria, eventi del calendario e contenuti simili, oppure cercare su Internet ci\u00f2 che si \u00e8 digitato. In iOS 7 e versioni successive, \u00e8 possibile accedere a Spotlight tirando verso il basso in qualsiasi punto della schermata principale (ad eccezione dei bordi superiore e inferiore che aprono il Centro notifiche e il Centro di controllo). In iOS 9, ci sono due modi per accedere a Spotlight. Come con iOS 7 e 8, trascinando verso il basso su qualsiasi schermata iniziale verr\u00e0 visualizzato Spotlight. Tuttavia, \u00e8 anche possibile accedervi come era possibile fino a iOS 6. Ci\u00f2 dota Spotlight di suggerimenti Siri, che includono suggerimenti per app, di contatto e notizie. In iOS 10, Spotlight \u00e8 in cima al pannello \"Oggi\" ora dedicato. Da questa versione si pu\u00f2 accedere anche scorrendo verso destra sempre dalla schermata home.\nA partire da iOS 3.2, gli utenti hanno la possibilit\u00e0 di impostare un'immagine di sfondo per la schermata principale. Questa funzione \u00e8 disponibile solo su dispositivi di terza generazione: iPhone 3GS, iPod touch di terza generazione (iOS 4.0 o successivi) e tutti i modelli di iPad (da iOS 3.2) o successivi.\nI ricercatori hanno scoperto che gli utenti organizzano icone sulla propria schermata iniziale in base alla frequenza di utilizzo e alla relazione delle applicazioni, nonch\u00e9 per motivi di usabilit\u00e0 ed estetica.\nCarattere di sistema.\nOriginariamente iOS utilizzava il carattere tipografico senza grazie Helvetica per la propria interfaccia utente. In seguito fu implementato Helvetica Neue esclusivamente per l'iPhone 4 e il suo display Retina mentre fu mantenuto Helvetica come carattere di sistema per i dispositivi con iOS 4 meno recenti. Con il lancio di iOS 7, Apple annunci\u00f2 che avrebbe implementato Helvetica Neue Light come carattere di sistema, una decisione che suscit\u00f2 critiche per l'uso inappropriato di un carattere leggero e sottile per dispositivi mobili con schermi a bassa risoluzione. L'azienda, infine, scelse di mantenere l'Helvetica Neue gi\u00e0 utilizzato su iPhone 4. Con questa versione di iOS, inoltre, fu introdotta la possibilit\u00e0 di ridimensionare il testo o applicare altre forme di modifica dell'accessibilit\u00e0 del testo tramite Impostazioni. A partire da iOS 9, Apple ha implementato il carattere San Francisco, progettato internamente e volto alla massima leggibilit\u00e0 oltre a caratterizzare l'intera gamma dei prodotti dell'azienda.\nCartelle.\nIntrodotte a partire da iOS 4, le cartelle consentono di raggruppare le applicazioni della schermata principale, semplicemente trascinando l'icona di un'app su un'altra. Ogni cartella pu\u00f2 essere rinominata a piacere e le notifiche delle applicazioni incluse al proprio interno vengono segnalate con un badge sulla cartella stessa.\nFino a iOS 6, ogni cartella poteva contenere fino a un totale di:\nDa iOS 7 in poi, il numero di applicazioni per ciascuna cartella non \u00e8 pi\u00f9 limitato: le app all'interno sono infatti organizzate in pagine, come nella Home. Ogni una cartella pu\u00f2 visualizzare fino a nove app in una pagina e pu\u00f2 contenere un massimo di 15 pagine, consentendo un totale di 135 app in una singola cartella. In iOS 9, Apple ha aggiornato le dimensioni delle cartelle per l'hardware dell'iPad, consentendo 16 app per pagina, sempre per un massimo di 15 pagine, aumentando il totale a 240 app.\nCentro notifiche.\nPrima di iOS 5, le notifiche venivano recapitate in una finestra modale e non potevano essere visualizzate dopo essere state eliminate. In iOS 5, Apple introduce il Centro notifiche, che consente agli utenti di visualizzare una cronologia delle notifiche trascinando verso il basso partendo dall'alto dello schermo, viene mostrata una \"tendina\" con il meteo, la borsa, l'integrazione con Facebook e Twitter e le varie notifiche, tra cui anche promemoria ed eventi. L'utente pu\u00f2 toccare una notifica per aprire l'app corrispondente o cancellarla. Le notifiche vengono inviate in banner che compaiono brevemente nella parte superiore dello schermo. Se un utente tocca una notifica ricevuta, verr\u00e0 aperta l'applicazione che ha inviato la notifica. Gli utenti possono anche scegliere di visualizzare le notifiche nelle finestre di avviso modali modificando le impostazioni di notifica dell'applicazione. Introdotti con iOS 8, i widget sono ora accessibili tramite il Centro notifiche, definito da terze parti.\nQuando un'app invia una notifica mentre \u00e8 chiusa, viene visualizzato un pallino rosso sulla sua icona. Questo pallino indica all'utente, a colpo d'occhio, quante notifiche ha inviato l'app. L'apertura dell'app cancella il pallino.\nCon la versione iOS 7, il centro notifiche \u00e8 stato separato in tre sezioni: Oggi (con il riepilogo degli eventi, meteo, promemoria e borsa), Tutti (dove verranno visualizzate tutte le notifiche ricevute) e Perse (dove verranno visualizzare le ultime notifiche perse).\nIn iOS 8 \u00e8 stata rimossa la sezione Perse e sono stati aggiunti i widget. Con iOS 10 il Centro notifiche \u00e8 stato completamente ridisegnato. Trascinandolo dalla parte superiore dello schermo verranno mostrate le notifiche e scorrendo da sinistra verso destra (dal centro notifiche) tutti i widget. \u00c8 ora possibile scorrere da sinistra a destra dalla schermata principale per accedere ai widget.\nCon iOS 11 il Centro Notifiche \u00e8 stato sostituito con la schermata di blocco, anche scorrendo dall\u2019alto verso il basso ci apparir\u00e0 la schermata di blocco con le varie notifiche ricevute ma \u00e8 comunque possibile scorrere verso destra per visualizzare i widget.\nCentro di Controllo.\nIl centro di controllo \u00e8 stato introdotto con iOS 7 nel 2013. Offre all'utente la possibilit\u00e0 di accedere alle impostazioni principali del dispositivo trascinando lo schermo dal basso verso l'alto (quali gestione rete, player e altre opzioni personalizzabili quali fotocamera, torcia, registrazione schermo, ect...)\nMenu rapido Haptic Touch (ex 3D Touch).\nIl men\u00f9 rapido (Haptic Touch) fu introdotto per la prima volta su iPhone 6s. Esso permette di aprire un men\u00f9 contestuale grazie ad una pressione touch prolungata, con un clic a due dita in trackpad oppure con il tasto destro del mouse, di accedere a determinate attivit\u00e0 rapide in base a ci\u00f2 che si seleziona (un'app, un contatto, un file o cartella, un media oppure un messaggio).\nAccessibilit\u00e0.\niOS offre varie funzionalit\u00e0 di accessibilit\u00e0 per aiutare gli utenti con disabilit\u00e0 visive e uditive. Una delle funzionalit\u00e0 principali, VoiceOver, fornisce una voce che legge le informazioni sullo schermo, inclusi pulsanti contestuali, icone, collegamenti e altri elementi dell'interfaccia utente e consente all'utente di navigare nel sistema operativo attraverso i gesti. Qualsiasi app con controlli predefiniti e sviluppata con un framework UIKit integra la funzionalit\u00e0 VoiceOver. Un esempio \u00e8 tenendo premuto l'iPhone per scattare una foto, VoiceOver descrive lo scenario fotografico. Nell'ambito di un programma \"Made for iPhone\", introdotto con la distribuzione di iOS 7 nel 2013, Apple ha sviluppato una tecnologia per utilizzare il Bluetooth e uno speciale protocollo tecnologico per consentire alle apparecchiature di terze parti compatibili di connettersi con iPhone e iPad per lo streaming audio direttamente alle orecchie di un utente. Le personalizzazioni aggiuntive disponibili per i prodotti Made for iPhone includono il monitoraggio della batteria e impostazioni audio regolabili per diversi ambienti. Apple ha compiuto ulteriori sforzi per l'accessibilit\u00e0 per la distribuzione di iOS 10 nel 2016, aggiungendo un nuovo editor di pronuncia a VoiceOver, un'impostazione \"lente di ingrandimento\" per ingrandire gli oggetti attraverso la fotocamera del dispositivo, un supporto software DTS per le persone non udenti per effettuare chiamate telefoniche da iPhone e fornendo tutorial e linee guida per sviluppatori di terze parti per incorporare funzioni di accessibilit\u00e0 adeguate nelle loro app.\nNel 2012, Liat Kornowski di \"The Atlantic\" scrisse: \"l'iPhone si \u00e8 rivelato uno degli sviluppi pi\u00f9 rivoluzionari dall'invenzione del Braille\", e nel 2016, Steven Aquino di \"TechCrunch\" ha descritto Apple come \"all'avanguardia nel settore tecnologia assistiva\", seguito dalla replica di Sarah Herrlinger, \"Alto dirigente per le politiche e le iniziative sull'accessibilit\u00e0 globale\" di Apple, che afferma: \"Vediamo l'accessibilit\u00e0 come un diritto umano fondamentale. Costruire nel cuore dei nostri prodotti supporta la visione di un mondo inclusivo in cui opportunit\u00e0 e accesso alle informazioni sono senza barriere, consentendo alle persone con disabilit\u00e0 di raggiungere i propri obiettivi\".\nMultitasking.\nLe funzioni multitasking sono state introdotte nella versione iOS 4, in quanto Apple dubitava della durata della batteria con l'esecuzione di pi\u00f9 applicazioni di terze parti contemporaneamente, rendendo disponibile questa funzionalit\u00e0 solo a partire da iOS 4 tramite le sue specifiche API. Solo alcuni dispositivi \u2013 iPhone 4, iPhone 3GS e iPod Touch di terza generazione \u2013 ebbero il supporto al multitasking. L'iPad non ottenne il multitasking fino a iOS 4.2.1, distribuito a novembre dello stesso anno.\nL'implementazione del multitasking in iOS \u00e8 stata criticata per il suo approccio, che limita il lavoro delle applicazioni in background a un set di funzioni limitato e richiede agli sviluppatori di applicazioni di aggiungere ulteriore supporto.\nPrima di iOS 4, il multitasking era limitato a un numero limitato di applicazioni Apple incluse nel dispositivo. Gli utenti potevano tuttavia \"effettuare il jailbreak\" del proprio dispositivo per abilitare un multitasking non ufficiale. A partire da iOS 4, su dispositivi iOS di terza generazione e successivi, il multitasking \u00e8 supportato attraverso sette API in background:\nIn iOS 5 furono introdotte tre nuove API in background:\nIn iOS 7, Apple ha introdotto una nuova funzionalit\u00e0 multitasking, che offre a tutte le app la possibilit\u00e0 di eseguire aggiornamenti in background. Questa funzione priviliegia gli aggiornamenti per le app utilizzate pi\u00f9 frequentemente e utilizza le reti Wi-Fi su una rete cellulare, senza ridurre notevolmente la durata della batteria del dispositivo.\nSelettore di applicazioni.\nDa iOS 4 a iOS 6, facendo un doppio clic sul pulsante Home, si attivava il selettore di applicazioni. Un'interfaccia scorrevole simile al Dock appariva dal basso, spostando il contenuto dello schermo verso l'alto. Cliccando su un'icona si passava all'applicazione. All'estrema sinistra del selettore, vi erano i controlli musicali, un blocco di rotazione e su iOS 4.2 e successivi, un controller del volume.\nCon l'introduzione di iOS 7, facendo doppio clic sul pulsante Home si attiva anche il cambio applicazione. Tuttavia, a differenza delle versioni precedenti, mostra schermate di applicazioni aperte nella parte superiore dell'icona e lo scorrimento orizzontale consente di sfogliare le app precedenti ed \u00e8 possibile chiudere le applicazioni trascinandole verso l'alto, in modo simile a come WebOS gestiva pi\u00f9 schede.\nCon l'introduzione di iOS 9, il selettore di applicazioni ha ricevuto un significativo cambiamento visivo: pur mantenendo la metafora della scheda introdotta in iOS 7, l'icona dell'applicazione \u00e8 pi\u00f9 piccola e appare sopra lo screenshot (che ora \u00e8 pi\u00f9 grande, a causa della rimozione di \"Contatti recenti e preferiti\"), e ciascuna \"scheda\" dell'applicazione si sovrappone all'altra, formando un effetto rolodex mentre l'utente scorre. Ora, invece della schermata principale visualizzata all'estrema sinistra del selettore applicazioni, appare all'estrema destra. In iOS 11, lo selettore di applicazioni riceve una riprogettazione importante. Nell'iPad, il Centro di controllo e lo selettore di applicazioni sono combinati. Nell'iPad \u00e8 possibile accedere al selettore scorrendo verso l'alto dal basso. Su iPhone, non \u00e8 possibile accedere al selettore se non ci sono app nella RAM.\nChiusura delle attivit\u00e0 in background.\nDa iOS 4 a iOS 6, tenendo brevemente le icone nel selettore di applicazioni, esse si muovono (in modo simile alla schermata iniziale) e ci\u00f2 consente all'utente di \"forzare\" l'arresto dalle applicazioni toccando il cerchio rosso che appare all'angolo dell'icona dell'app. La cancellazione delle applicazioni dal multitasking \u00e8 rimasta la stessa da iOS 4.0 a 6.1.6, l'ultima versione di iOS 6.\nA partire da iOS 7, il processo \u00e8 diventato pi\u00f9 veloce e pi\u00f9 facile. In iOS 7, invece di premere sulle icone, esse vengono chiuse semplicemente scorrendo verso l'alto. \u00c8 possibile cancellare fino a tre app alla volta rispetto a una nelle versioni fino a iOS 6.1.6.\nCompletamento delle attivit\u00e0.\nIl completamento dell'attivit\u00e0 consente alle app di continuare una determinata attivit\u00e0 dopo che l'app \u00e8 stata sospesa. A partire da iOS 4.0, le app possono richiedere fino a dieci minuti per completare un'attivit\u00e0 in background. Questo non si estende ai download in background (ad es. Se un utente avvia un download in un'applicazione, non finir\u00e0 se si allontana dall'applicazione).\nSiri.\nSiri \u00e8 un assistente virtuale intelligente integrato in iOS. L'assistente utilizza query vocali e un'interfaccia utente in linguaggio naturale per rispondere a domande, formulare raccomandazioni ed eseguire azioni delegando le richieste a un set di servizi Internet. Il software si adatta agli utilizzi, alle ricerche e alle preferenze della lingua individuale degli utenti, con un uso continuo. I risultati restituiti sono personalizzati.\nOriginariamente distribuito come app per iOS nel febbraio 2010, fu acquisito da Apple due mesi dopo, e quindi integrato nell'iPhone 4S alla sua uscita ad ottobre 2011. A quel tempo, anche l'app separata venne rimossa dall'App Store.\nSiri supporta una vasta gamma di comandi utente, tra cui l'esecuzione di azioni telefoniche, il controllo delle informazioni di base, la pianificazione di eventi e promemoria, la gestione delle impostazioni del dispositivo, la ricerca in Internet, la navigazione nelle aree, la ricerca di informazioni sull'intrattenimento ed \u00e8 in grado di interagire con le app integrate di iOS. Con la distribuzione di iOS 10 nel 2016, Apple ha aperto a Siri un accesso limitato di terze parti, incluse app di messaggistica di terze parti, nonch\u00e9 app di pagamento, ride-sharing e chiamate via Internet. Con la distribuzione di iOS 11, Apple ha aggiornato le voci di Siri in voci pi\u00f9 chiare e umane, ora supporta quesiti complementari, la traduzione di lingue e ulteriori azioni di terze parti.\nGame Center.\nIl Game Center \u00e8 un \"social gaming network\" multigiocatore online distribuito da Apple. Esso permette agli utenti di \"invitare gli amici a giocare, avviare una partita multigiocatore attraverso matchmaking, tenere traccia dei loro risultati e confrontare i loro punteggi pi\u00f9 alti in una classifica\". iOS 5 e versioni successive aggiungono supporto per le foto profilo.\nIl Game Center venne annunciato durante un evento di anteprima di iOS 4 ospitato da Apple l'8 aprile 2010. Un'anteprima fu distribuita agli sviluppatori Apple registrati ad agosto. Venne distribuito l'8 settembre 2010 con iOS 4.1 su iPhone 4, iPhone 3GS e iPod Touch dalla seconda alla quarta generazione. Il Game Center fece il suo debutto pubblico su iPad con iOS 4.2.1. Non vi \u00e8 supporto per l'iPhone 3G, l'iPhone originale e l'iPod Touch di prima generazione (questi ultimi due dispositivi non hanno il Game Center perch\u00e9 non sono stati aggiornati a iOS 4). Tuttavia, il Game Center \u00e8 disponibile in via non ufficiale su iPhone 3G tramite un hack.\nArchitettura.\nLa piattaforma hardware principale per iOS \u00e8 l'architettura ARM (le architetture ARMv7 e ARMv8-A, ARMv8.2-A, ARMv8.3-A). Le versioni di iOS precedenti a iOS 7 possono essere eseguite solo su dispositivi iOS con processori ARM a 32 bit (architetture ARMv6 e ARMv7-A). Nel 2013, iOS 7 venne distribuito con pieno supporto a 64 bit (che include un kernel nativo a 64 bit, librerie, driver e tutte le applicazioni integrate), dopo che Apple ha annunciato che stavano passando ai processori a 64 bit ARMv8-A con l'introduzione del chip Apple A7. Il supporto a 64 bit \u00e8 stato applicato anche per tutte le app dell'App Store; tutte le nuove app pubblicate sull'App Store dovevano adeguarsi alla nuova architettura entro febbraio 2015 e le app gi\u00e0 esistenti entro il 1\u00ba giugno 2015. iOS 11 elimina il supporto per tutti i dispositivi iOS con processori ARM a 32 bit cos\u00ec come le applicazioni a 32 bit, rendendo iOS solo a 64 bit.\nCome per macOS, iOS \u00e8 una derivazione di UNIX (famiglia BSD) e usa il Kernel ibrido XNU Mach basato su Darwin OS, ed \u00e8 utilizzabile anch'esso solo su dispositivi prodotti da Apple con SoC della serie A della famiglia Apple Silicon.\nIl sistema operativo dall'iPhone originale (1.0) fino all'iPhone OS 3.1.3 utilizzava Darwin 9.0.0d1. iOS 4 si basava su Darwin 10. iOS 5 su Darwin 11. iOS 6 su Darwin 13, iOS 7 e iOS 8 su Darwin 14, iOS 9 su Darwin 15, iOS 10 su Darwin 16, iOS 11 su Darwin 17, iOS 12 su Darwin 18, iOS 13 su Darwin 19.\niOS, a livello di architettura, oltre al Kernel, dispone di quattro livelli di astrazione:\nA parte il Kernel, nei livelli sovrastanti ad esso, iOS \u00e8 scritto in gran parte in linguaggio Objective-C (e in minima parte C e C++), ma allo stesso tempo sta adottando sempre di pi\u00f9 anche il linguaggio proprietario Swift.\nDalla versione iOS 10.3 opera con il nuovo File System APFS proprietario (in precedenza faceva uso di HFS+).\nSviluppo.\nL'iOS SDK (Software Development Kit) consente lo sviluppo di app mobili su iOS.\nMentre sviluppava l'iPhone prima della sua presentazione nel 2007, l'allora amministratore delegato di Apple Steve Jobs non intendeva permettere agli sviluppatori di terze parti di creare app native per iOS, indirizzandoli a creare applicazioni Web per il browser Safari Tuttavia, il contraccolpo degli sviluppatori spinse l'azienda a riconsiderare l'idea, cos\u00ec il 17 ottobre 2007, in una lettera aperta scritta nel blog \"How News\" di Apple, Steve Jobs ha annunciato che un SDK (software development kit) sarebbe stato disponibile agli sviluppatori di terze parti in febbraio 2008. L'SDK \u00e8 stato distribuito il 6 marzo 2008 e permette agli sviluppatori di creare applicazioni per iPhone e iPod touch, e testarle in un simulatore di iPhone. Tuttavia il caricamento di una applicazione nei dispositivi \u00e8 possibile solamente dopo aver pagato una tassa di iscrizione all'iOS Developer Program. L'ambiente di sviluppo per iOS SDK \u00e8 Xcode.\nGli sviluppatori sono liberi di scegliere qualsiasi prezzo per le loro applicazioni che sono distribuite tramite App Store, per le quali riceveranno il 70% del ricavo. Essi possono anche optare per pubblicare gratuitamente l'applicazione non pagando nessun costo di pubblicazione o distribuzione, eccetto la tassa di sottoscrizione al programma developer, a cui devono abbonarsi per provare le applicazioni, ottenere supporto tecnico e distribuire le app tramite l'App Store.\nL'SDK \u00e8 scaricabile gratuitamente per gli utenti di personal computer Mac. Non \u00e8 disponibile per PC Microsoft Windows. L'SDK contiene set che consentono agli sviluppatori di accedere a varie funzioni e servizi dei dispositivi iOS, come attributi hardware e software. Contiene anche un simulatore di iPhone per imitare l'aspetto del dispositivo sul computer durante lo sviluppo. Le nuove versioni dell'SDK accompagnano le nuove versioni di iOS.\nIn combinazione con Xcode, l'iOS SDK aiuta gli sviluppatori a scrivere app iOS usando linguaggi di programmazione ufficialmente supportati, inclusi Swift e Objective-C. Altre aziende hanno anche creato strumenti che consentono lo sviluppo di app iOS native usando i rispettivi linguaggi di programmazione.\nContenuto SDK.\nDato che l'iPhone \u00e8 basato su una variante dello stesso kernel XNU usato da macOS, gli strumenti usati per lo sviluppo sono basati su Xcode.\nL'SDK \u00e8 diviso nei seguenti set:\nAll'interno dell'SDK \u00e8 contenuto l'iPhone Simulator, un programma usato per emulare il \"look and feel\" dell'iPhone nel desktop dello sviluppatore. Originariamente chiamato Aspen Simulator, \u00e8 stato rinominato con la beta 2 dell'SDK. Da notare che l'iPhone Simulator non \u00e8 un emulatore ed esegue codice generato per un target x86.\nL'SDK richiede un Mac Intel con Mac OS X Leopard. Altri sistemi operativi, inclusi Microsoft Windows e vecchie versioni di macOS, non sono supportati, ma vi sono applicazioni non ufficiali che permettono ci\u00f2.\nAggiornamenti software.\nApple fornisce annualmente importanti aggiornamenti al sistema operativo iOS tramite iTunes e, da iOS 5, anche sul dispositivo stesso tramite aggiornamenti over-the-air (OTA). Fino all'uscita di iOS 4 tutti i possessori di iPod touch dovevano pagare per poterlo installare. Su tutti i dispositivi iOS recenti, iOS verifica regolarmente la disponibilit\u00e0 di un aggiornamento e, se disponibile, chiede all'utente di consentirne l'installazione automatica.\nAl contrario di quanto accade per i dispositivi Android, l'esecuzione del ripristino alle condizioni di fabbrica attraverso iTunes obbliga l'utente (ma l'operazione fa automaticamente parte della procedura) ad aggiornare il dispositivo all'ultima versione firmata digitalmente da Apple. Invece, con il reset eseguito tramite comando del dispositivo, viene mantenuta l'ultima versione installata.\nSui dispositivi che eseguono iOS, infatti, non \u00e8 possibile passare da una versione all'altra a proprio piacere. , solamente le versioni firmate digitalmente possono essere installate sul dispositivo attraverso iTunes e il download di un file (.ipsw). \u00c8 possibile trovare una lista delle versioni firmate da Apple sul sito ipsw.me. Ci sono per\u00f2 alcuni modi per installare una versione non firmata del sistema operativo sfruttando dei blob SHSH2 precedentemente scaricati e un dispositivo jailbroken, tuttavia questa procedura \u00e8 limitata agli utenti esperti.\nL'ultima versione stabile \u00e8 iOS 13, distribuita il 19 settembre 2019 e l'ultima versione beta \u00e8 iOS 14.0 Beta 1, distribuita il 22 giugno 2020. \u00c8 disponibile per iPhone 6S e versioni successive e per l'iPod Touch settima generazione. Accanto ad iOS 13, Apple ha lanciato iPadOS 13 nel suo keynote annuale del WWDC il 4 giugno 2019. \u00c8 stato distribuito il 24 settembre 2019. iPadOS \u00e8 disponibile su iPad Air 2 e versioni successive, iPad di quinta generazione e versioni successive, iPad mini 4 e versioni successive e tutte le versioni di iPad Pro.\nOriginariamente, gli utenti di iPod Touch dovevano pagare per gli aggiornamenti del software di sistema. Ci\u00f2 era dovuto alle regole di contabilit\u00e0 che non lo designavano come un \"dispositivo in abbonamento\" come l'iPhone o l'Apple TV, e i miglioramenti del dispositivo erano a pagamento L'obbligo di pagare per gli aggiornamenti imped\u00ec ai proprietari di iPod Touch di stare lontano dagli aggiornamenti. Tuttavia, a settembre 2009, un cambiamento nelle regole di contabilit\u00e0 ottenne l'approvazione provvisoria, incidendo sugli utili e sul prezzo delle azioni di Apple e consentendo la consegna gratuita degli aggiornamenti all'iPod Touch.\nKernel XNU.\nIl kernel di iOS \u00e8 il kernel XNU. Ad iOS 6 il kernel \u00e8 soggetto al Kernel ASLR, molto simile a quello di OS X Mountain Lion. Ci\u00f2 rende le possibilit\u00e0 di exploit pi\u00f9 complesse poich\u00e9 non \u00e8 possibile conoscere la posizione del codice del kernel.\nPoich\u00e9 XNU \u00e8 basato sul kernel BSD, \u00e8 open source. La fonte \u00e8 sotto una licenza BSD a 3 clausole per le parti BSD originali con le parti aggiunte da Apple sotto la licenza di origine pubblica Apple. Le versioni contenute in iOS non sono disponibili, mentre sono disponibili solo le versioni utilizzate in macOS.\niOS, non possiede kext nel file system, anche se sono effettivamente presenti. La cache del kernel pu\u00f2 essere decompressa per mostrare il kernel corretto, insieme ai kext (tutti impacchettati nella sezione __PRELINK_TEXT) e ai loro plist (nella sezione __PRELINK_INFO).\nLa cache del kernel pu\u00f2 essere anche decompressa direttamente (se decrittografata) utilizzando strumenti di terze parti. Con l'avvento delle beta di iOS 10 e delle kernelcache di testo normale predefinite, questi strumenti possono essere utilizzati solo dopo aver decompresso e applicato lzssdec per decomprimere la cache del kernel alla sua dimensione intera.\nIl kextstat fornito dal software alternativo Cydia non funziona su iOSm perch\u00e9 il kextstat si basa su codice_1, che \u00e8 un'API deprecata in iOS 4 e Mac OS X Snow Leopard. Vi sono altri software alternativi che possono eseguire anche il dump dei dati XML grezzi.\nSui dispositivi in via di sviluppo, il kernel \u00e8 sempre archiviato come una cache collegata staticamente archiviata in /System/Library/Caches/com.apple.kernelcaches/kernelcache che viene decompresso ed eseguito all'avvio.\nAll'inizio iOS possedeva una versione del kernel solitamente superiore rispetto alla versione corrispondente di macOS. Nel tempo, i kernel di iOS e macOS si sono avvicinati. Ci\u00f2 non sorprende, considerando che iOS ha introdotto nuove funzionalit\u00e0 (come il Kernel ASLR, il freezer predefinito e varie funzionalit\u00e0 di rafforzamento della sicurezza) che sono state incorporate per la prima volta e successivamente sono arrivate su macOS. Sembra che Apple stia gradualmente unendo i kernel iOS e macOS nel tempo. La data di build per ogni versione varia leggermente tra i processori. Ci\u00f2 \u00e8 dovuto al fatto che le build sono sequenziali.\nL'ultima versione del Kernel Darwin aggiornata ad iOS 13.6 \u00e8 la 19.6.0, riportante data 27 giugno 2020, mentre per iOS 14 beta 4 \u00e8 la 20.0.0, riportante data 27 luglio 2020.\nAmbiente di ripristino.\nSu iOS potrebbe essere necessario accedere all'ambiente di ripristino (\"recovery mode\"), che consente ad iTunes di ripristinare il dispositivo alle impostazioni di fabbrica aggiornandolo al firmware pi\u00f9 recente disponibile. Sul display del dispositivo in recovery mode appare l\u2019icona di iTunes con un cavo USB collegato ad esso.\nUn'ulteriore modalit\u00e0, la modalit\u00e0 DFU (\"Device Firmware Upgrade\"), consente di scegliere la versione di iOS da installare sul dispositivo iPhone, nei casi di emergenza, sempre tramite iTunes. Pu\u00f2 essere utilizzato nel caso si voglia fare un \"downgrade\" ad una versione precedente del sistema operativo, oppure se il dispositivo risulta bloccato per un qualsiasi problema. Questa modalit\u00e0 ignora iBoot, il Boot loader dei dispositivi Apple, per effettuare il downgrade saltando il caricamento del Boot loader di basso livello e dell'iBoot. Per avviare iPhone in DFU bisogna tener premuto il tasto accensione e home.\nQuota di mercato.\niOS \u00e8 il secondo sistema operativo mobile pi\u00f9 popolare al mondo, dopo Android. Anche le vendite di iPad negli ultimi anni sono al secondo posto dopo Android, mentre, per uso web (un proxy per tutti gli usi), gli iPad (usando iOS) sono i pi\u00f9 popolari.\nA met\u00e0 del 2012, c'erano 410 milioni di dispositivi attivi. Al WWDC 2014, Tim Cook dichiar\u00f2 che 800 milioni di dispositivi erano stati venduti entro giugno 2014.\nDurante la chiamata trimestrale degli utili di Apple a gennaio 2015, la societ\u00e0 ha annunciato di aver venduto oltre un miliardo di dispositivi iOS dal 2007.\nAlla fine del 2011, iOS rappresentava il 60% della quota di mercato per smartphone e tablet. Alla fine del 2014, iOS rappresentava il 14,8% del mercato degli smartphone e il 27,6% dei tablet e il mercato due in uno. Nel febbraio 2015, StatCounter rifer\u00ec che iOS era utilizzato sul 23,18% degli smartphone e sul 66,25% dei tablet in tutto il mondo, misurato dall'uso di Internet anzich\u00e9 dalle vendite.\nNel terzo trimestre del 2015, una ricerca di Strategy Analytics dimostr\u00f2 che l'adozione di iOS nel mercato mondiale degli smartphone aveva raggiunto un livello record del 12,1%, attribuita a prestazioni scarse in Cina e Africa.\nJailbreak.\nFin dalla sua prima versione, iOS \u00e8 stato soggetto a una variet\u00e0 di diversi hack incentrati sull'aggiunta di funzionalit\u00e0 non consentite da Apple. Prima del debutto nel 2008 dell'App Store nativo per iOS, il motivo principale per il jailbreak era bypassare il meccanismo di acquisto di Apple per l'installazione delle applicazioni native dell'App Store. Apple afferm\u00f2 che non avrebbe distribuito aggiornamenti software iOS progettati specificamente per bloccare questi strumenti (oltre alle applicazioni che eseguono lo sblocco SIM); tuttavia, con ogni successivo aggiornamento di iOS, gli exploit di jailbreak precedentemente non patchati sono di solito patchati.\nDall'arrivo dell'App Store nativo su iOS e, insieme ad esso, alle applicazioni di terze parti, i motivi generali per il jailbreak sono cambiati. Il jailbreak viene effettuato per ragioni diverse, incluso l'accesso ai file di sistema, l'installazione di temi personalizzati per i dispositivi e la modifica della SpringBoard. Un'ulteriore motivazione \u00e8 che pu\u00f2 consentire l'installazione di app piratate. Su alcuni dispositivi, il jailbreak consente anche di installare sistemi operativi alternativi, come Android e il kernel Linux. In primo luogo, gli utenti effettuano il jailbreak dei propri dispositivi a causa delle limitazioni di iOS. A seconda del metodo utilizzato, gli effetti del jailbreak possono essere permanenti o temporanei.\nNel 2010, la Electronic Frontier Foundation (EFF) convinse con successo l'US Copyright Office a consentire un'esenzione al divieto generale di elusione dei sistemi di protezione del copyright ai sensi del Digital Millennium Copyright Act (DMCA). L'esenzione consente il jailbreak degli iPhone al solo scopo di consentire l'aggiunta all'iPhone di applicazioni ottenute legalmente. L'esenzione non influisce sui rapporti contrattuali tra Apple e il proprietario di un iPhone, ad esempio il jailbreak che annulla la garanzia di iPhone; tuttavia, si basa esclusivamente sulla discrezione di Apple in merito alla possibilit\u00e0 di riparare dispositivi con jailbreak nel caso in cui debbano essere riparati. Allo stesso tempo, il Copyright Office ha esentato lo sblocco di un iPhone dai divieti di elusione del DMCA. Lo sblocco di un iPhone consente all'iPhone di essere utilizzato con qualsiasi operatore wireless utilizzando la stessa tecnologia GSM o CDMA per la quale \u00e8 stato progettato il modello specifico di iPhone.\nGestione dei diritti digitali.\nLa natura chiusa e proprietaria di iOS ha suscitato critiche, in particolare da parte di sostenitori dei diritti digitali come la Electronic Frontier Foundation, l'ingegnere informatico e attivista Brewster Kahle, lo specialista in diritto Internet Jonathan Zittrain e la Free Software Foundation che protestarono per l'evento introduttivo dell'iPad e lo presero di mira con la campagna \"Defective by Design\". La concorrente Microsoft, tramite un portavoce delle pubbliche relazioni, ha criticato il controllo di Apple sulla sua piattaforma.\nIn questione sono le restrizioni imposte dalla progettazione di iOS, vale a dire la gestione dei diritti digitali (DRM) intesa a bloccare i media acquistati sulla piattaforma Apple, il modello di sviluppo (che richiede un abbonamento annuale per distribuire app sviluppate per iOS), il processo di approvazione centralizzato per le app, nonch\u00e9 il controllo generale di Apple e il blocco della piattaforma stessa. Particolarmente in discussione \u00e8 la possibilit\u00e0 per Apple di disabilitare o eliminare in remoto le app a piacimento.\nAlcuni membri della comunit\u00e0 tecnologica hanno espresso preoccupazione per il fatto che la chiusura di iOS rappresenti una tendenza crescente nell'approccio di Apple all'informatica, in particolare lo spostamento di Apple dalle macchine con cui gli hobbisti possono \"armeggiare\" e notare il potenziale di tali restrizioni per soffocare l'innovazione del software. L'ex sviluppatore di Facebook Joe Hewitt ha protestato contro il controllo di Apple sul proprio hardware come un \"orribile precedente\", ma ha elogiato il sandboxing delle app di iOS.\nPrivacy e sicurezza.\niOS utilizza molte funzionalit\u00e0 di sicurezza sia hardware che software. Di seguito sono riportati i riepiloghi delle funzionalit\u00e0 pi\u00f9 importanti.\nAvvio sicuro.\nPrima di avviare completamente iOS, vi \u00e8 un codice di basso livello che viene eseguito dalla ROM di avvio. Il suo compito \u00e8 verificare che il Bootloader di basso livello sia firmato dalla chiave pubblica della Root CA di Apple prima di eseguirlo. Questo processo serve a garantire che nessun software dannoso o non autorizzato possa essere eseguito su un dispositivo iOS. Dopo che il Bootloader di basso livello termina le sue attivit\u00e0, esegue il bootloader di livello superiore, noto come iBoot. Se tutto va bene, iBoot proceder\u00e0 quindi a caricare il kernel iOS e il resto del sistema operativo.\nSecure Enclave.\nIl Secure Enclave \u00e8 un coprocessore trovato nei dispositivi iOS che contengono Touch ID o Face ID. Ha un proprio processo di avvio sicuro per garantire che sia completamente sicuro. Un generatore di numeri casuali hardware \u00e8 incluso come parte del coprocessore. La Secure Enclave di ciascun dispositivo ha un ID univoco che gli viene assegnato al momento della creazione e che non pu\u00f2 essere modificato. Questo identificatore viene utilizzato per creare una chiave temporanea che crittografa la memoria in questa parte del sistema. Il Secure Enclave contiene anche un contatore anti-replay per prevenire attacchi di forza bruta (brute force attacks).\nCodice di accesso.\nSui dispositivi iOS pu\u00f2 essere impostata una password utilizzata per sbloccare il dispositivo, apportare modifiche alle impostazioni di sistema e crittografare i contenuti del dispositivo. Prima dell'introduzione del Face ID, i PIN erano in genere di quattro cifre numeriche. Tuttavia, poich\u00e9 lo sblocco dei dispositivi con un'impronta digitale tramite Touch ID \u00e8 diventato pi\u00f9 diffuso, le password o PIN a sei cifre sono ora predefiniti su iOS con l'opzione per tornare a un PIN a quattro cifre o utilizzare una password alfanumerica.\nTouch ID.\nIl Touch ID \u00e8 uno scanner di impronte digitali incorporato nel pulsante Home e pu\u00f2 essere utilizzato per sbloccare il dispositivo, effettuare acquisti e accedere ad applicazioni tra le altre funzioni. Se utilizzato, il Touch ID archivia temporaneamente i dati delle impronte digitali nella memoria crittografata in Secure Enclave, come descritto sopra. Non \u00e8 possibile per il processore del dispositivo o qualsiasi altra parte del sistema accedere ai dati non elaborati delle impronte digitali ottenuti dal sensore Touch ID.\nFace ID.\nIl Face ID \u00e8 uno scanner di volti integrato nella notch sui modelli iPhone X, XS, XR, 11, 11 Pro, 11 Pro Max, 12 Mini, 12, 12 Pro, 12 Pro Max, 13 Mini, 13, 13 Pro, 13 Pro Max. Pu\u00f2 essere utilizzato per sbloccare il dispositivo, effettuare acquisti e accedere ad applicazioni tra le altre funzioni. Se utilizzato, il Face ID memorizza temporaneamente solo i dati del viso nella memoria crittografata in Secure Enclave, come descritto di seguito. Non \u00e8 possibile per il processore del dispositivo o qualsiasi altra parte del sistema accedere ai dati non elaborati ottenuti dal sensore Face ID.\nASLR.\nL'Address Space Layout Randomization (ASLR) (\"Randomizzazione del layout dello spazio degli indirizzi\") \u00e8 una tecnica di basso livello per prevenire attacchi di corruzione della memoria come buffer overflow. Implica l'inserimento di dati in posizioni selezionate casualmente in memoria per rendere pi\u00f9 difficile prevedere modi per corrompere il sistema e creare exploit. L'ASLR aumenta la probabilit\u00e0 che i bug delle app si arrestino in modo anomalo rispetto alla sovrascrittura silenziosa della memoria, indipendentemente dal fatto che il comportamento sia accidentale o dannoso.\nMemoria non eseguibile.\niOS utilizza la funzione Execute Never (XN) dell'architettura ARM. Ci\u00f2 consente ad alcune parti della memoria di essere contrassegnate come non eseguibili, lavorando insieme all'ASLR per prevenire attacchi del tipo buffer owerflow, inclusi gli attacchi Return-to-libc.\nCrittografia.\nCome accennato in precedenza, un uso della crittografia in iOS \u00e8 nella memoria di Secure Enclave . Quando una password o un PIN viene utilizzato su un dispositivo iOS, i contenuti del dispositivo vengono crittografati. Ci\u00f2 avviene tramite un'implementazione hardware AES 256 che \u00e8 molto efficiente perch\u00e9 \u00e8 posizionata direttamente tra la memoria flash e la RAM.\niOS, in combinazione con il suo hardware specifico, usa la \"cripto-shredding\" quando vengono eliminati tutti i contenuti e le impostazioni cancellando tutte le chiavi dall'archiviazione del dispositivo. Ci\u00f2 rende tutti i dati dell'utente sul dispositivo crittograficamente inaccessibili.\nKeychain.\nIl Keychain di iOS \u00e8 un database di informazioni di accesso che pu\u00f2 essere condiviso tra le app scritte dalla stessa persona o organizzazione. Questo servizio viene spesso utilizzato per l'archiviazione di password per applicazioni Web.\nSicurezza delle app.\niOS e iPadOS non consentono agli utenti di installare app non firmate. Le applicazioni di terze parti, come quelle distribuite tramite l'App Store, devono essere firmate in codice con un certificato rilasciato da Apple. In linea di massima, questo processo continua la catena di fiducia fino al processo di avvio sicuro, come menzionato sopra, alle azioni delle applicazioni installate sul dispositivo dagli utenti. Le applicazioni sono anche in modalit\u00e0 sandbox, il che significa che possono solo modificare i dati all'interno della loro directory home individuale a meno che non sia stato esplicitamente autorizzato a fare diversamente. Ad esempio, non possono accedere ai dati di propriet\u00e0 di altre applicazioni installate dall'utente sul dispositivo. Esiste una serie molto ampia di controlli sulla privacy dei contenuti in iOS con opzioni per controllare la capacit\u00e0 delle app di accedere a una vasta gamma di autorizzazioni come fotocamera, contatti, aggiornamento delle app in background, dati della rete e accesso ad altri dati e servizi. La maggior parte del codice in iOS, comprese le applicazioni di terze parti, viene eseguita come utente \"mobile\" che non ha i privilegi di root. Ci\u00f2 garantisce che i file di sistema e altre risorse di sistema iOS rimangano nascosti e inaccessibili alle applicazioni installate dall'utente.\nBypass dell'Apple Store.\nLe aziende possono richiedere ad Apple certificati di sviluppatori aziendali. Essi possono essere usati per firmare app in modo tale che iOS li installi direttamente (a volte chiamato \"sideloading\"), senza che l'app debba essere distribuita tramite l'App Store. I termini in base ai quali \u00e8 concesso ci\u00f2, chiariscono che questa funzione debba essere utilizzata solo dalle aziende che desiderano distribuire app direttamente ai propri dipendenti.\nTra gennaio e febbraio 2019, \u00e8 emerso che alcuni sviluppatori di software stavano abusando dei certificati di sviluppatori aziendali per distribuire il software direttamente ai non dipendenti, aggirando cos\u00ec l'App Store. \u00c8 stato scoperto che Facebook stesse abusando di un certificato di sviluppatore aziendale Apple per distribuire un'applicazione agli utenti minorenni che darebbe a Facebook l'accesso a tutti i dati privati sui propri dispositivi. Google anch'esso stava abusando di un certificato Apple per distribuire un'app agli adulti per raccogliere dati dai propri dispositivi, inclusi dati non crittografati appartenenti a terze parti. TutuApp, Panda Helper, AppValley e TweakBox hanno tutti abusato dei certificati degli sviluppatori aziendali per distribuire app che offrono software piratati.\nSicurezza della rete.\niOS e iPadOS supportano TLS (TLS 1.0, TLS 1.1, TLS 1.2, TLS 1.3) e Datagram Transport Layer Security (DTLS). Per impostazione predefinita, il framework di sicurezza del trasporto app richiede che i server utilizzino almeno il TLS 1.2. Tuttavia, gli sviluppatori sono liberi di ignorare questo framework e utilizzare i propri metodi di comunicazione su reti. Quando il Wi-Fi \u00e8 abilitato, iOS utilizza un indirizzo MAC randomizzato in modo tale che i dispositivi non possano essere monitorati da chiunque \"sniffi\" il traffico wireless.\nAutenticazione a due fattori.\nL'autenticazione a due fattori \u00e8 un'opzione in iOS per garantire che anche se una persona non autorizzata conosce una combinazione di ID Apple e password, non pu\u00f2 accedere all'account. Essa non richiede solo l'ID Apple e la password, ma anche un codice di verifica che viene inviato a un dispositivo che \u00e8 gi\u00e0 noto come affidabile. Se un utente non autorizzato tenta di accedere utilizzando l'ID Apple di un altro utente, il proprietario dell'ID Apple riceve una notifica che consente loro di negare l'accesso al dispositivo non riconosciuto.\nPregi e critiche.\nIl sistema Apple ha delle peculiarit\u00e0 di funzionamento che ne determinano una diversa fruizione delle applicazioni e dei dispositivi. Uno studio della Symantec evidenzia come questo sistema operativo sia pi\u00f9 sicuro del maggiore avversario Android grazie alle sue peculiarit\u00e0, anche se ha evidenziato che \u00e8 in realt\u00e0 pi\u00f9 sicuro soprattutto per via dei minori tentativi di attacco da parte degli hacker, che concentrano gli sforzi su Android in quanto maggiormente diffuso a livello mondiale rispetto a iOS.\nCon l'aggiornamento del sistema alla versione 4.3, che introduceva un miglioramento del browser e della navigazione si \u00e8 evidenziato come questi aggiornamenti non fossero abilitati per le applicazioni web (collegamenti internet), questo perch\u00e9 l'aggiornamento ha effetto solo per il browser e non per il sistema che utilizza una visualizzatore Internet integrato, il problema \u00e8 stato risolto con la versione 5 del sistema operativo.\nLa particolarit\u00e0 di questo sistema \u00e8 data anche dal blocco di alcune funzionalit\u00e0, o del tutto o in parte, come ad esempio il bluetooth che pu\u00f2 essere usato solo per connettere dispositivi ausiliari, come ad esempio cuffiette auricolari, ecc.\nTramite il suo store, Apple evita l'installazione di applicazioni non approvate, poich\u00e9 devono prima essere vagliate e testate la loro sicurezza e un eventuale problema nel loro uso, cos\u00ec come la loro qualit\u00e0. Questo rende pi\u00f9 difficile l'installazione di applicazioni malevole ma al contempo limita la libert\u00e0 dell'utente. I rappresentanti del movimento opensource criticano questo approccio ritenendolo troppo limitante per l'utente e ritengono che di dispositivi cos\u00ec limitati non possano essere equiparati a dei computer. Tuttavia, \u00e8 possibile evitare questo limitazione di attivit\u00e0 attraverso una procedura ormai frequente e dichiarata legale dal Tribunale federale statunitense chiamata jailbreak o in italiano \"sblocco\", la quale permette l'uso di applicazioni non approvate da Apple e pacchetti capaci di permettere all'utente di personalizzare il dispositivo, presenti su Cydia e sblocca anche le antifunzionalit\u00e0 riguardanti il bluetooth.\nAl termine del 2011 sono emersi alcuni bug del sistema, di cui uno riguardante la comunicazione dati tramite reti telefoniche, che venivano permesse nel caso di download di app dallo store indipendentemente dalle impostazioni dell'utente; la seconda una vulnerabilit\u00e0 nei test dell'approvazione di app nello store, che permetteva l'esecuzione di codice non validato.\nNel 2012 \u00e8 emerso come le applicazioni potrebbero estrapolare le foto personali dell'utente dal proprio dispositivo, inoltre altre applicazioni come Path, memorizzano tutti i contatti, con i rispettivi nomi e cognomi registrati sul cellulare su cui \u00e8 installata l'applicazione. Problemi del genere vennero poi sistemati, all'uscita di iOS 6, con l'introduzione di appositi avvisi e impostazioni che permettono all'utente di consentire o negare alle singole applicazioni l'accesso a contatti, calendari, promemoria e immagini in modo del tutto simile a come gi\u00e0 avveniva per la localizzazione.\nNel 2013, all'uscita di iOS 6.1, \u00e8 stata individuata una falla di sicurezza che consentiva a chiunque effettuasse una precisa procedura di accedere all'applicazione telefono bypassando il codice di sblocco. In questo modo qualsiasi malintenzionato poteva effettuare telefonate, visualizzare contatti, ecc. Tali problematiche si erano gi\u00e0 verificate in passato con le versioni 2 e 4.1 dell'OS e sono state corrette con gli aggiornamenti successivi.\nA differenza di Android e Windows Phone, iOS non dispone di comandi per cancellare la cache delle applicazioni installate e del sistema operativo stesso; \u00e8 lo stesso sistema operativo, basato su UNIX, a effettuare manutenzione.\nConfronto con Android.\nIOS \u00e8 diretto concorrente di Android. Ogni sistema operativo ha i propri vantaggi e svantaggi, che indirizzano l'utente a scegliere in base alle proprie esigenze."}
{"id": "1895566", "revid": "1516566", "url": "https://it.wikipedia.org/wiki?curid=1895566", "title": "Ginepro (araldica)", "text": "In araldica il ginepro compare per lo pi\u00f9 in stemmi di araldica civica portati da comunit\u00e0 nel cui territorio \u00e8 ben sviluppata tale coltivazione o come arma parlante. Il ginepro \u00e8 stato spesso assunto nello stemma da chi voleva esprimere gratitudine per essere stato salvato in una mischia, cos\u00ec come da chi si era segnalato per prudenza o per saggio consiglio."}
{"id": "1895567", "revid": "149727", "url": "https://it.wikipedia.org/wiki?curid=1895567", "title": "Fretzdorf", "text": ""}
{"id": "1895568", "revid": "149727", "url": "https://it.wikipedia.org/wiki?curid=1895568", "title": "Freyenstein", "text": ""}
{"id": "1895569", "revid": "320578", "url": "https://it.wikipedia.org/wiki?curid=1895569", "title": "Paranite", "text": ""}
{"id": "1895570", "revid": "149727", "url": "https://it.wikipedia.org/wiki?curid=1895570", "title": "Neu C\u00f6lln", "text": ""}
{"id": "1895573", "revid": "599013", "url": "https://it.wikipedia.org/wiki?curid=1895573", "title": "Gadow", "text": ""}
{"id": "1895574", "revid": "149727", "url": "https://it.wikipedia.org/wiki?curid=1895574", "title": "Gro\u00df Ha\u00dflow", "text": ""}
{"id": "1895575", "revid": "149727", "url": "https://it.wikipedia.org/wiki?curid=1895575", "title": "Klein Ha\u00dflow", "text": ""}
{"id": "1895577", "revid": "249337", "url": "https://it.wikipedia.org/wiki?curid=1895577", "title": "\u0160iroki Brijeg", "text": "\u0160iroki Brijeg (in cirillico \u0428\u0438\u0440\u043e\u043a\u0438 \u0411\u0440\u0438\u0458\u0435\u0433; it. \"ampia collina\") \u00e8 una citt\u00e0 della Bosnia ed Erzegovina, situata nel cantone dell'Erzegovina Occidentale, di cui \u00e8 capoluogo con 29.809 abitanti al censimento 2013.\nStoria.\nDurante la seconda guerra mondiale, dopo che i partigiani ne assunsero il controllo, la citt\u00e0 venne rinominata Li\u0161tica, per poi riacquisire il nome attuale nel 1990.\nLa citt\u00e0 \u00e8 ricordata anche per essere stata la sede dell'esecuzione di 30 frati francescani, compiuta il 7 febbraio 1945 dai partigiani comunisti durante la Seconda Guerra Mondiale, evento tragico che si inserisce nel contesto della collaborazione dei membri della chiesa cattolica croata col governo fascista di Ante Paveli\u0107 e con le milizie degli Ustascia (vedi anche Ustascia e Chiesa cattolica). \n Oggi per i trenta martiri di \u0160iroki Brijeg \u00e8 in corso il processo di beatificazione.\nLocalit\u00e0.\nLa municipalit\u00e0 di \u0160iroki Brijeg \u00e8 composta dalle seguenti 35 localit\u00e0:\nSport.\nCalcio.\nLa squadra principale della citt\u00e0 \u00e8 il Nogometni Klub \u0160iroki Brijeg."}
{"id": "1895580", "revid": "1005847", "url": "https://it.wikipedia.org/wiki?curid=1895580", "title": "Randow", "text": ""}
{"id": "1895581", "revid": "149727", "url": "https://it.wikipedia.org/wiki?curid=1895581", "title": "Niemerlang", "text": ""}
{"id": "1895582", "revid": "149727", "url": "https://it.wikipedia.org/wiki?curid=1895582", "title": "Ackerfelde", "text": ""}
{"id": "1895583", "revid": "149727", "url": "https://it.wikipedia.org/wiki?curid=1895583", "title": "Tetschendorf", "text": ""}
{"id": "1895584", "revid": "599013", "url": "https://it.wikipedia.org/wiki?curid=1895584", "title": "Suiseki", "text": "Suiseki (in giapponese \u3059\u3044\u305b\u304d o \u6c34\u77f3, letteralmente: \"pietra lavorata dall'acqua\") \u00e8 l'arte giapponese di disporre pietre trovate in natura ed aventi un aspetto particolare in una maniera che sia gradevole e in grado di favorire la meditazione. \"Suiseki\" si compone delle parole \"sui\" (\"acqua\") e \"seki\" (\"pietra\"). Con lo stesso termine vengono indicate anche le singole pietre raccolte. Comune \u00e8 inoltre la denominazione cinese pietra dello studioso (inglese \"scholar's rock\", cinese \"g\u014dngsh\u00ed\", \u4f9b\u77f3). In Corea sono note come \"suseok (\uc218\uc11d )\"\nI \"suiseki\" sono di regola presentati in due modi diversi:\nNon si tratta di pietre qualsiasi, ma di pietre dotate di notevole forza espressiva, con una particolare forma, colore e struttura. Si distingue tra \"pietre paesaggio\" (\"sansui-kei-seki\") e \"pietre oggetto\" (\"keisho-seki\"). Le prime riflettono paesaggi come montagne, laghi o fiumi, mentre le pietre oggetto possiedono forme che ricordano animali o sculture.\nLe pietre hanno origini naturali e si trovano nei fiumi, nei mari e nelle fosse carsiche. Non devono essere lavorate dall'uomo per assumere una determinata forma. Fa eccezione in questo caso il taglio di pietre per separare dal resto la parte che si deve rappresentare o per creare una base per una presentazione gradevole.\nI collezionisti di \"suiseki\" ricercano le pietre la cui forma o grafismo evoca un animale, una figura umana, un paesaggio o semplicemente una bella forma astratta.\nEssi apprezzano particolarmente le pietre nere, dure e lisce, sebbene in California, dove l'arte del \"suiseki\" ha conosciuto un notevole sviluppo, siano molto apprezzate anche le pietre chiare del deserto.\nI \"suiseki\" sono generalmente presentati in esposizione associati ai \"bonsai\".\nI Cinesi tengono le pietre dello studioso di piccole dimensioni perlopi\u00f9 in spazi interni, mentre quelle pi\u00f9 grandi assumono un ruolo centrale nell'arte dei giardini cinesi.\nLe pi\u00f9 importanti collezioni di \"suiseki\" del mondo sono state raccolte in Giappone, Cina, Corea, Italia, Germania, Repubblica Ceca, Inghilterra e Stati Uniti. In altri paesi \u00e8 un'arte emergente che cresce con molta rapidit\u00e0 e con grande interesse, specialmente tra gli appassionati del \"bonsai\".\nStoria.\nNella tradizione scintoista, i \"kami\" possono risiedere in ogni elemento della natura: un torrente, un bell'albero (\"bonsai\") o una pietra strana.\nCirca 2000 anni fa i Cinesi cominciarono ad esporre collezioni di pietre, insieme a calligrafie e dipinti. Quest'arte \u00e8 chiamata \"bonseki\" (\"pietra in vaso\"): le pietre erano collezionate solo dalle \u00e9lite degli alti burocrati, artisti ed intellettuali, che ne facevano oggetti di meditazione, da cui l'origine del nome di \"pietre dello studioso\". Il \"suiseki\", quindi, \u00e8 originariamente un aspetto dell'arte cinese. A partire dal VI secolo, con lo sviluppo degli scambi commerciali con la Cina, l'arte del \"suiseki\" si diffuse anche tra i Coreani e i Giapponesi. Nel XIV secolo, l'imperatore Go-Daigo possedeva ad esempio una notevole pietra, attualmente esposta nel Museo Tokugawa di Nagoya."}
{"id": "1895585", "revid": "1543377", "url": "https://it.wikipedia.org/wiki?curid=1895585", "title": "Giuseppe Maggio", "text": "Biografia.\nLaureatosi in Medicina e chirurgia nel 1915 all'universit\u00e0 di Palermo, \u00e8 tenente medico durante la prima guerra mondiale, dove ottiene due medaglie di bronzo. Aderisce negli anni venti al fascismo. Intanto nel 1921 diviene direttore dell'Ospizio Marino di Trapani. Nel 1925 diviene direttore del settimanale della federazione fascista trapanese \"La vedetta fascista\". Nel 1926 \u00e8 chiamato nel direttorio provinciale del PNF di Trapani. Nel dicembre del 1927 diviene segretario federale del partito.\nNel 1929 viene eletto deputato della Camera nella XXVIII legislatura per il PNF sostituendo Giuseppe Rubino, e lascia la guida del partito in provincia. Resta deputato fino al 1934. Nel 1935 \u00e8 volontario nella Guerra d'Etiopia, dove \u00e8 ufficiale medico superiore. Gravemente ferito, \u00e8 decorato di Medaglia d'argento al Valor Militare. \u00c8 poi presidente della sezione trapanese dell'Associazione nazionale combattenti.\nDal 1940 \u00e8 presidente provinciale della CRI. Dal 1940 al 1941 fu reggente della federazione provinciale del PNF di Trapani.\nNel dopoguerra torna alla direzione dell'Ospizio marino ed \u00e8 direttore sanitario dell'Ospedale dei bambini di Trapani, dove rester\u00e0 fino al 1966. Negli anni 50 \u00e8 segretario federale del Movimento Sociale Italiano di Trapani e nel 1960 consigliere comunale di Trapani, sempre per il MSI. Nel maggio 1963 si candida per il MSI al Senato nel collegio Trapani-Marsala ed \u00e8 primo dei non eletti in Sicilia. Il 15 aprile 1964 diviene senatore, subentrando al senatore Dionisio Moltisanti, deceduto. Resta in carica fino al termine della legislatura, nel 1968, e non \u00e8 rieletto.\nSar\u00e0 l'unico parlamentare nazionale del MSI trapanese, dalla fondazione nel 1947, fino al 1994, quando furono tre i deputati del partito eletti in provincia."}
{"id": "1895586", "revid": "149727", "url": "https://it.wikipedia.org/wiki?curid=1895586", "title": "Schweinrich", "text": ""}
{"id": "1895589", "revid": "2044804", "url": "https://it.wikipedia.org/wiki?curid=1895589", "title": "Casa de las Conchas", "text": "La Casa de las Conchas (\"Casa delle Conchiglie\") di Salamanca (Spagna) \u00e8 un edificio in stile gotico con elementi platereschi.\nStoria.\nVenne costruita dal 1493 al 1517 da Rodrigo Arias Maldonado, cavaliere dell'Ordine San Giacomo. Si distingue proprio per la facciata ornata da conchiglie simbolo dell'ordine di San Giacomo di Santiago di Compostela (nonch\u00e9 dei pellegrini del Cammino di Santiago). Sulla facciata \u00e8 presente lo stemma dei Re Cattolici Ferdinando II di Aragona e Isabella di Castiglia, artefici dell'unificazione della Spagna.\nNel 1929 viene dichiarato Monumento Nazionale. Dal 1993 dopo un lungo restauro, venne situata al suo interno la biblioteca pubblica.\nNotevole anche il cortile interno, che si pu\u00f2 visitare gratuitamente durante l'orario della biblioteca, caratterizzato da archi mistilinei che si adagiano su pilastri quadrati e quello superiore con archi ribassati che poggiano su colonne di marmo di Carrara."}
{"id": "1895590", "revid": "149727", "url": "https://it.wikipedia.org/wiki?curid=1895590", "title": "Sewekow", "text": ""}
{"id": "1895591", "revid": "149727", "url": "https://it.wikipedia.org/wiki?curid=1895591", "title": "Wulfersdorf", "text": ""}
{"id": "1895592", "revid": "149727", "url": "https://it.wikipedia.org/wiki?curid=1895592", "title": "Zempow", "text": ""}
{"id": "1895593", "revid": "174925", "url": "https://it.wikipedia.org/wiki?curid=1895593", "title": "Vittorino da Pettau", "text": ""}
{"id": "1895594", "revid": "729019", "url": "https://it.wikipedia.org/wiki?curid=1895594", "title": "Battaglia di Mari", "text": "La battaglia di Mari, detta anche il disastro di Mari, fu combattuta tra i Mamelucchi d'Egitto e gli armeni della Cilicia il 24 agosto 1266.\nIl conflitto inizi\u00f2 quando il sultano mamelucco Baybars intim\u00f2 al re armeno Aitone I di accettarlo come sovrano abbandonando l'alleanza con i mongoli e di consegnare ai Mamelucchi i territori e le fortezze che Aitone aveva acquisito grazie alla sua alleanza con i mongoli.\nA seguito di tali minacce, Aitone I si rec\u00f2 alla corte mongola dell'Il-Khan in Persia per ottenere supporto militare, ma durante la sua assenza i Mamelucchi mossero sulla Cilicia guidati da Mansur II e dal comandante mamelucco Qalawun.\nDue figli di Aitone I, Leone (il futuro re Leone III) e Thoros prepararono la difesa rafforzando le guarnigioni delle fortezze all'entrata del territorio della Cilicia.\nMa i Mamelucchi superarono le fortezze passando attraverso le montagne, ed incontrarono e sconfissero gli armeni a Mari, vicino Darbsak il 24 agosto 1266.\nLeone fu fatto prigioniero e Thoros fu ucciso in azione.\nAnche Vasil Tatar, Il figlio armeno-mongolo del Connestabile Sempad, fu preso prigioniero dai Mamelucchi e tenuto in cattivit\u00e0 con Leone; tuttavia \u00e8 stato riferito che furono trattati bene.\nDopo la vittoria i Mamelucchi saccheggiarono le tre maggiori citt\u00e0 della pianura della Cilicia: Mamistra, Adana e Tarsus, ed anche il porto di Laiazzo.\nUn altro gruppo di Mamelucchi guidato da Mansur prese la capitale, Sis.\nIl saccheggio dur\u00f2 20 giorni e 40,000 armeni furono fatti prigionieri.\nQuando arriv\u00f2 Aitone I con le truppe mongole, il paese era g\u00eca stato devastato.\nAitone I per ottenere la restituzione di suo figlio Leone, dovette cedere il controllo delle fortezze armene di confine ai Mamelucchi.\nNel 1269 Aitone I abdic\u00f2 in favore di suo figlio e si fece monaco, mor\u00ec un anno pi\u00f9 tardi.\nLeone fu lasciato nella scomoda situazione di tenere la Cilicia sotto la sovranit\u00e0 dell'Impero mongolo mentre, allo stesso tempo, pagava tributi ai Mamelucchi."}
{"id": "1895595", "revid": "174925", "url": "https://it.wikipedia.org/wiki?curid=1895595", "title": "San Vittorino di Pettau", "text": ""}
{"id": "1895596", "revid": "149727", "url": "https://it.wikipedia.org/wiki?curid=1895596", "title": "Wutztetz", "text": ""}
{"id": "1895598", "revid": "174925", "url": "https://it.wikipedia.org/wiki?curid=1895598", "title": "Pastore d'Erma", "text": ""}
{"id": "1895600", "revid": "110157", "url": "https://it.wikipedia.org/wiki?curid=1895600", "title": "Rossow", "text": "Rossow \u00e8 un comune del Meclemburgo-Pomerania Anteriore, in Germania.\nAppartiene al circondario (\"Landkreis\") della Pomerania Anteriore-Greifswald ed \u00e8 parte della comunit\u00e0 amministrativa (\"Amt\") di L\u00f6cknitz-Penkun.\nSuddivisione amministrativa.\nIl territorio comunale si divide in 2 zone, corrispondenti al centro abitato di Rossow e a 1 frazione (\"Ortsteil\"):"}
{"id": "1895601", "revid": "149727", "url": "https://it.wikipedia.org/wiki?curid=1895601", "title": "Wetzenow", "text": ""}
{"id": "1895605", "revid": "4252", "url": "https://it.wikipedia.org/wiki?curid=1895605", "title": "San Antonio de las Vueltas", "text": "San Antonio de las Vueltas \u00e8 un paese dell'isola di Cuba sito nel municipio di Camajuan\u00ed (Villa Clara).\nGeografia fisica.\nTerritorio.\nIl territorio di Vueltas \u00e8 sia affaccia sul mare a nord, a sud \u00e8 delimitato dalla strada per Camajuan\u00ec, a est confina con Remedios e Caibarien, a ovest con Santa Clara e Calabazar.\nIl territorio \u00e8 prevalentemente pianeggiante con ondulazioni di 50-60 metri. Il fiume principale \u00e8 il Charco Hondo con i suoi affluenti (Jibara, Landa, La Canada de la beta ed il Jucaro). La vegetazione \u00e8 costituita principalmente da palme e coltivazioni (prima fra tutte quella di aglio). Tra i vari animali che si trovano in zona predominano le \"jutias\", i \"tomeguines\" e le lucertole.\nClima.\nIl clima \u00e8 quello tipico tropicale con due stagioni ben definite: inverno ed estate. La temperatura media annua \u00e8 di 26\u00a0\u00b0C.\nLa popolazione urbana \u00e8 di circa 12.000 abitanti, ma se contiamo anche i dintorni (il cosiddetto \"Consejo Popular\") si arriva a 15.000 persone su una superficie di 25,2 chilometri quadrati.\nMediamente la popolazione di Vueltas vive fino a 75 anni rientrando cos\u00ec nella media dei paesi industrializzati.\nStoria.\nVueltas \u00e8 stata fondata nel 1800 (anche se la data esatta non \u00e8 conosciuta). Il nome di San Antonio de las Vueltas viene utilizzato per\u00f2 solo nel 1881, prima di questa data si fa riferimento a Taguayab\u00f2n, che si trova nelle immediate vicinanze.\nVueltas si rese indipendente da Camajuani nel 1878 (il primo sindaco \u00e8 stato Don Miguel Grau Folch, medico catalano che esercitava nella zona) fino al 1976 quando torn\u00f2 a far parte del suo territorio.\nTradizioni.\nTutti gli anni, a fine luglio si svolge la \"Parranda\", una sorta di carnevale dove i due quartieri (\"barrio de los nanacos\" e \"barrio de los jutios\") del paese si sfidano con carri allegorici (\"carrozas\"), vere e proprie opere d'arte in cartapesta che talvolta raggiungono l'altezza di 20 metri; questi carri vengono trainati per tutto il paese da trattori e sono seguiti da tutta la gente del paese (a differenza della pi\u00f9 famosa \"Parranda di Remedios\" dove i carri sono statici)."}
{"id": "1895611", "revid": "757396", "url": "https://it.wikipedia.org/wiki?curid=1895611", "title": "K.K. FMP \u017deleznik 2007-2008", "text": "Questa voce raccoglie le informazioni riguardanti il Ko\u0161arka\u0161ki klub FMP \u017deleznik nelle competizioni ufficiali della stagione 2007-2008.\nStagione.\nLa stagione 2007-2008 del Ko\u0161arka\u0161ki klub FMP \u017deleznik \u00e8 la 2\u00aa nel massimo campionato serbo di pallacanestro, la Ko\u0161arka\u0161ka liga Srbije.\nRoster.\n\"Aggiornato al 14 dicembre 2020.\""}
{"id": "1895612", "revid": "767487", "url": "https://it.wikipedia.org/wiki?curid=1895612", "title": "Enzo Sereni", "text": "Biografia.\nNato a Roma, i genitori Samuele Sereni e Alfonsa Pontecorvo erano esponenti dell'alta borghesia ebraica romana. Suo padre era il medico del Re d'Italia, suo zio Angelo presidente della comunit\u00e0 ebraica romana. Enzo era il secondo di tre fratelli: il primo, Enrico, uno scienziato legato ai movimenti antifascisti di \u201cGiustizia e Libert\u00e0\u201d e morto suicida in giovane et\u00e0, il terzo Emilio, senatore della Repubblica italiana, partigiano e militante comunista. Le vicende della famiglia Sereni sono rievocate nel romanzo \"Il gioco dei regni\" di Clara Sereni (Firenze, Giunti Gruppo Editoriale, 1993), terzogenita di Emilio.\nSereni era diventato sionista da ragazzo, e fu uno dei primi sionisti italiani. Sereni spos\u00f2 Ada Ascarelli, anch'essa di famiglia ebraica benestante, a Roma, dove nacque la primogenita Hana. Dopo avere conseguito la laurea all'Universit\u00e0 di Roma, fece aliyah verso il Mandato britannico della Palestina nel 1927. Lavor\u00f2 nell'aranceto a Rehovot e prest\u00f2 aiuto a costruire il kibbutz di Givat Brenner dove nacquero la secondogenita Hagar e il terzo figlio Daniel. Gi\u00e0 un entusiasta socialista, Sereni fu anche attivo nel sindacato dell'Histadrut. Era un pacifista che sostenne la co-esistenza con gli arabi e l'integrazione delle societ\u00e0 ebraiche e arabe.\nSereni fu mandato in Europa negli anni dal 1931 al 1934 per aiutare a portare la gente in Palestina attraverso la aliyah e fu arrestato per breve tempo dalla Gestapo. Aiut\u00f2 a organizzare il movimento Hechalutz nella Germania nazista ed anche a contrabbandare persone e denaro fuori dalla Germania. Si rec\u00f2 anche negli Stati Uniti d'America per aiutare ad organizzare il locale movimento sionista. Durante la seconda guerra mondiale, fece parte delle British Army e avvi\u00f2 propaganda anti-fascista in Egitto. Fu quindi incaricato dagli inglesi in Iraq, ove pass\u00f2 parte del suo tempo ad organizzare aliyah clandestine. Ebbe problemi con i superiori della British Army per i suoi piani sionistici e fu imprigionato per poco tempo per la contraffazione di passaporti.\nSuccessivamente aiut\u00f2 ad organizzare le unit\u00e0 paracadutistiche della britannica Special Operations Executive (SOE), che inviava agenti nell'Europa occupata. In particolare, Sereni ispir\u00f2 - a Bari, dal gennaio 1944 - la creazione di un'unit\u00e0 dell'Agenzia ebraica che aveva lo scopo di aiutare ed eventualmente salvare gli ebrei che si trovavano nei territori occupati dai nazisti. Di circa 250 reclute volontarie circa 110 furono selezionate per addestrarsi e 33 furono paracadutate in Europa, compreso Sereni, malgrado la sua et\u00e0 relativamente avanzata. Il 15 maggio del 1944 fu paracadutato nell'Italia settentrionale sotto il falso nome di Samuel Barda ma fu catturato immediatamente a Maggiano di Lucca. Condotto a Verona, fu torturato e rinchiuso nelle celle ricavate nei sotterranei del palazzo dell'INA, diventato sede del SD (il servizio segreto delle SS).\nFu trasferito al campo di transito di Bolzano il 25 agosto 1944 e detenuto nel blocco E, recintato col filo spinato perch\u00e9 riservato ai prigionieri politici considerati pi\u00f9 pericolosi, come riportato da Vittore Bocchetta in \"1940-1945 Quinquennio Infame\", Verona, Edizioni Gielle, 1991. Fu quindi deportato al Dachau il 5 ottobre 1944 dove fu sottoposto a uno speciale regime di rigore. Un sopravvissuto facente parte dello stesso trasporto, Raffaele Capuozzo, in una testimonianza filmata rilasciata all'archivio storico della citt\u00e0 di Bolzano, ha raccontato la tempra di Sereni a Dachau: \u201cIl capo-lager venne con un elenco e chiam\u00f2 fuori Samuel Barda, capitano paracadutista inglese. Parl\u00f2 in tedesco, non so cosa disse. Cominci\u00f2 a sferrargli pugni sulla faccia e questo capitano, che sar\u00e0 stato alto un metro e 55, non si mosse, rimase sull'attenti imperterrito come se gli facessero delle carezze\u201d. Immatricolato a Dachau con il nome Shmuel Barda e con il numero 113160, Sereni fu condotto il 17 novembre 1944 in una cella speciale di punizione per essere interrogato e, secondo la documentazione, fucilato il 18 novembre 1944.\nAltri martiri famosi che furono paracadutati in Europa con l'unit\u00e0 dell'Agenzia ebraica furono Hannah Szenes e Haviva Reik. Il kibbutz \"Netzer Sereni\" porta il suo nome.\nUn capitolo del saggio sulla storia dei sionisti italiani \"Una terra per rinascere. Gli ebrei italiani e l'emigrazione in Palestina prima della Guerra (1920-1940)\", di Arturo Marzano, Milano, Marietti, 2003, \u00e8 dedicato a Sereni.\nOpere.\nEnzo Sereni \u00e8 stato traduttore, autore di articoli, saggi e volumi di storia del pensiero religioso e di storia contemporanea. Prima della \"aliyah\" in Palestina, ha pubblicato articoli sul settimanale \"Israel\"."}
{"id": "1895615", "revid": "1318658", "url": "https://it.wikipedia.org/wiki?curid=1895615", "title": "Ch\u00e2telet (metropolitana di Parigi)", "text": "Ch\u00e2telet \u00e8 una stazione della metropolitana di Parigi situata sulla linea 1. Prende il nome da Place du Ch\u00e2telet, che a sua volta \u00e8 chiamata cos\u00ec a causa del \"Grand Ch\u00e2telet\", un castello demolito da Napoleone Bonaparte nel 1802. \"Ch\u00e2telet\" \u00e8 un termine medievale francese che indica un piccolo castello che comanda (sta su) un ponte (in inglese \u00e8 detto \"barbican\"); in questo caso il forte stava sul vecchio Pont au Change sulla Senna verso l'\u00cele de la Cit\u00e9.\nLa stazione \u00e8 composta da due parti, collegate da un lungo corridoio:\nCh\u00e2telet \u00e8 collegata da un altro lungo corridoio sotterraneo verso l'uscita meridionale della stazione RER Ch\u00e2telet - Les Halles, la parte nord della quale \u00e8 connessa alla stazione Les Halles. La distanza a piedi dalla linea 7 alle linee RER presso Ch\u00e2telet - Les Halles \u00e8 di circa 750 metri."}
{"id": "1895616", "revid": "247222", "url": "https://it.wikipedia.org/wiki?curid=1895616", "title": "Cobra (arte)", "text": ""}
{"id": "1895621", "revid": "1310927", "url": "https://it.wikipedia.org/wiki?curid=1895621", "title": "Nogometni Klub \u0160iroki Brijeg", "text": "L'NK \u0160iroki Brijeg, o pi\u00f9 semplicemente \u0160iroki Brijeg, \u00e8 una societ\u00e0 calcistica bosniaca con sede nell'omonima citt\u00e0 fondata nel 1948.\nGioca nella massima divisione bosniaca fin dalla sua istituzione nella stagione 2002-2003.\nStoria.\nLa squadra venne fondata nel 1948 col nome \"FK Mladost-Dubint \u0160iroki Brijeg\" e primo presidente fu Bozo Kvesi\u0107. Gioc\u00f2 nei campionati regionali arrivando come massimo traguardo al campionato nazionale bosniaco, terza serie del campionato jugoslavo.\nCon l'indipendenza, a causa della guerra in Bosnia ed Erzegovina, vennero create tre federazioni che organizzarono campionati distinti. Il \u0160iroki partecip\u00f2 al campionato della Repubblica Croata dell'Erzeg-Bosnia e vinse le prime cinque edizioni. Con l'unificazione dei tornei la squadra partecip\u00f2 sempre alla Premijer Liga Bosne i Hercegovine vincendola in due occasioni e arrivando secondo in altre tre. Al suo palmar\u00e8s vanno aggiunte due coppe nazionali.\nNell'UEFA Europa League 2013-2014 la squadra bosniaca parte dal secondo turno preliminare sfidando i kazaki dell'FC Irtysh Pavlodar. All'andata in Kazakistan i bosniaci perdono 3-2, ma al ritorno in Bosnia-Erzegovina la squadra di casa vince 2-0 (gol di Vedran Je\u0161e e di Jure Ivankovi\u0107) e passa il turno affrontando l' nel terzo turno preliminare, perdendo all'andata in casa 3-1 e la sfida di ritorno a Trieste 4-0, venendo estromessa dalla competizione.\nStrutture.\nStadio.\nIl club gioca le gare casalinghe al Pecara che ha una capacit\u00e0 di 8.000 posti a sedere costruito nel 1953.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2019-2020."}
{"id": "1895628", "revid": "1318658", "url": "https://it.wikipedia.org/wiki?curid=1895628", "title": "Escuelas Menores", "text": "Le Escuelas Menores (traduzione letterale \"scuole minori\") sono uno dei palazzi storici di Salamanca (Spagna), tra i pi\u00f9 importanti dell'antica universit\u00e0 civica, e uno dei gioielli del Rinascimento spagnolo.\nData l'importanza dell'Universit\u00e0 di Salamanca nel contesto globale, si pens\u00f2 di costruire edifici in cui impartire corsi di scienze, motivo per cui, tra nella prima met\u00e0 del Cinquecento si iniziarono a costruire aule accanto l'Universit\u00e0.\nQuesto edificio, in cui venivano praticati gli studi previ a quelli universitari \u00e8 organizzato intorno a un cortile. La facciata ha lo stesso stile di quello dell'Universit\u00e0 e si apre attraverso due archi che ostentano lo scudo di Carlo V.\nOggi ospitano la Sala delle Esposizioni dell'Universit\u00e0, la Segreteria, l'Archivio Storico Provinciale ed il Museo Universitario.\nQuesto museo possiede una notevole collezione di dipinti del XV e XVI secolo fra cui il cosiddetto \"Cielo di Salamanca\", un affresco di Fernando Gallego nel 1490, in origine ideato come soffitto dell'antica biblioteca universitaria."}
{"id": "1895630", "revid": "1718925", "url": "https://it.wikipedia.org/wiki?curid=1895630", "title": "You Spin Me Round (Like a Record)", "text": "You Spin Me Round (Like a Record) \u00e8 un singolo del gruppo musicale britannico Dead or Alive, pubblicato il 10 aprile 1985 come primo estratto dal secondo album in studio \"Youthquake\".\nDescrizione.\nCome riportato dallo stesso autore e frontman del gruppo Pete Burns nella sua autobiografia, l'ispirazione deriv\u00f2 da estemporanee e personali variazioni cantate durante l'ascolto dei brani \"I Wanted Your Love\" di Luther Vandross e \"See You 'Round Like a Record\" di Nell Campbell.\nL'accompagnamento orchestrale degli archi, \u00e8 basato sul famoso pezzo classico la Cavalcata delle Valchirie di Richard Wagner.\nLa casa discografica diede una valutazione cos\u00ec negativa della canzone, che Burns fu costretto a chiedere un prestito per produrre autonomamente il video musicale. Tuttavia il pezzo divenne un grandissimo successo di musica dance, e fu riproposto negli anni successivi da vari artisti, compresi gli stessi Dead or Alive, in svariate cover e remix.\nIl brano \u00e8 incluso anche nell'elenco delle \"1001 canzoni da ascoltare obbligatoriamente prima di morire\".\nRemix ufficiali.\nDell'incisione originale del 1984, che ha durata superiore a 4 minuti, sono note sia versioni accorciate, destinate ai singoli 7\" e all'album, sia estese per i vari maxi 12\" prodotti.\nPrincipali remix della versione originale:\nTracce.\nGli autori dei testi sono anche compositori delle musiche.\nClassifiche.\n(*) Rimane nella classifica dei singoli pi\u00f9 venduti in Italia dal 27/4/1985 al 31/8, senza scendere sotto il 15\u00ba posto e conservando per 6 settimane la terza posizione. Risulta anche essere il 14\u00b0 singolo pi\u00f9 venduto in Italia durante il 1985.\nColonne sonore.\nVideogiochi.\nNel videogioco musicale \"Dance Dance Revolution Hottest Party\", appartenente alla serie \"Dance Dance Revolution\" pubblicata da Konami per arcade e PlayStation.\nNel videogioco Just Dance 2015, il singolo originale \u00e8 presente per poter esser ballato."}
{"id": "1895634", "revid": "1226", "url": "https://it.wikipedia.org/wiki?curid=1895634", "title": "Hyperversum Il Falco e il Leone", "text": ""}
{"id": "1895641", "revid": "124123", "url": "https://it.wikipedia.org/wiki?curid=1895641", "title": "Mike Fusaro", "text": "Biografia.\nFusaro ha partecipato per due anni consecutivi al Cantagiro, nel 1963 con \"Non mi scocciare\" e nel 1964 con la canzone \"Il mio amore\", scritta da Peppino Gagliardi.\nHa inciso per le etichette Vis Radio e Zeus.\nHa partecipato al film: \"Urlo contro melodia nel Cantagiro 1963\", diretto da Arturo Gemmiti.\nHa continuato l'attivit\u00e0 come attore teatrale, entrando nella compagnia di Pupella Maggio."}
{"id": "1895649", "revid": "118834", "url": "https://it.wikipedia.org/wiki?curid=1895649", "title": "Casa de las conchas", "text": ""}
{"id": "1895651", "revid": "112717463", "url": "https://it.wikipedia.org/wiki?curid=1895651", "title": "Giovanni Filoteo Achillini", "text": "Biografia.\nGiovanni Filoteo fu fratello dell'aristotelico Alessandro e nonno del poeta Claudio Achillini. Pubblic\u00f2 nel 1504 le \"Collettanee Grece Latine e Vulgari per diversi Auctori Moderni nella Morte de l'ardente Seraphino Aquilano\", una raccolta di poesie di compianto, scritte da diversi autori, per la morte del poeta aquilano Serafino de' Ciminelli: egli vi incluse nove suoi sonetti. Quell'anno stesso concluse il poema \"Viridario\", pubblicato nel 1513: di genere cavalleresco, in ottave, misto di episodi originali e altri ripresi dalla tradizione classica, ha frequenti digressioni nelle quali l'Achillini mostra la sua erudizione e cita personaggi della cultura dell'epoca.\nNel 1511 fond\u00f2 a Bologna l'\u00abAccademia del Viridario\u00bb, della quale per\u00f2, al di fuori del motto \u00abE spe in spem\u00bb - \"Dalla speranza alla speranza\" - manca ogni altra notizia. Viaggi\u00f2 frequentemente a Milano, a Urbino e a Roma, conoscendo principi e letterati, ma il centro della propria attivit\u00e0 rimase la nat\u00eca Bologna, nella quale assunse pi\u00f9 volte pubbliche cariche e una volta, nel 1527, fu anche Gonfaloniere.\nEgualmente privo di valori poetici del \"Viridario\" \u00e8 il poema in terzine \"Il Fidele\", pubblicato nel 1523, composto di ben 100 canti nei quali il poeta, imitando Dante, s'immagina in compagnia della personificazione della \"Fede\", mandata da Dio a istruirlo sulla teologia e su ogni sorta di dottrina. L'imitazione della \"Commedia\" non esime l'Achillini dall'accusare Dante di aver plagiato, scrivendo il \"Convivio\", un'opera per altro sconosciuta del bolognese Guido Guinizelli, il \"Consesso\". L'intento, che l'Achillini si proponeva, era quello di affermare la priorit\u00e0 poetica e letteraria della lingua volgare espressa a Bologna dal padre del \"Dolce Stil Novo\". Alle polemiche che inevitabilmente seguirono, che si inserivano nel diffuso dibattito letterario allora in corso, egli rispose nel 1536 con le \"Annotazioni della volgar lingua\", nelle quali ribadiva la sua convinzione che il volgare bolognese potesse costituire il modello di lingua letteraria valido per tutta la penisola.\nL'Achillini fu anche musicista e numismatico e coltiv\u00f2 le lettere greche e latine. Negato alla poesia, egli si serv\u00ec della forma poetica per rivestire, con la maggiore dignit\u00e0 letteraria possibile, il preminente interesse erudito al quale lo portava la sua formazione di umanista curioso ma non profondo."}
{"id": "1895654", "revid": "287204", "url": "https://it.wikipedia.org/wiki?curid=1895654", "title": "Kaleidoscopio", "text": ""}
{"id": "1895655", "revid": "1305772", "url": "https://it.wikipedia.org/wiki?curid=1895655", "title": "Miopithecus ogouensis", "text": "Il cercopiteco nano del nord (\"Miopithecus ogouensis\", Kingdon, 1997) \u00e8 un primate della famiglia delle Cercopithecidae.\nDescrizione.\nInsieme al cercopiteco nano del sud \u00e8 una delle pi\u00f9 piccole scimmie del Vecchio Mondo: Presenta un notevole dimorfismo sessuale. La lunghezza del corpo \u00e8 tra 32 e 45 cm. Il peso medio \u00e8 1,3 kg per il maschio e 0,8 kg per la femmina.\nSul dorso il mantello \u00e8 grigio-verde, sul lato ventrale bianco-grigio. La testa \u00e8 rotonda, il muso corto e la faccia glabra. A differenza dal cercopiteco nano del sud le orecchie e la parte superiore del muso sono color carne e non grigio scuro.\nBiologia.\n\u00c8 un animale diurno, arboricolo e buon nuotatore: la sua dieta \u00e8 costituita da frutta, semi, piante acquatiche, insetti, uova, piccoli vertebrati e molluschi.\nCostituiscono gruppi numerosi, formati da 60 a 100 individui, dei quali i due terzi sono femmine. Durante l'attivit\u00e0 diurna alla ricerca del cibo si dividono in gruppi pi\u00f9 piccoli di individui dello stesso sesso. Il periodo di gravidanza \u00e8 stato stimato in 160 giorni e usualmente nasce un solo piccolo, che diviene indipendente in tre mesi. La longevit\u00e0 osservata in cattivit\u00e0 pu\u00f2 raggiungere 28 anni.\nDistribuzione e habitat.\nL'areale \u00e8 nell'Africa centro-occidentale e comprende il Camerun meridionale, il Gabon, la Guinea equatoriale, la Repubblica del Congo e parte della Repubblica Democratica del Congo. L'areale \u00e8 limitato a sud dal fiume Congo, al di l\u00e0 del quale vive la specie del sud (tranne un'enclave nella regione angolana di Cabinda abitata dalla specie del nord). L'habitat, come per l'altra specie del genere, \u00e8 la foresta pluviale in vicinanza (a non pi\u00f9 di 1 km) di corsi d'acqua.\nStato di conservazione.\nLo stato di conservazione non \u00e8 stato sufficientemente studiato. La IUCN non considera \"C. ogouensis\" una specie distinta da \"C. talapoin\" (che non \u00e8 considerato minacciato)."}
{"id": "1895656", "revid": "149726", "url": "https://it.wikipedia.org/wiki?curid=1895656", "title": "Cercopiteco nano del nord", "text": ""}
{"id": "1895658", "revid": "287204", "url": "https://it.wikipedia.org/wiki?curid=1895658", "title": "Sed ipse Spiritus postulat pro nobis, gemitibus inenarrabilibus", "text": "Sed ipse Spiritus postulat pro nobis, gemitibus inenarrabilibus \u00e8 un celebre passo, dalla \"Vulgata\", tratto dalla \"Lettera ai Romani\" (): \"Ma lo Spirito stesso intercede con insistenza per noi, con gemiti inesprimibili\".\nPaolo spiega come la possibilit\u00e0 di sperare tramite la preghiera ci\u00f2 che ancora non si vede, cio\u00e8 la propria redenzione, si scontra con la propria debolezza che pu\u00f2 sfociare nello sconforto e nella rassegnazione. A quel punto ci\u00f2 che d\u00e0 aiuto alla preghiera del cristiano \u00e8 il libero intervento dello Spirito Santo, che compartecipa del \"gemito interiore aspettando l'adozione a figli\".\nLa Bibbia interconfessionale CEI, rifacendosi con aderenza al testo greco originale (\"\u1f00\u03bb\u03bb\u1f70 \u03b1\u1f50\u03c4\u1f78 \u03c4\u1f78 \u03c0\u03bd\u03b5\u1fe6\u03bc\u03b1 \u1f51\u03c0\u03b5\u03c1\u03b5\u03bd\u03c4\u03c5\u03b3\u03c7\u03ac\u03bd\u03b5\u03b9 \u03c3\u03c4\u03b5\u03bd\u03b1\u03b3\u03bc\u03bf\u1fd6\u03c2 \u1f00\u03bb\u03b1\u03bb\u03ae\u03c4\u03bf\u03b9\u03c2\"), traduce il passo paolino: \"...mentre lo Spirito stesso prega Dio per noi con sospiri che non si possono spiegare a parole\"."}
{"id": "1895659", "revid": "287204", "url": "https://it.wikipedia.org/wiki?curid=1895659", "title": "Miopithecus talapoin", "text": "Il cercopiteco nano del sud (\"Miopithecus talapoin\", Schreber, 1774) \u00e8 un primate della famiglia delle Cercopithecidae.\nDescrizione.\nInsieme al cercopiteco nano del nord \u00e8 una delle pi\u00f9 piccole scimmie del Vecchio Mondo: Presenta un notevole dimorfismo sessuale. La lunghezza del corpo \u00e8 tra 32 e 45\u00a0cm. Il peso medio \u00e8 1,3\u00a0kg per il maschio e 0,8\u00a0kg per la femmina.\nSul dorso il mantello \u00e8 grigio-verde, sul lato ventrale bianco-grigio. La testa \u00e8 rotonda, il muso corto e la faccia glabra. A differenza dal cercopiteco nano del nord le orecchie e la parte superiore del muso sono grigio scuro e non color carne.\nBiologia.\nLe abitudini sono poco note, ma si pensa non differiscano da quelle riportate nella voce sul genere Miopithecus, che sono state osservate soprattutto nella specie del nord.\nDistribuzione e habitat.\nL'areale \u00e8 nell'Africa centro-occidentale e comprende l'Angola e la parte sudoccidentale della Repubblica Democratica del Congo. L'areale \u00e8 limitato a nord dal fiume Congo, al di l\u00e0 del quale vive la specie del nord. L'habitat \u00e8 la foresta pluviale in vicinanza (a non pi\u00f9 di 1\u00a0km) di corsi d'acqua."}
{"id": "1895660", "revid": "149726", "url": "https://it.wikipedia.org/wiki?curid=1895660", "title": "Cercopiteco nano del sud", "text": ""}
{"id": "1895664", "revid": "879070", "url": "https://it.wikipedia.org/wiki?curid=1895664", "title": "Callithrix nigriceps", "text": "Lo uistit\u00ec testanera (\"Callithrix nigriceps\" ) \u00e8 un primate platirrino della famiglia dei Cebidi.\nVive nella foresta pluviale della zona compresa fra i fiumi Madeira e Aripuana, nel bacino amazzonico.\nMisura circa mezzo metro di lunghezza, di cui pi\u00f9 della met\u00e0 spetta alla coda, per un peso di circa 370g.\nIl pelo \u00e8 grigio-olivaceo sul dorso e sui fianchi, sfuma nel giallastro sulle zampe anteriori e man mano nell'arancio su ventre e zampe posteriori. La coda \u00e8 cilindrica e nera, cos\u00ec come la testa (da qui il nome comune), fatta eccezione per la faccia e le orecchie che sono nude e grigie."}
{"id": "1895665", "revid": "72639", "url": "https://it.wikipedia.org/wiki?curid=1895665", "title": "Grafi", "text": ""}
{"id": "1895667", "revid": "1873126", "url": "https://it.wikipedia.org/wiki?curid=1895667", "title": "Cocincina (pollo)", "text": "Cocincina \u00e8 una razza gigante di pollo di origini asiatiche, famosa in tutto il mondo, che prende nome dall'omonima regione geografica dell'Asia.\nImportata per la prima volta in Europa verso la met\u00e0 del diciannovesimo secolo in fattezze molto diverse da quelle attuali, la razza conquist\u00f2 immediatamente l'interesse di molti allevatori, compresa la Regina Vittoria. Gli avicoltori si impegnarono cos\u00ec tanto nella selezione della razza, che gi\u00e0 alla fine dell'800 la Cocincina aveva assunto una fisionomia molto diversa da quella originale.\nSi tratta di un pollo di mole grossa e pesante, caratterizzata dalle zampe abbondantemente ricoperte di penne e dal folto e morbido piumaggio, che conferisce al pollo un aspetto ancor pi\u00f9 possente: questo \u00e8 dovuto alla persistenza del piumino infantile, fatto comune a poche razze. Questo pollo \u00e8 presente in molte variet\u00e0 di colore, e ne \u00e8 stata selezionata anche una variet\u00e0 arricciata, molto rara. La Cocincina \u00e8 una delle principali razze usate nella creazione di molte razze europee e americane nate tra fine 800 e 900, ed \u00e8 una tipica razza ornamentale, allevata puramente per abbellire i giardini e per scopi sportivi (esposizioni avicole).\nOrigini.\nLa razza \u00e8 originaria della Cina, ma le sue origini esatte non sono chiare; molti studiosi non si spiegano come razze quali la Cocincina, la Brahma e la Langshan siano cos\u00ec profondamente diverse dalle specie di polli selvatici; alcuni hanno ipotizzato della provenienza di queste razze da alcune isole. Inizialmente la razza venne chiamata Shanghai, in onore della citt\u00e0 da cui venne importata in Europa. Inghilterra e Francia sono le nazioni che si contendono il primato di aver importato per prima la razza in Europa.\nSecondo il reverendo Brown, gli inglesi avrebbero importato questi polli intorno al 1845 dalle Indie orientali, portandoli come dono alla Regina Vittoria, cos\u00ec come accadde con la Brahma. Secondo Sturgeon invece sarebbe stato lui stesso ad importare i polli in Inghilterra, essendone rimasto affascinato dopo averli visti a bordo di una nave. Sturgeon lavorava per una Compagnia che commerciava in India derrate alimentari. La versione che vuole la Francia come prima nazione europea raggiunta dai volatili racconta invece che sarebbe stato il Vice Ammiraglio C\u00e9cil a spedire nel 1846 da Makao, nella provincia cinese di Kouang-Toung, un gruppo formato da 6 galline e 2 galli al Ministro della Guerra Francese; questi uccelli vennero chiamati Cochinchinois, da cui il nome attuale. Il Ministro, a sua volta, avrebbe donato un gallo e tre galline al Museo di Storia Naturale di Parigi, lasciando l'altro quartetto all'Ammiraglio C\u00e9cil.\nIn ogni caso, in Francia gli animali non riscossero lo stesso successo ottenuto in Inghilterra. La Regina Vittoria rimase immediatamente affascinata da questi polli, tanto da esporli in una mostra organizzata dalla Societ\u00e0 Reale di Dublino; il fatto che questi polli fossero nelle grazie della regina, spinse molti allevatori a volerne ottenere degli esemplari. \nDopo poco tempo la razza raggiunse anche l'America, dove gli allevatori si impegnarono a ottenere un piumaggio sempre pi\u00f9 morbido e voluminoso. La Cocincina si \u00e8 imposta come una delle principali razza ornamentali e da compagnia, anche se negli ultimi anni \u00e8 stata soppiantata da razze pi\u00f9 facili da allevare. Comunque nel corso del diciannovesimo e del ventesimo secolo, \u00e8 stata una delle razza maggiormente usate nella creazione di razze da reddito. Moltissime razze da carne o a duplice attitudine hanno sangue di Cocincina che scorre nelle loro vene. Oggi questo volatile \u00e8 allevato esclusivamente come animale da compagnia, da bellezza o da esposizione.\nCaratteristiche morfologiche.\nLa Cocincina \u00e8 un pollo maestoso facente parte delle grandi razze asiatiche, ed ha una mole resa ancora pi\u00f9 imponente dal piumaggio gonfio e abbondante. La stazione di questi uccelli \u00e8 piuttosto bassa, e l'intero corpo appare tondeggiante.\nLa testa \u00e8 corta e piccola rispetto al corpo, con un sopracciglio forte sopra gli occhi, che sono grandi e rossicci. Il becco \u00e8 corto, grosso alla base, curvo in punta e con un'attaccatura ben definita. La cresta \u00e8 semplice, a cinque punte e portata diritta in entrambi i sessi: nel maschio \u00e8 di grandezza media, nella femmina piccola. Gli orecchioni sono rossi, oblunghi e attaccati in basso nel gallo. I bargigli sono lunghi nel gallo e piccoli nella femmina. Il collo \u00e8 corto e arcuato, dotato di una ricca mantellina.\nIl dorso \u00e8 largo e piatto sulle spalle, e in corrispondenza del groppone si solleva fino a raggiungere quasi l'altezza della testa, conferendo al corpo una linea armoniosa. L'addome \u00e8 largo, pieno e ben portato in avanti. Le ali sono corte, larghe e aderenti al corpo, coperte quasi del tutto dalle penne della mantellina, del petto, del groppone e delle cosce. La coda \u00e8 corta e larga alla base, portata bassa nella gallina. Le timoniere sono quasi invisibili perch\u00e9 nascoste dalle altre penne caudali, presenti in abbondanza.\nLe zampe sono di media lunghezza, con tarsi corti e grossi, rivestite fino alle dita da lunghe penne, dando l'impressione che l'animale strisci e facendolo sembrare pi\u00f9 basso. \nIl peso supera facilmente i 5\u00a0kg nel gallo e i 4\u00a0kg nella gallina.\nL'intero piumaggio \u00e8 molto soffice e abbondante, grazie al persistere del piumino infantile, che fa apparire l'uccello pi\u00f9 possente e pesante di quanto sia in realt\u00e0. La pelle \u00e8 gialla.\nColorazioni.\nEsistono molte variet\u00e0 della razza, da quelle monocolore ad altre ancora:\nSottovariet\u00e0.\n\u00c8 stata creata anche una Cocincina Arricciata, sottovariet\u00e0 tuttavia molto rara, presente solo nell mostre europee pi\u00f9 grandi, e sempre in minoranza rispetto all'originale.\nQualit\u00e0.\nLa Cocincina \u00e8 una razza molto docile e tranquilla, che vive bene in spazi confinati, e visto che non vola, pu\u00f2 essere lasciata libera in giardino o disporre di uno steccato molto basso. Vista l'abbondanza del piumaggio e le zampe fortemente impennate, questi polli hanno bisogno di vivere in un pollaio il cui suolo sia ricoperto di una lettiera sempre pulita, e all'esterno di un luogo protetto dalle intemperie, in modo che fango e pioggia non rovinino il loro piumaggio. \nIl carattere di questa razza \u00e8 molto fiducioso, per cui forma un perfetto animale da compagnia. Le galline sono chiocce affidabilissime, tutti gli esemplari sono disposti alla cova ma presentano un problema: a causa della loro mole pesante possono facilmente uccidere i pulcini, per cui l'allevatore dovr\u00e0 far attenzione che ci\u00f2 non accada. \u00c8 una razza tollerante, quindi pi\u00f9 galli possono convivere pacificamente, se coabitano con parecchie galline. Come tutte le asiatiche, \u00e8 un pollo a impennamento e crescita molto lenti: un soggetto pu\u00f2 definirsi adulto a un anno e mezzo di et\u00e0. Gli allevatori dovranno incubare le uova con molto anticipo, se vorranno i loro esemplari pronti per essere esposti e giudicati nelle mostre. Le uova sono rossicce."}
{"id": "1895669", "revid": "219110", "url": "https://it.wikipedia.org/wiki?curid=1895669", "title": "Pantelimon (Bucarest)", "text": "Pantelimon (adattato Panteliomon) \u00e8 un quartiere di Bucarest. Situato a nord della capitale romena, nel Settore 2, prende il nome dalla chiesa di San Pantaleone del 1735 (in romeno \"Sfantu Pantelimon\").\nVi hanno sede il centro commerciale pi\u00f9 grande della Romania, chiamato il \"Cora\", il complesso sportivo \"Lia Man\u00f2liu\", con lo Stadionul Na\u021bional, il maggior stadio del paese, e l'ospedale per il recupero dei lavoratori (\"Spitalul de recuperare a for\u0163ei de munc\u0103\" in romeno), conosciuto in precedenza come ospedale psichiatrico Marcutza (\"Spitalul M\u0103rcu\u0163a\" in romeno), in cui fu ricoverato il letterato Mihai Eminescu.\nTrasporti.\nIl quartiere \u00e8 servito dall'omonima stazione della linea M1 della metropolitana di Bucarest e dagli autobus urbani STB."}
{"id": "1895676", "revid": "124808", "url": "https://it.wikipedia.org/wiki?curid=1895676", "title": "Huey Freeman", "text": ""}
{"id": "1895678", "revid": "287204", "url": "https://it.wikipedia.org/wiki?curid=1895678", "title": "Adalimumab", "text": "L'adalimumab (nome commerciale Humira) \u00e8 l'anticorpo monoclonale umano che riconosce come antigene il TNF-alfa; \u00e8 un farmaco biologico e viene utilizzato in medicina per ridurre il dolore e la flogosi in alcune malattie artritiche.\nIndicazioni.\nViene utilizzato come terapia contro l'artrite psoriasica e l'artrite reumatoide nelle forme pi\u00f9 gravi.\nPosologia.\nIl farmaco spesso viene somministrato insieme con il metotrexato.\nPer via sottocutanea:\nAvvertenze.\n\"Tossicit\u00e0 centrale:\" gli inibitori del TNF-alfa sono stati associati, raramente, a patologie demielinizzanti come la sclerosi multipla e la sindrome di Guillan-Barr\u00e9. Somministrare adalimumab con estrema cautela in caso di pazienti con patologie demielinizzanti preesistenti o di recente manifestazione.\n\"Neoplasie maligne e malattie linfoproliferative:\" nei trial clinici in pazienti trattati con inibitori del TNF-alfa, l'incidenza di neoplasie maligne, soprattutto linfoma, \u00e8 risultata maggiore rispetto ai gruppi di controllo. Durante la sorveglianza postmarketing \u00e8 stata osservata una tendenza all'aumento di leucemie nei pazienti trattati con farmaci anti-TNF. Nei pazienti con artrite reumatoide attiva di lunga durata \u00e8 stato osservato un aumento dell'incidenza di linfomi e leucemie: questo fatto complica la valutazione del rischio per gli anti-TNF.\nTumori anche fatali sono stati riportati nei bambini e nei giovani adulti (et\u00e0 &lt; 23 anni) trattati con farmaci anti-TNF (sorveglianza postmarketing). Circa la met\u00e0 di questi tumori era rappresentato da linfomi. Sulla base dei dati di letteratura e delle segnalazioni postmarketing raccolte, nell'aprile 2011 la FDA ha incominciato un'analisi del profilo di sicurezza, relativamente al rischio di tumore, dei farmaci anti-TNF nei pazienti con et\u00e0 uguale o inferiore a 30 anni.\nCome con infliximab, anche con adalimumab sono stati riportati casi di linfoma epatosplenico a cellule T (sorveglianza postmarketing). Questo linfoma, raro, con decorso rapido e aggressivo \u00e8 stato segnalato in pazienti in terapia con adalimumab e azatioprina o 6- mercaptopurina. Poich\u00e9 non \u00e8 stato stabilito il ruolo dell'associazione farmacologica nello sviluppo del linfoma epatosplanico a cellule T, il rischio di questo tipo di tumore non pu\u00f2 essere escluso per la monoterapia con adalimumab.\nDurante la terapia con adalimumab devono essere monitorati con attenzione segni o sintomi riconducibili a tumori della pelle diversi dal melanoma, soprattutto in pazienti che sono gi\u00e0 stati sottoposti a terapia immunosoppressiva intensa o che, a causa della psoriasi, hanno ricevuto trattamenti PUVA (psoralene pi\u00f9 raggi UVA).\nPoich\u00e9 inoltre \u00e8 stato osservato un aumento del rischio di tumori, soprattutto al polmone e alla testa e collo, in pazienti fumatori con malattia polmonare cronica ostruttiva (COPD) trattati con infliximab, altro inibitore del TNF-alfa, anche per adalimumab \u00e8 raccomandata cautela in caso di somministrazione a pazienti con COPD e/o fumatori (fattore di rischio tumorale).\nSebbene il TNF alfa intervenga nella sorveglianza immunologica contro i tumori, non \u00e8 noto il rischio in caso di somministrazione di adalimumab in pazienti con forme maligne recenti.\n\"Anticorpi anti-adalimumab:\" la terapia con adalimumab pu\u00f2 portare a formazione di anticorpi anti-adalimumab che risultano associati a un aumento della clearance del farmaco e a una sua minor efficacia terapeutica. Non \u00e8 stata individuata correlazione fra la formazione di questo tipo di anticorpi e l'incidenza di reazioni collaterali del farmaco. Nei pazienti affetti da artrite reumatoide, l'analisi dei dati degli studi clinici (tempo di osservazione: 6-12 mesi) ha evidenziato un'incidenza di anticorpi anti-adalimumab del 5,5% nei pazienti trattati con l'anticorpo monoclonale rispetto allo 0,5% dei pazienti nel gruppo placebo. L'uso di metotrexato ha ridotto l'immunogenicit\u00e0 di adalimumab (incidenza di anticorpi anti-adalimumab: 0,6% vs 12,4% rispettivamente con o senza metotrexato). Analoga tendenza \u00e8 stata osservata anche nei pazienti pediatrici trattati con adalimumab per artrite idiopatica poliarticolare, con percentuali per\u00f2 maggiori (incidenza anticorpi anti-adalimumab: 15,8% dei pazienti; 5,9% vs 25,6% dei pazienti rispettivamente trattati con o senza metotrexato); nei pazienti con artrite psoriasica (incidenza anticorpi anti-adalimumab: 10% dei pazienti; 7% vs 13,5% dei pazienti rispettivamente trattati con o senza metotrexato); nei pazienti con spondilite anchilosante (incidenza anticorpi anti-adalimumab: 8,3% dei pazienti; 5,3% vs 8,6% dei pazienti rispettivamente trattati con o senza metotrexato); nei pazienti con malattia di Crohn (incidenza anticorpi anti-adalimumab: 2,6%); nei pazienti con psoriasi (incidenza anticorpi anti-adalimumab: 8,4%).\nIn pazienti con artrite reumatoide seguiti per 3 anni e trattati con adalimumab, anticorpi anti-adalimumab sono stati osservati nel 28% dei pazienti e nel 67% di questi pazienti gli anticorpi erano gi\u00e0 presenti entro le prime 28 settimane di trattamento. L'assenza di anticorpi \u00e8 risultata associata a concentrazioni di adalimumab maggiori rispetto a quelle osservate nei pazienti con anticorpi anti-farmaco e a tassi di interruzione del trattamento per mancanza di efficacia, minori (14% vs 38%, HR 3,0). Inoltre, nei pazienti che non hanno sviluppato gli anticorpi anti-adalimumab, la percentuale di pazienti con attivit\u00e0 di malattia minima (48% vs 13%) e in remissione (34% vs 4%) \u00e8 risultata maggiore rispetto ai pazienti che avevano sviluppato gli anticorpi verso l'adalimumab.\nNei pazienti con malattia infiammatoria cronica intestinale, gli anticorpi anti-adalimumab tendono a persistere per lungo tempo (probabilmente oltre l'anno) dopo la fine della terapia farmacologica (nei pazienti trattati con infliximab, gli anticorpi anti-farmaco tendono a scomparire entro l'anno seguente la fine del trattamento).\n\"Gravidanza:\" l'esperienza dell'uso di adalimumab in gravidanza \u00e8 limitata. La somministrazione del farmaco in gravidanza richiede un'attenta valutazione del rapporto rischio/beneficio. La FDA ha inserito adalimumab (specialit\u00e0 medicinale Humira) in classe B per l'uso in gravidanza. In questa classe sono inseriti i farmaci per i quali gli studi riproduttivi sugli animali non hanno evidenziato un rischio per il feto e non sono disponibili studi analoghi nell'uomo e i farmaci per i quali gli studi preclinici in vivo hanno mostrato tossicit\u00e0 (oltre a decremento della fertilit\u00e0), ma tali effetti tossici non sono stati confermati in studi controllati in donne nel primo trimestre di gravidanza e non c'\u00e8 evidenza di danno nelle fasi avanzate della gravidanza.\nMeccanismo di azione.\nL'adalimumab ha diversi effetti sul TNF, modificando la sua risposta biologica\nControindicazioni.\nControindicata in persone con formazioni tumorali e in genere malattia demielinizzanti serie.\nEffetti indesiderati.\nInfezioni respiratorie, anemia, vertigini, linfopenia, cefalea, nausea, tosse, ipertensione.\nRari.\nInsonnia, disgeusia, glaucoma, blefarite, disfagia, mialgia."}
{"id": "1895682", "revid": "204012", "url": "https://it.wikipedia.org/wiki?curid=1895682", "title": "Mielogenesi", "text": ""}
{"id": "1895686", "revid": "122315", "url": "https://it.wikipedia.org/wiki?curid=1895686", "title": "Callithrix saterei", "text": "Lo uistit\u00ec di Sat\u00e9r\u00e9 (\"Callithrix saterei\" ) \u00e8 un primate platirrino della famiglia dei Cebidi.\nDeve il nome all'etnia india con la quale condivide gran parte del suo areale.\nVive nella foresta pluviale delimitata dagli affluenti del Rio delle Amazzoni Canuma, Paran\u00e1 e Abacaxis: presenta quindi parapatria con \"Callithrix chrysoleuca\" e \"C. mauesi\" in parte dell'habitat.\nMisura fino a 55 cm, con la coda lunga quasi il doppio del corpo, per un peso di circa 450 g.\nSi differenzia dagli altri uistit\u00ec per la presenza, sia nei maschi che nelle femmine, di escrescenze pendule ai lati dei genitali esterni, che sono di colore arancione brillante: \u00e8 l'unica specie di primate a possedere tali strutture, delle quali peraltro non si sa la funzione.\nIl pelo \u00e8 nerastro sul dorso e arancio sul ventre, mentre \u00e8 bruno tendente al rossiccio sulle zampe posteriori: man mano che si va dalla parte prossimale a quella distale dell'arto la tonalit\u00e0 tende ad inscurirsi. Attorno alla testa e sulla codail pelo \u00e8 nero. La faccia e le orecchie sono nude e rosa-giallastre.\nPoco si sa sulle abitudini di questa specie recentemente scoperta, poich\u00e9 non sono ancora stati fatti studi esaurienti sul capo n\u00e9 si possiedono esemplari in cattivit\u00e0 su cui iniziare un minimo di ricerche di base: si ritiene tuttavia che il suo stile di vita non differisca eccessivamente da quello di altre specie di uistit\u00ec."}
{"id": "1895689", "revid": "118834", "url": "https://it.wikipedia.org/wiki?curid=1895689", "title": "Escuelas menores", "text": ""}
{"id": "1895690", "revid": "118834", "url": "https://it.wikipedia.org/wiki?curid=1895690", "title": "Torre del clavero", "text": ""}
{"id": "1895703", "revid": "96858", "url": "https://it.wikipedia.org/wiki?curid=1895703", "title": "Asoiaf", "text": ""}
{"id": "1895708", "revid": "92723", "url": "https://it.wikipedia.org/wiki?curid=1895708", "title": "Convento di Santo Stefano", "text": "Il convento di Santo Stefano, in spagnolo \"Convento de San Esteban\", \u00e8 un edificio religioso che si trova a Salamanca, in Spagna, e che \u00e8 dedicato a Santo Stefano.\nStoria e descrizione.\nLa costruzione del convento inizi\u00f2 nel 1525 per ordine del frate Juan \u00c1lvarez de Toledo, vescovo di Cordova, su progetto di Juan de \u00c1lava, e termin\u00f2 nel 1618.\n\u00c8 costituito da una monumentale chiesa e varie stanze conventuali tra le quali sono notevoli la sacrestia, la sala capitolare, i suoi tre chiostri e la biblioteca.\nIl portale principale della chiesa venne costruito verso il 1660 ed \u00e8 costituito da una fila di archi decorati all'interno. Il timpano rappresenta la scultura del \"Martirio di San Esteban\" dello scultore Juan Antonio Ceroni. Al di sopra del timpano si trova un altro fregio che raffigura un Calvario coronato dal Padre Eterno in stile italiano.\nLa chiesa ha una pianta a croce latina con navata unica. Spettacolare il coro che si trova su una volta semiellittica costruito fra il 1651 e il 1658.\nIl \"chiostro dei Re\" (raffigurati nei medaglioni) \u00e8 caratterizzato da uno stile gotico plateresco, dai suoi venti finestroni divisi da tre piantoni con volta ogivale."}
{"id": "1895715", "revid": "83531", "url": "https://it.wikipedia.org/wiki?curid=1895715", "title": "Pascal Richard", "text": "Biografia.\nProfessionista dal 1986 al 2000, \u00e8 stato il primo professionista campione olimpico su strada, avendo conquistato la medaglia d'oro alle Olimpiadi di Atlanta nel 1996. Ha vinto inoltre Liegi-Bastogne-Liegi, Giro di Lombardia e un mondiale di ciclocross."}
{"id": "1895730", "revid": "729019", "url": "https://it.wikipedia.org/wiki?curid=1895730", "title": "Heckler &amp; Koch P7", "text": "La Heckler &amp; Koch P7 \u00e8 una pistola semiautomatica prodotta dall'azienda tedesca Heckler &amp; Koch. In precedenza era conosciuta come PSP (\"Polizei Selbstlade Pistole\", pistola autocaricante della polizia).\nStoria.\nLa decisione di sostituire le precedenti armi da fianco calibro 7,65\u00a0mm con pistole 9\u00a0mm fu presa in seguito al massacro di Monaco avvenuto durante le Olimpiadi del 1972. La scelta ricadde sulla PSP (chiamata P7), sulla SIG P220 (P6) e sulla Walther P5.\nLa produzione della P7 inizi\u00f2 nel 1979 e fu utilizzata dal reparto antiterrorismo GSG 9 e dalle forze speciali della Bundeswehr. La pistola fu inoltre esportata in diversi paesi, in particolare in Grecia dove era prodotta dalla Elliniki Biomihania Oplon.\nVarianti.\nSulla base della P7 sono state sviluppate dalla H&amp;K diverse varianti, non pi\u00f9 in produzione: P7PT8, P7M13, P7K3, P7M10 e P7M7:"}
{"id": "1895744", "revid": "21880", "url": "https://it.wikipedia.org/wiki?curid=1895744", "title": "Geotritone sardo", "text": ""}
{"id": "1895746", "revid": "73843", "url": "https://it.wikipedia.org/wiki?curid=1895746", "title": "Arizona Reid", "text": "Carriera.\nArizona \u00e8 uno dei pochi giocatori ad aver segnato almeno 2000 punti e ad aver preso pi\u00f9 di 1000 rimbalzi nella lega NCAA, dopo aver trascorso quattro anni nel piccolo \"college\" della Big South di High Point (Carolina del Nord).\nNel luglio del 2008 firma un contratto 1+1 con la Pallacanestro Varese, ma in ottobre \u00e8 vittima di un grave infortunio che rischia di renderlo inutilizzabile per gran parte della stagione e la societ\u00e0 varesina lo taglia per tesserare Kaniel Dickens.\nNel dicembre del 2008 viene ingaggiato dai Ginevra Devils militante nel campionato elvetico. La stagione seguente passa in Finlandia all'UU-Korihait. Nel 2010 gioca sei partite in Libano prima di ritornare in Svizzera con il BBC Monthey. L'anno seguente gioca con il Mitteldeutscher, nella seconda divisione tedesca."}
{"id": "1895750", "revid": "547034", "url": "https://it.wikipedia.org/wiki?curid=1895750", "title": "Valeriano L\u00f3pez", "text": " ha giocato come attaccante centrale, aiutato dalla stazza potente, 188\u00a0cm per 82\u00a0kg. \u00c8 considerato uno dei pi\u00f9 grandi colpitori di testa della storia del calcio di sudamerica.\nNella massima serie realizz\u00f2 207 gol in 199 partite. Il rapporto tra reti segnate da L\u00f3pez e partite giocate \u00e8 di 1,04. In sudamerica \u00e8 paragonabile soltanto con quelle di Bernab\u00e9 Ferreyra (1.01) e Arthur Friedenreich (1.10).\nCaratteristiche tecniche.\nRealizzatore prolifico, era molto bravo nel colpire di testa, tanto che oltre la met\u00e0 dei suoi gol furono fatti in quel modo. Era un centravanti d'area di rigore, dotato di grande forza fisica, buona tecnica e dalla potenza del suo destro.\nCarriera.\nInizi\u00f2 la sua carriera nel Sport Boys, club nel cui \u00e8 il calciatore pi\u00f9 rappresentativo della storia. Nel corso della stagioni 1946, 1947 e 1948 realizz\u00f2 sorprendentemente 62 reti in 54 partite, con una media superiore ad un gol a partita. \u00c8, inoltre, cannonieri i tre anni. In 1949 sanctioned a perpetuity alla fuga della concentrazione del Nazionale di calcio del Per\u00f9.\nPassato al Deportivo Cali, (Colombia) nel 1949, diventando subito nella stella della squadra, contribu\u00ec con i suoi 43 gol in 39 partite. Era il leader del Deportivo Cali prima che i Millonarios di Alfredo Di St\u00e9fano e Adolfo Pedernera, in quei classici di calcio colombiano. L\u00f3pez ha stabilito il record storiche di gol in giornate consecutive nel campionato colombiano (12 partite)\nIn 1951 la sanzione \u00e8 sollevata e tornato in patria, al Sport Boys, vince el titolo nazionale, laureandosi capocannoniere del calcio peruviano realizzando l'impressionante record di 31 gol in 18 partite, essendo riuscito a essere il realizzatore pi\u00f9 prolifico a livello sudamericano dell'anno 1951.\nDopo avere realizzato il successo, ha inizio la sua parabola discendente, dovuta principalmente alla sua dipendenza dall'alcol e alla sua passione per la cosiddetta bella vita, ma anche alla sua scarsa disciplina.\nNel 1953 L\u00f3pez pass\u00f2 all'Huracan, ma non ebbe molto successo in terra argentina; nonostante vada in rete con buona regolarit\u00e0, 10 reti in 18 presenze, \u00e8 per\u00f2 inferiore alle attese.\nNel 1954 torna in patria, al Alianza Lima, vince due titoli nazionale (1954 e 1955). Dopo gioco in Ram\u00f3n Castilla, Sport Boys e Deportivo Cali, dove termin\u00f2 la carriera di calciatore in 1961.\nNazionale.\nCon la sua nazionale ha partecipato in due Coppa America (1947 e 1955). Nel 1948 vince la medaglia d'oro nei Giochi Bolivariani e il titolo di capocannoniere con 5 gol. Inoltre, ha partecipato Calcio ai Giochi panamericani, dove ha annotato 5 gol di testa contro Panama, 2 contro Messico e una contro l'Uruguay, che gli valsero il titolo di capocannoniere."}
{"id": "1895765", "revid": "729019", "url": "https://it.wikipedia.org/wiki?curid=1895765", "title": "Himna Srba, Hrvata i Slovenaca", "text": "Il cosiddetto \"Inno dei Serbi, dei Croati, degli Sloveni\" (\"Himna Srba, Hrvata i Slovenaca\" in Serbo e Croato - \"Himna Srbov, Hrvatov in Slovencev\" in Sloveno - \"Himna na Srbite, Hrvatite i Slovencite\" in Macedone), nacque dall'unione degli inni delle nazionalt\u00e0 che costituivano l'antico Regno dei Serbi, dei Croati, degli Sloveni (in seguito Regno di Jugoslavia): Serbia, Croazia e Slovenia. Fu ufficialmente l'inno nazionale jugoslavo dal 1919 al 1941.\nLa composizione conteneva quattro strofe, la prima e l'ultima erano tratte dall'inno serbo Bo\u017ee Pravde (\"Dio della Giustizia\"), la seconda dall'inno croato Lijepa na\u0161a domovino (\"La nostra bella Patria\"), mentre la terza strofa dall'inno storico sloveno ( inno ufficiale delle Forze Armate della Repubblica di Slovenia) Naprej zastava slave (\"Vai avanti, bandiera della Gloria\").\nIl testo fu scritto da Jovan \u00d0or\u0111evi\u0107, Antun Mihanovi\u0107 e da Simon Jenko, mentre la musica fu arrangiata da Davorin Jenko e Josip Runjanin.\nTesto ufficiale.\nBo\u017ee pravde, ti \u0161to spase,\nod propasti do sad nas,\n\u010duj i od sad na\u0161e glase,\ni od sad nam budi spas!\nLijepa na\u0161a domovino, \nOj juna\u010dka zemljo mila, \nstare slave djedovino, \nda bi vazda sretna bila!\nNaprej zastava slave,\nNa boj juna\u0161ka kri!\nZa blagor o\u010detnjave\nNaj pu\u0161ka govori!\nBo\u017ee spasi, Bo\u017ee hrani\nNa\u0161eg Kralja i na\u0161 rod!\nKralja Petra, Bo\u017ee hrani,\nmoli ti se sav na\u0161 rod."}
{"id": "1895775", "revid": "729019", "url": "https://it.wikipedia.org/wiki?curid=1895775", "title": "Heckler &amp; Koch P9S", "text": "La P9S \u00e8 una pistola semiautomatica prodotta dalla Heckler &amp; Koch a partire dal 1969, oggi fuori produzione. \u00c8 la prima pistola ad utilizzare una variazione del sistema di azionamento a massa battente con ritardo a rullini.\nDifferisce dalla precedente P9 per l'introduzione della doppia azione.\nCaratteristiche.\nLa P9S \u00e8 costituita da un telaio di acciaio rivestito con polimeri. Gli organi di mira sono colorati: due rettangoli rossi sulle parti posteriori e una striscia bianca sulla tacca di mira regolabile.\nLa pistola veniva utilizzata dalla United States Navy con un silenziatore. In quel periodo per\u00f2 i silenziatori erano di notevoli dimensioni e rendevano inutilizzabile il mirino metallico montato sulla pistola. Per questo motivo il silenziatore era dotato di un mirino aggiuntivo."}
{"id": "1895776", "revid": "1543377", "url": "https://it.wikipedia.org/wiki?curid=1895776", "title": "Antar Zouabri", "text": "Nato il 10 maggio 1970 poco lontano da Boufarik, a 35 chilometri a Sud di Algeri, in una regione, la Mitidja, che pi\u00f9 tardi venne considerata una delle sue roccaforti. Entrato giovanissimo nel Fronte Islamico di Salvezza (FIS), aveva poi aderito ai radicali del GIA, dei quali era diventato leader nel 16 luglio 1996, dopo la morte il 14 luglio di Djamel Zitouni (classe 1964).\n\u00c8 sotto la sua guida che il GIA si macchia dei peggiori massacri di questi dieci anni di guerra civile (che hanno fatto oltre 100 000 morti, secondo il bilancio ufficiale). Sulla sua testa pendeva una taglia di 4,5 milioni di Dinari (circa 67.000 \u20ac).\nL'8 febbraio 2002, Antar Zouabri e due uomini sono stati sorpresi e uccisi dalle forze speciali all'interno di un'abitazione a Boufarik."}
{"id": "1895777", "revid": "237545", "url": "https://it.wikipedia.org/wiki?curid=1895777", "title": "Abou Talha Antar", "text": ""}
{"id": "1895778", "revid": "237545", "url": "https://it.wikipedia.org/wiki?curid=1895778", "title": "Abou Talha", "text": ""}
{"id": "1895780", "revid": "729019", "url": "https://it.wikipedia.org/wiki?curid=1895780", "title": "Heckler &amp; Koch P9", "text": "La P9 \u00e8 una pistola semiautomatica prodotta dalla Heckler &amp; Koch dal 1969 al 1978.\nProgettata per utilizzare munizioni 9 mm Parabellum, la P9 non ebbe grande successo, ne furono prodotti solo 485 pezzi. Serv\u00ec per\u00f2 da base per lo sviluppo della pistola a doppia azione P9S.\nBench\u00e9 fuori produzione dal 1978, la HK P9 \u00e8 disponibile in una versione prodotta in Grecia con la sigla \"EP9S\"."}
{"id": "1895784", "revid": "135224", "url": "https://it.wikipedia.org/wiki?curid=1895784", "title": "Ferrovia Massa-Follonica", "text": ""}
{"id": "1895802", "revid": "2164271", "url": "https://it.wikipedia.org/wiki?curid=1895802", "title": "Verona Beat", "text": "Verona Beat \u00e8 un brano musicale de I Gatti di Vicolo Miracoli del 1979.\nIl brano.\n\"Verona Beat\" \u00e8 uno dei brani pi\u00f9 noti della formazione cabarettistica veronese de I Gatti di Vicolo Miracoli. Il brano, composto da Nini Salerno e Umberto Smaila, viene cantato da Smaila utilizzando il registro del falsetto. Il titolo della canzone deriva dal nome di una fanzine veronese degli anni sessanta che si occupava di musica beat.\nIl brano \u00e8 stato utilizzato come colonna sonora dei titoli di testa del film diretto da Carlo Vanzina \"Arrivano i gatti\" del 1980. Il brano \u00e8 contenuto nell'album del 1979 \"I Gatti di Vicolo Miracoli\", pubblicato da Warner Bros. Records in LP e MC. L'album non \u00e8 mai stato ristampato, tuttavia la canzone \u00e8 contenuta anche nelle raccolte pubblicate da Rhino Records nel 2008, \"Le pi\u00f9 belle canzoni\", e 2016, \"Playlist\".\nIl brano non \u00e8 mai stato pubblicato come titletrack di un singolo, tuttavia appare in una versione della durata di 5:40 nei due singoli \"Discogatto\" del 1979 e \"No-No-No-No-No\" del 1980. Infine nel 1985 una nuova versione pi\u00f9 breve, della durata di 4:00, viene cantata dalla formazione senza Jerry Cal\u00e0, pubblicata sul retro del 45 giri \"Singer's Solitude\" e utilizzata come sigla del quiz \"Help!\" e inno dell'Hellas Verona nell'anno dello scudetto. \nIl brano \u00e8 ricco di citazioni: vengono nominati infatti l'Equipe 84, la mobilitazione per la carestia in Sri Lanka per cui George Harrison nel 1971 organizz\u00f2 il celebre Concerto per il Bangladesh, il libro \"Paura di volare\" di Erica Jong, tra i testi di riferimento del femminismo degli anni settanta, e i \"cantautori che parlavano di libert\u00e0 - col cuore in gabbia\", riferimento alla nascita in Italia della figura del cantautore, fenomeno nuovo per l'epoca di cui parla."}
{"id": "1895812", "revid": "438678", "url": "https://it.wikipedia.org/wiki?curid=1895812", "title": "I delfini (film)", "text": "I delfini \u00e8 un film del 1960 diretto da Francesco Maselli.\nPresentato alla XXI edizione della Mostra internazionale d'arte cinematografica di Venezia, delinea un ritratto dell'alta borghesia della provincia italiana dei primi anni sessanta.\nTrama.\nIn una cittadina di provincia dell'Italia centrale, i cosiddetti \"delfini\" (dal titolo ereditario del Regno di Francia) sono i giovani figli della ricca borghesia industriale, che trascorrono oziosamente le loro giornate, tentando di sconfiggere la noia fra futili divertimenti, in attesa di iniziare a lavorare nelle floride imprese familiari e condurre la stessa vita dei genitori. Fra loro, spicca la raffinata contessa Rita Cher\u00e8, la cui ascendenza risale ai tempi della fondazione della citt\u00e0, poco pi\u00f9 vecchia degli altri e modello di comportamento.\nIl narratore della storia, Anselmo, l'intellettuale del gruppo, \u00e8 l'unico che sembri desiderare di pi\u00f9 dalla propria vita e rifiutare quel mondo ipocrita e vuoto di valori. Quando la sua compagna, Marina, dopo l'ennesima festa ad alta gradazione alcolica ha una crisi che richiede un intervento medico ed un periodo di disintossicazione in una clinica svizzera, capisce che \u00e8 il momento di cambiare.\nGli altri componenti del gruppo sono la sorella di Anselmo, Elsa, dal comportamento spregiudicato, ispirato a quello della madre, il suo fatuo compagno Guglielmo, che sembra non prendere nulla sul serio. C'\u00e8 poi l'arrogante Alberto, che vive pensando che ogni cosa gli sia dovuta.\nIl malore di Marina li mette in contatto con il serio dottor Mario Corsi, il nuovo medico che viene dalla citt\u00e0. La contessa Cher\u00e8 ne rimane affascinata e quando, invitatolo ad un festa, lui si presenta accompagnato dalla bella Fedora, figlia della sua affittacamere, Alberto sprezzante scommette di riuscire a sedurla quella sera stessa e riesce nell'intento: Fedora, che ha sempre guardato da lontano i \"delfini\" con ammirazione ed invidia, soccombe subito all'aggressivo fascino del giovane rampollo, conosciuto fino ad allora solo per il caratteristico rombo della sua Ferrari.\nMario, ferito nell'orgoglio, finisce per avere una relazione con la Cher\u00e8, di breve durata perch\u00e9 ancora innamorato di Fedora, la quale nel frattempo ha potuto assaporare sia i pregi dell'appartenenza a quella \u00e9lite privilegiata che i pesanti difetti caratteriali di Alberto. Quando tenta coraggiosamente di lasciarlo, lui le rinfaccia che, vista la sua posizione, in una cittadina cos\u00ec piccola, quel gesto significher\u00e0 per lei rovinarsi completamente la vita, e la ragazza non pu\u00f2 che sottomettersi nuovamente. Quando rimane incinta, Fedora si ritrova cos\u00ec costretta a sposare un uomo che non solo lei non ama e nemmeno stima, ma che le \u00e8 addirittura ostile, perch\u00e9 pensa di essere stato deliberamente incastrato.\nDurante una festa data dalla Cher\u00e8 prima della sua partenza per un lungo viaggio, i \"delfini\" scoprono che la contessa in realt\u00e0 ha sempre nascosto loro la propria rovina finanziaria, che l'aveva spinta addirittura al tentativo di sposare il famigerato usuraio Ridolfi (fallito perch\u00e9 lui preferisce la pi\u00f9 giovane e disponibile Elsa, che gli si concede giusto per noia), e che ora la costringe ad andarsene, per evitare il pubblico disonore. I presunti amici non nascondono il disprezzo per la sua povert\u00e0 e l'abbandonano a se stessa. A questa riunione dall'esito sgradevole \u00e8 presente anche Mario, che dichiara a Fedora il proprio amore e le propone di sposarlo. Lei sembra ben disposta a farlo, ma la sua determinazione viene meno quando a casa vede la madre prostrata dalla prospettiva di dover subire un nuovo scandalo, dopo quello che l'aveva segnata per tutta la vita (l'abbandono da parte del marito).\nIl giorno dopo, al previsto appuntamento al caff\u00e8, il luogo di ritrovo pi\u00f9 in vista della cittadina, per ufficializzare la nuova situazione, Fedora non si siede con Mario, che l'aspetta fiducioso ed innamorato, ma sceglie davanti a tutti Alberto.\nAlla fine, quello di Anselmo si rivela essere il racconto di un fallimento: il giovane \u00e8 incapace di rompere l'ordine prestabilito, di uscire dai binari prefissati per il suo futuro dalla propria famiglia e dalla classe sociale cui appartiene. Cos\u00ec come Alberto ha sposato Fedora ed Elsa ha sposato Guglielmo, lui sposa Marina ed entra nell'azienda di famiglia.\nProduzione.\nIl film \u00e8 stato girato ad Ascoli Piceno; alcune scene anche a Roma (la casa di Claudia Cardinale e villa Fassini in via Donati).\n\"I delfini\" deriva da un soggetto di Antonio Pietrangeli, dal titolo \"Le ragazze chiacchierate\". Pietrangeli cerc\u00f2 di realizzarlo fin dal 1954 e nel 1958 si trovava a un passo dal girare le prime scene sempre ad Ascoli Piceno. Gli attori erano Rosanna Schiaffino, Gabriele Ferzetti, Virna Lisi, Carla Gravina, Valentina Cortese e Antonio Cifariello. Il film fu per\u00f2 rinviato all\u2019ultimo per l\u2019ennesima volta, e stavolta Pietrangeli, scoraggiato, decise di cedere la sceneggiatura, che fu riscritta e trasformata ne \"I delfini\".\nDa segnalare il successo del motivo della colonna sonora del film: \"What a Sky\" (\"Su nel cielo\"), di P. Cassia - F. Maselli - G. Fusco, che segn\u00f2 l'esordio nel mondo della canzone dell'allora sconosciuto Nico Fidenco.\n\u00c8 uno dei pochissimi film in cui Antonella Lualdi recita con la propria voce.\nDi contro una delle pi\u00f9 celebri doppiatrici del cinema italiano, Tina Lattanzi, venne doppiata dalla collega Giovanna Scotto.\nRestauro.\nNel 1998 il film \u00e8 stato restaurato dalla CristaldiFilm, in collaborazione con la Fondazione Scuola Nazionale di Cinema - Cineteca Nazionale, con il contributo dell'Associazione Philip Morris Progetto Cinema, della Regione Marche e del Comune di Ascoli Piceno, nell'ambito della campagna \"Adotta un film - 100 film da salvare\", promossa dalla Presidenza del Consiglio dei ministri in collaborazione con l'Associazione Nazionale dei Comuni Italiani.\nIl restauro \u00e8 stato diretto da Giuseppe Rotunno."}
{"id": "1895813", "revid": "44939", "url": "https://it.wikipedia.org/wiki?curid=1895813", "title": "Denominazione del popolo greco", "text": ""}
{"id": "1895816", "revid": "36426", "url": "https://it.wikipedia.org/wiki?curid=1895816", "title": "Pittura preistorica", "text": ""}
{"id": "1895819", "revid": "327773", "url": "https://it.wikipedia.org/wiki?curid=1895819", "title": "Primo stile", "text": "Il primo stile pompeiano \u00e8 uno dei quattro \"stili\" (ma sarebbe pi\u00f9 corretto parlare di schemi decorativi) della pittura romana. Detto \"stile strutturale\" o \"dell'incrostazione\", si colloca nel periodo a partire dall'et\u00e0 sannitica (150 a.C.) fino all'80 a.C.\nCaratteristiche.\nQuesta tecnica pittorica, diffusa sia negli edifici pubblici che nelle abitazioni, imita, utilizzando in alcuni casi anche elementi in stucco a rilievo, il rivestimento delle pareti in \"opus quadratum\" e con lastre di marmo, detto \"crusta\", da cui il nome \"stile dell'incrostazione\".\nLe pitture in primo stile si articolano, seguendo una ripetizione fissa, in tre zone:\nLe pitture di questo stile contengono anche piccoli elementi architettonici, come ad esempio pilastri per la divisione verticale delle superfici.\nIl primo stile non fu prettamente romano, ma ellenistico, infatti se ne trovano esempi, ben pi\u00f9 freschi di quelli dell'area vesuviana, a Delos e altre citt\u00e0 greche, come Pantikapaion sul Mar Nero, in un edificio databile grazie a monete tra il III e il II secolo a.C., presentante cornici col chiaroscuro in finto rilievo e motivi a semicolonnine in stucco.\nNegli Scavi archeologici di Pompei questo stile \u00e8 presente nella Basilica, nel tempio di Giove, nella Casa del Fauno e nella Casa di Sallustio; negli scavi di Ercolano, nella Casa Sannitica."}
{"id": "1895820", "revid": "122246", "url": "https://it.wikipedia.org/wiki?curid=1895820", "title": "Casa Sannita", "text": ""}
{"id": "1895821", "revid": "76963", "url": "https://it.wikipedia.org/wiki?curid=1895821", "title": "Jay Mohr", "text": "\u00c8 diventato noto per il ruolo di protagonista nel telefilm \"Provaci ancora Gary\".\nVita privata.\nUltimo di cinque figli, si \u00e8 sposato due volte: prima dal 1998 al 2005 con l'attrice e modella Nicole Chamberlain, dalla quale nel 2002 ha avuto un figlio, Jackson; poi nel 2006 con l'attrice Nikki Cox, della quale ha assunto il cognome affiancandolo al proprio nel 2008, e dalla quale ha avuto un figlio, Meredith Daniel, nato nel 2011; alla fine del 2016, Mohr ha annunciato la separazione.\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore \u00e8 sostituito da:"}
{"id": "1895822", "revid": "320578", "url": "https://it.wikipedia.org/wiki?curid=1895822", "title": "Generali Open", "text": ""}
{"id": "1895823", "revid": "767487", "url": "https://it.wikipedia.org/wiki?curid=1895823", "title": "Renaldo and the Loaf", "text": "Renaldo and the Loaf \u00e8 un duo di musicisti inglese composto da David Janssen (chiamato \"Ted The Loaf\") e Brian Poole (\"Renaldo Malpractice\").\nLanciati dall'etichetta Ralph Records degli americani Residents i Renaldo and the Loaf registrarono una serie di album ai quali fecero seguire un solo live nella loro citt\u00e0 natale, Portsmouth, nel 1980. Il loro sound \u00e8 una mistura surreale di folk britannico, elettronica sperimentale e new-wave sui generis. Scioltisi in sordina nel 1987 di loro si persero le tracce fino al 2006 anno in cui, con l'occasione del lancio del loro sito ufficiale, Jansen e Poole si sono ritrovati per la prima volta dopo due decenni."}
{"id": "1895825", "revid": "767487", "url": "https://it.wikipedia.org/wiki?curid=1895825", "title": "Bolle di sapone", "text": ""}
{"id": "1895830", "revid": "289247", "url": "https://it.wikipedia.org/wiki?curid=1895830", "title": "Stuttgart Outdoor", "text": ""}
{"id": "1895831", "revid": "107831", "url": "https://it.wikipedia.org/wiki?curid=1895831", "title": "Mercedes Open", "text": ""}
{"id": "1895834", "revid": "289648", "url": "https://it.wikipedia.org/wiki?curid=1895834", "title": "Morbidit\u00e0", "text": ""}
{"id": "1895839", "revid": "110157", "url": "https://it.wikipedia.org/wiki?curid=1895839", "title": "Liquido ritardante", "text": "Il liquido ritardante \u00e8 una sostanza che serve a rallentare e a prevenire processi di combustione. Sostanze di questo tipo vengono tipicamente utilizzate per contrastare incendi di grandi dimensioni. Per comprendere a pieno l'importanza di queste sostanze, sia dal punto di vista economico per l'industria chimica, che per la loro utilit\u00e0 nel contrastare gli incendi, basti pensare che, nei soli Stati Uniti, pi\u00f9 di 400\u00a0000 abitazioni subiscono ogni anno danni ingenti provocati dal fuoco per un valore complessivo del danno di non meno di sette miliardi di dollari e che in buona parte di questi interventi i vigili del fuoco utilizzano liquidi ritardanti per contrastare l'espandersi delle fiamme.\nCome funzionano i liquidi ritardanti.\nIn genere i liquidi ritardanti riducono l'infiammabilit\u00e0 dei materiali esposti a fonti di calore, evitando l'espandersi delle fiamme o dando luogo a reazioni chimiche che contrastano il processo di combustione.\nDal punto di vista fisico.\nCi sono vari modi con i quali un liquido ritardante pu\u00f2 contrastare le fiamme:\nUn composto tipicamente utilizzato nei liquidi ritardanti \u00e8 l'idrossido di alluminio, in grado non solo di rilasciare una grande quantit\u00e0 di vapore acqueo, ma anche di assorbire una grande quantit\u00e0 di calore durante il processo endotermico di disidratazione. Lo strato di allumina (Al2O3) che resta a fine processo va poi a formare uno strato protettivo sulla superficie del materiale.\nImpiego su superfici.\nUna possibilit\u00e0 d'impiego di sostanze ritardanti \u00e8 di utilizzarle per ricoprire una superficie. Un esempio tipico lo si ha con gli alberi di natale: molti alberi, infatti, una volta divenuti secchi possono prendere rapidamente fuoco causando ingenti danni all'abitazione. Lo strato di sostanza ritardante previene un possibile processo di combustione e rallenta l'espandersi delle fiamme qualora queste dovessero comunque svilupparsi.\nIn modo analogo si proteggono le travi ed i montanti in acciaio utilizzando vernici apposite, che proteggono la struttura da fenomeni di creep causati dalle elevate temperature di un incendio.\nImpiego nella lotta aerea antincendio.\nI liquidi ritardanti vengono spesso utilizzati per contrastare gli incendi boschivi nella lotta aerea antincendio, con particolare frequenza in aree impervie e difficili da raggiungere. Normalmente, il liquido non viene rilasciato direttamente sulle fiamme come avviene con l'acqua ma viene utilizzato per contenerne l'espandersi, dando cos\u00ec pi\u00f9 tempo, alle squadre di intervento, per attuare misure di contenimento dell'incendio.\nSebbene i liquidi ritardanti non siano considerati tossici, a tutt'oggi ci sono poche informazioni sui loro effetti a lungo termine. Uno dei liquidi ritardanti pi\u00f9 comuni utilizzato \u00e8 il Phos-Chek.\nNormalmente i liquidi ritardanti utilizzati negli incendi boschivi vengono diluiti in acqua. Per renderli pi\u00f9 facilmente riconoscibili, e per evidenziare le zone su cui si \u00e8 gi\u00e0 intervenuto, si aggiunge del colorante rosso. Da qualche tempo esistono anche liquidi ritardanti in forma di gel, riconoscibili dalla differente colorazione rispetto al rosso tipicamente utilizzato."}
{"id": "1895844", "revid": "1543377", "url": "https://it.wikipedia.org/wiki?curid=1895844", "title": "Cicadomorpha", "text": "Cicadomorpha \u00e8 un infraordine di insetti dell'ordine dei Rincoti Omotteri Auchenorrinchi. Comprende specie esclusivamente fitomize comunemente chiamate, secondo il raggruppamento, \"cicale\", \"cicaline\", \"sputacchine\".\nDescrizione.\nI Cicadomorfi hanno corpo di forma e dimensioni variabili, talvolta con livree appariscenti anche se in genere associate a piccole dimensioni. Frequente \u00e8 anche il mimetismo criptico.\nIl capo \u00e8 metagnato, talvolta completamente nascosto dal pronoto (Membracidae). L'anteclipeo \u00e8 piuttosto largo, perci\u00f2 il capo si presenta pi\u00f9 largo e lungo, con gli occhi disposti lateralmente e un'ampia cervice. Nei Cicadoidei l'anteclipeo \u00e8 pronunciato e convesso. Gli ocelli sono in numero di 2 o 3 e, contrariamente ai Fulgoromorfi, sono disposti fra gli occhi, nella regione fronto-clipeale. Le antenne sono relativamente brevi, con i due articoli prossimali molto corti e gli altri riuniti a formare un flagello filiforme; a differenza dei Fulgoromorfi, gli articoli prossimali delle antenne non sono ingrossati. L'apparato boccale \u00e8 di tipo pungente-succhiante, di varia lunghezza, inserito nella parte posteriore del capo, a contatto con il prosterno. Come in tutti gli Auchenorrinchi, la base del rostro \u00e8 posizionata anteriormente rispetto alle procoxe.\nIl torace presenta una spiccata variabilit\u00e0 nella conformazione del pronoto. Nella maggior parte delle famiglie \u00e8 corto e largo, spesso somigliante ad un breve collare. Nei Membracidi ha un notevole sviluppo fino a sormontare completamente il capo e spesso l'intero corpo; nella stessa famiglia sviluppa in genere processi di varie dimensioni e forme, particolarmente bizzarre in molte specie esotiche. Il mesonoto ha una forma triangolare, in apparenza simile ad uno scutello, che in realt\u00e0 costituisce solo la parte posteriore. Sono assenti le tegule, presenti invece in tutti i Fulgoromorfi.\nLe ali anteriori sono interamente membranose (Cicadoidei) e ricche di nervature ben evidenti, oppure sono trasformate in tegmine (Cercopoidea e Membracoidea), ovvero leggermente e uniformemente sclerificate. In fase di riposto si ripiegano a tetto sull'addome. Le zampe sono di forma e sviluppo variabili, quelle posteriori spesso di tipo saltatorio. In tutti i Cicadomorfi, le coxe sono relativamente brevi e non allungate come nei Fulgoromorfi.\nL'addome \u00e8 provvisto, nella maggior parte dei Cicadomorfi, di un organo sonoro pari, ubicato nel primo urite. Nei Cicadoidei \u00e8 costituito da una membrana latero-ventrale (\"timballo\") protetta da un processo del secondo urite (\"opercolo\"). Negli altri Cicadomorfi l'organo sonoro \u00e8 pi\u00f9 rudimentale oppure assente. Nell'etologia di molti cicadomorfi si verifica la comunicazione attraverso l'emissione di suoni o di vibrazioni del substrato.\nDiverse specie emettono secrezioni cerose per mezzo di ghiandole tegumentali. Singolare \u00e8 l'emissione di una abbondante schiuma, simile a saliva, che nasconde gli stadi preimmaginali dei Cercopoidei, da cui il nome comune di \"sputacchina\" attribuito a questi rincoti. La funzione di questa emissione \u00e8 quella di proteggere gli insetti dai loro nemici e dall'evaporazione.\nAlimentazione.\nI Cicadomorfi si nutrono della linfa floematica. L'alimento, ricco d'acqua e zuccheri, \u00e8 sottoposto ad una dialisi nella parte anteriore del mesentero organizzata a formare la camera filtrante: questo organo permette di deviare una parte consistente dell'acqua e degli zuccheri nel proctodeo. Gli escrementi sono perci\u00f2 liquidi, in forma di melata.\nNella loro generalit\u00e0 i Cicadomorfi sono poco dannosi, ma alcune specie sono in genere considerate molto dannose all'agricoltura, soprattutto perch\u00e9 possibili vettori di virus fitopatogeni. Fra gli altri danni vanno citate le ferite praticate dall'ovopositore (Cicadoidei e Membracidi).\nSistematica.\nL'inquadramento sistematico dei Cicadomorfi, su base filogenetica, \u00e8 oggetto di discussione in quanto il raggruppamento degli Auchenorrinchi sarebbe parafiletico. Alcuni Autori propongono l'inquadramento al rango di sottordine con il nome di \"Clypeorrhyncha\", ma allo stato attuale prevale l'inquadramento come infraordine nel sottordine degli Auchenorrhyncha. La classificazione tradizionale, su base morfologica, inquadrava i Cicadomorfi in due divisioni, chiamate Cicadomorpha e Jassidomorpha, come divisione interna alla sezione Auchenorrhyncha, a sua volta compresa nel sottordine degli Homoptera.\nLa suddivisione interna maggiormente adottata attualmente, comprende tre superfamiglie a loro volta ripartite in famiglie. Sul numero di famiglie non tutti concordano, con particolare riferimento ai Typhlocybinae, spesso inquadrati al rango di sottofamiglia nei Cicadellidae. Uno degli alberi tassonomici proposti adottati in letteratura \u00e8 il seguente:"}
{"id": "1895845", "revid": "185802", "url": "https://it.wikipedia.org/wiki?curid=1895845", "title": "Bellonidas", "text": ""}
{"id": "1895847", "revid": "86341", "url": "https://it.wikipedia.org/wiki?curid=1895847", "title": "Campomarino Lido", "text": "Campomarino Lido \u00e8 una delle quattro frazioni di Campomarino. Si trova fra il mare Adriatico e la strada statale 16 Adriatica. Vi ha sede, oltre le numerose attivit\u00e0 turistiche, la stazione ferroviaria di Campomarino.\nDiversamente dal periodo estivo, quando il posto \u00e8 affollato di turisti, durante l'inverno in questa frazione risiede un piccolo numero di famiglie. \nDistante meno di un chilometro dal centro del paese, \u00e8 meta di turismo estivo balneare e presenta un Porticciolo Turistico di recente costruzione. Le spiagge, ampie e pulite, sono circondate da rigogliose pinete che vanno dal Saccione alla foce del fiume Biferno, dove la costa \u00e8 arcuata e chiusa a nord da un promontorio sul quale sorgono Termoli e il suo porto. \nL'afflusso turistico, secondo i dati dell'Ente provinciale del Turismo, anno 1995, consta di circa 100.000 presenze nel periodo estivo.\nNel 2004 e in altri anni, i mari di Campomarino hanno ottenuto la bandiera Blu per la salubrit\u00e0 e la bellezza dei luoghi, assieme a Termoli, altro comune costiero e turistico del Molise."}
{"id": "1895852", "revid": "767487", "url": "https://it.wikipedia.org/wiki?curid=1895852", "title": "Thomas Leer", "text": "Il suo singolo \"Private Plane\", registrato nell'appartamento di casa, \u00e8 considerato un esempio seminale di techno-indie DIY (\"Do It Yourself\").\nDopo l'album cult \"The Bridge\", in collaborazione con Robert Rental e fortemente influenzato dalla musica industrial, la carriera di Leer subisce una massiccia commercializzazione verso il synthpop; rappresentativo di questo periodo \u00e8 l'album realizzato con Claudia Br\u00fccken, a nome \"Act\". Conobbe una discreta popolarit\u00e0 in Italia nel 1985, grazie al singolo Heartbeat, che ottenne numerosi passaggi televisivi.\nDal 2004 in poi, Leer torner\u00e0 alle atmosfere elettroniche e sperimentali degli esordi."}
{"id": "1895854", "revid": "2223742", "url": "https://it.wikipedia.org/wiki?curid=1895854", "title": "Pregno", "text": "Pregno, frazione di Villa Carcina si trova sulla sponda sinistra del fiume Mella nella bassa val Trompia e conta 143 abitanti.\nOrigine del nome.\nSecondo alcune ricostruzioni il suo nome significherebbe \"casa diroccata\". A Pregno si hanno le prime documentazioni di un insediamento romano in val Trompia, in localit\u00e0 Zignone, precedenti sia alla villa ritrovata nella frazione Cogozzo che all'acquedotto che passava appunto da Pregno, e che tuttora \u00e8 visibile sia qui che in frazione Costorio a Concesio (a fianco della strada statale triumplina). Quest'opera portava l'acqua potabile da Gazzolo di Lumezzane alla citt\u00e0 di Brescia.\nStoria.\nLa tradizione vuole che fosse chiamato \"Condotto del Diavolo\" ed in un antico documento del 1300 veniva denominato \"Cuniculum Priegni\".\nSecondo episodi leggendari, raccolti nella\"PASSIO\", composta nell'VIII secolo da un certo prete Giovanni di Milano su richiesta del duca longobardo di Brescia, forse lo stesso Re Desiderio,\ni Santi Faustinio e Giovita secondo la leggenda nacquero in Zignone , localit\u00e0 di Pregno, come accennato anche nella lggenda di Santa Cecilia \nIl primo maggio 1527 e nel 1850 una grande alluvione del Mella colpisce la Valtrompia e fa crollare il ponte di Pregno.\nL'economia \u00e8 ancora prevalentemente industriale.\nInfrastrutture e trasporti.\nFra il 1882 e il 1954 Pregno ospit\u00f2 un'importante stazione della tranvia della Val Trompia."}
{"id": "1895856", "revid": "1762097", "url": "https://it.wikipedia.org/wiki?curid=1895856", "title": "Ginevra", "text": "Ginevra (in francese e ufficialmente: \"Gen\u00e8ve\" ; in tedesco: \"Genf\" ; in romancio: \"Genevra\") \u00e8 un comune svizzero di 201\u00a0818 abitanti del Canton Ginevra; ha lo status di citt\u00e0 ed \u00e8 la capitale del cantone. \u00c8 la seconda citt\u00e0 pi\u00f9 popolata del paese dopo Zurigo e la terza piazza finanziaria pi\u00f9 importante della Svizzera dopo Zurigo e Basilea.\n\u00c8 situata dove il Lago di Ginevra riconfluisce nel fiume Rodano. Nel 2019 Ginevra \u00e8 stata classificata da Mercer, insieme a Zurigo e Basilea, tra le dieci citt\u00e0 pi\u00f9 vivibili al mondo.\nGeografia fisica.\nTerritorio.\nGinevra, centro commerciale, bancario, industriale, intellettuale e universitario si estende all'estremit\u00e0 sud-ovest del lago Lemano, sulle due rive del Rodano, nel cuore di una conca chiusa e circondata da montagne (tutte in territorio francese: i Voirons, il Sal\u00e8ve, il Mont de Sion, il Vuache e la catena montuosa del Giura).\nLa \"vieille-ville\" (parte storica della citt\u00e0), costituita dai quartieri Centro della citt\u00e0 e Saint-Gervais, si \u00e8 formata sulla sommit\u00e0 e i dintorni di una collina sulla riva sinistra del lago.\nQuesta collina costituisce sin dalla preistoria un rifugio naturale protetto dal lago, dal Rodano, dall'Arve, dalle paludi e dai fossati a est. La citt\u00e0 si espanse durante il XIX secolo, dopo la demolizione delle fortificazioni (1850-1880).\nNella baia di Ginevra sono visibili le \"pierres du Niton\", due rocce che emergono dal lago e risalgono all'ultima glaciazione. Si tratta di due massi erratici e molto stabili; proprio per questo uno dei due fu scelto dal generale Guillaume-Henri Dufour come punto di riferimento per l'altezza media del lago, l'altitudine della citt\u00e0 e successivamente adottato per il calcolo di tutte le altitudini in Svizzera.\nNel 2000, la citt\u00e0 ottenne il premio Wakker della \"Lega svizzera per il patrimonio nazionale\" per il suo piano di ammodernamento delle rive del Rodano e dell'ambiente urbano circostante. Il progetto del Fil du Rh\u00f4ne fu allora messo progressivamente in opera.\nSecondo l'Ufficio Federale di Statistica, Ginevra ha una superficie di 15,88\u00a0km\u00b2. Il 92,1\u00a0% di questa superficie corrisponde ad aree abitate o a infrastrutture, l'1,5\u00a0% sono superfici agricole, il 3,1\u00a0% zone boschive e il 3,2\u00a0% aree improduttive.\nClima.\nA Ginevra, l'inverno \u00e8 freddo e solitamente poco soleggiato. In questa stagione, vi possono essere, a varie riprese, giornate senza che il ghiaccio si sciolga o che la temperatura non salga sopra i -10\u00a0\u00b0C. Quando soffia la \"bise\", il vento freddo tipico di questa citt\u00e0, la sensazione del freddo \u00e8 ancora pi\u00f9 accentuata e pu\u00f2 rendere le condizioni meteorologiche assai proibitive. Il sole fa poche volta la sua comparsa poich\u00e9 rimane nascosto da nuvole stratiformi o dalla nebbia alta, che in condizioni anticicloniche permane per molti giorni consecutivi.\nDal mese di marzo, le temperature aumentano e divengono quasi estive a fine maggio. Tuttavia, le precipitazioni si intensificano, in particolare sotto forma di temporali a maggio. Questi possono essere di breve durata, ma di forte intensit\u00e0.\nLe estati sono spesso calde e piuttosto umide, ma la temperatura al mattino \u00e8 relativamente fresca. Se a settembre il clima assomiglia ancora a quello estivo, le temperature si abbassano poi assai rapidamente per diventare quasi invernali a novembre. L'autunno \u00e8 anche la stagione delle nebbie.\nOrigini del nome.\nIl nome dell'antica citt\u00e0 romana di \"Genava\" deriva dal celtico \"genu\" / \"genawa\" che significa \"estuario\", \"golfo\".\nStoria.\nAntichit\u00e0.\nI primi abitanti della zona in epoca protostorica sarebbero stati i Liguri, mentre in epoca storica, quando vi giungono, i Romani vi trovano i Galli Allobrogi. Occupata da Giulio Cesare nel 58 a.C., divenne insediamento fortificato, facendo parte della provincia romana della Gallia Narbonense.\nLa sottomissione romana del paese degli Allobrogi inizia a partire dal 121 a.C.; Ginevra diventa allora un avamposto nel nord della provincia della Gallia transalpina, (prender\u00e0 il nome di Gallia Narbonese sotto il regno di Augusto).\nLa realizzazione del porto avviene tra il 123 e il 105 a.C. La citt\u00e0 \u00e8 costituita da una modesta agglomerazione le cui abitazioni sono costruite in legno e in un impasto di argilla e paglia.\nGinevra entra nella storia nel 58 a.C., quando Giulio Cesare cita il passaggio in questa citt\u00e0 (\"Genava\") nel suo \"De bello gallico\". Volendo impedire il passaggio degli Elvezi, Cesare rende inagibile il ponte sul Rodano. Con l'insediamento provvisorio delle truppe romane nel 58 a.C., l\"'oppidum\" si espande diventando dapprima un vicus e poi gradatamente una \"civitas\", cio\u00e8 una citt\u00e0 romana.\nEppure, Nyon (\"Colonia Julia Equestris\") e Avenches (\"Aventicum\") occupano un posto pi\u00f9 importante nella rete urbana regionale. Dopo un incendio, alla met\u00e0 del I secolo, l'urbanistica viene modificata e le costruzioni in pietra sostituiscono gli edifici in materiale leggero. Le migrazioni alemanne provocano la distruzione dell'insieme degli edifici nell'ultimo quarto del III secolo.\nIl primo santuario cristiano viene eretto intorno al 350. Alla fine del IV secolo il complesso viene ultimato: \u00e8 costituito da una chiesa lunga pi\u00f9 di trenta metri circondata da un portico che d\u00e0 accesso al battistero e dai suoi annessi. Nella citt\u00e0 alta, la chiesa di Saint-Germain rappresenta nel V secolo un secondo punto di focalizzazione dei primi tempi cristiani.\nAlla caduta dell'Impero romano d'Occidente l'insediamento dei Burgundi nel 443 e la scelta di Ginevra come capitale del loro regno rinforzano il ruolo politico della citt\u00e0. Intorno al 467, il centro del regno Burgundo si sposta verso Lione e Ginevra subisce le guerre fratricide tra Godegiselo e Gundobado che incendia la citt\u00e0.\nFino alla fine dell'Alto Medioevo, si osserva una continuit\u00e0 di occupazione il cui miglior esempio \u00e8 rappresentato dal gruppo episcopale. I limiti del centro storico si mantengono all'interno della cinta muraria del Basso Impero, ma i sobborghi vicini ai grandi cimiteri si sviluppano. La frana della montagna di Tauredunum nel 563 provoca una gigantesca ondata che distrugge il porto e causa numerose vittime.\nAll'inizio del medioevo, lo sviluppo orizzontale dell'epoca romana e la riduzione dello spazio urbano imposta dal sistema di fortificazione adottato, vengono rimpiazzati da una citt\u00e0 di tipo medioevale costruita in altezza.\nMedioevo.\nLa struttura del potere tra l'arrivo dei Burgundi e il trattato di Seyssel del 1124 \u00e8 oggetto di dibattiti ancor oggi non conclusi. Rispetto al re burgundo, il vescovo possiede l'autorit\u00e0 spirituale, ma i litigi dinastici finiscono per indebolire la monarchia che scompare nel 534 a vantaggio dei Franchi.\nGinevra diventa il centro di un pagus, la contea di Ginevra, che dipende dal re di Orl\u00e9ans o dal re di Neustria.\nOccupata dai Franchi nel 534, diviene successivamente capitale del Regno di Borgogna governato dai sovrani della dinastia merovingia fino al 751, anno in cui l'ultimo re merovingio, Childerico III, venne deposto dal maggiordomo di Palazzo Pipino il Breve.\nA partire dall'epoca dei Carolingi, la diocesi di Ginevra \u00e8 il centro di lotte di potere tra i sovrani della regione e l'imperatore. Anche se esercita alcuni diritti regali come quello di coniare moneta, il vescovo non riceve i diritti comitali sulla totalit\u00e0 della sua diocesi che sono esercitati dal conte di Ginevra il quale possiede un castello dominante Bourg-de-Four.\nAl momento della disgregazione dell'impero di Carlo Magno, Ginevra fa parte del secondo regno di Borgogna che passa nel 1032 sotto il Sacro Romano Impero Germanico.\nCon la riforma gregoriana, alla fine dell'XI secolo, ha inizio una reazione contro l'usurpazione dei beni della Chiesa da parte della signoria laica. Sostenuto dal Papa, il vescovo Humbert di Grammont impone al conte Aimone I il trattato di Seyssel che stabilisce la sovranit\u00e0 del vescovo sulla citt\u00e0.\nPer mezzo di un diploma imperiale del 1162, l'imperatore Federico Barbarossa stabilisce definitivamente l'indipendenza dei vescovi, ormai riconosciuti come principi privilegiati dell'impero.\nAll'inizio del XIII secolo interviene un terzo potere: quello della casa Savoia. Il conte di Savoia s'impadronisce nel 1250 del castello di Bourg-de-Four. Alla met\u00e0 del XIII secolo, i mercanti e gli artigiani si raggruppano per lottare contro la potenza feudale del vescovo. Questo movimento viene favorito dalle fiere di Ginevra che, a partire dalla met\u00e0 del XIII secolo, portano ai cittadini l'esempio dei comuni liberi italiani e la prosperit\u00e0 che permette di imporre la loro volont\u00e0 al vescovo. A partire dalla fine del secolo, il conte di Savoia si collega al potere episcopale.\nNel 1285, i cittadini nominano dieci procuratori o sindaci per essere rappresentati. La decisione \u00e8 annullata dal vescovo il 29 settembre ma, il 1\u00ba ottobre, il conte Amedeo V di Savoia concede loro delle lettere patenti che garantiscono la sicurezza dei mercanti che si recano alle fiere.\nNel 1309, il vescovo riconosce ai cittadini il diritto di nominare dei rappresentanti o procuratori per occuparsi dei loro affari comuni, a condizione che questi non usurpino la giurisdizione episcopale. In contraccambio, impone la costruzione di un mercato coperto, necessario a immagazzinare le merci destinate alle fiere, e concede loro un terzo degli incassi. A partire da questo momento, i cittadini, riuniti in assemblea all'inizio di ogni anno in seno al Consiglio Generale, eleggono per un anno i rappresentanti di Ginevra.\nNel 1387, il vescovo Adh\u00e9mar Fabri conferma le franchigie accordate ai cittadini e ai loro rappresentanti con un trattato che dominer\u00e0 per centocinquant'anni la vita politica ginevrina.\nSiccome i conti di Savoia si arrogano sempre di pi\u00f9 il potere a detrimento del vescovo, i cittadini si uniscono a quest'ultimo per far fronte comune contro il nemico, ma Amedeo VIII di Savoia, che ha acquisito la contea di Ginevra, ottiene che i principi del suo casato abbiano un diritto di presenza presso la diocesi: la sede episcopale sar\u00e0 occupata dai Savoia o dai membri delle famiglie vassalle.\nCoinvolta dal suo vescovo al fianco del duca di Borgogna nelle guerre borgognone, Ginevra \u00e8 minacciata dagli Svizzeri in seguito alla loro vittoria ed \u00e8 condannata nel 1475 a pagare una considerevole ammenda.\nIl vescovo allora si allea ai vincitori e conclude, il 14 novembre 1477, un trattato di \"combourgeoisie\" (riconoscimento della cittadinanza) della durata di cinque anni con le citt\u00e0 di Berna e Friburgo. Nel 1519, \u00e8 la comunit\u00e0 dei cittadini che firma con Friburgo un nuovo trattato di \"combourgeoisie\", ma il duca di Savoia costringe i ginevrini a rinunciare a questa alleanza diretta contro di lui.\nTuttavia, il trattato del 1526 tra Ginevra, Berna e Friburgo annuncia la fine del potere del vescovo e l'emergere di una signoria autonoma. Gli Eighenotti, partigiani dei Confederati, fanno approvare il trattato dal Consiglio Generale il 25 febbraio.\nRiforma.\nA partire dal 1526, dei mercanti tedeschi diffondono a Ginevra le idee della Riforma Luterana tra i commercianti ginevrini e questa corrente si diffonde nella popolazione sotto l'influenza di predicatori come Guillaume Farel.\nL'8 agosto 1535, Guillaume Farel, nonostante il divieto dei magistrati, predica per la prima volta davanti a una folla enorme. Il pomeriggio dello stesso giorno, durante i vespri, alcuni iconoclasti devastano la cattedrale di Saint-Pierre distruggendo statue e lacerando immagini che non erano in conformit\u00e0 con il nuovo culto della riforma.\nIl 10 agosto 1535, la celebrazione della messa cattolica viene proibita dal Consiglio dei Duecento, per cui il 22 agosto il vescovo Pierre de la Baume lascia Ginevra per trasferirsi con tutta la corte a Gex. Il Consiglio lo dichiara decaduto di fatto, sostituendosi a esso il 26 novembre nella prerogativa di battere moneta. Il Consiglio dei Duecento si attribuisce il diritto di coniare moneta nel momento in cui la citt\u00e0 \u00e8 nuovamente minacciata dal Ducato di Savoia.\nLa Riforma \u00e8 definitivamente adottata il 21 maggio 1536 quando allo stesso tempo viene reso obbligatorio mandare i propri figli a scuola. Da questo momento Ginevra diventa il centro del calvinismo e viene a volte nominata la \u00abRoma protestante\u00bb. Arrivato a Ginevra nel luglio del 1536, Giovanni Calvino avr\u00e0 un'influenza immensa, in qualit\u00e0 di presidente della Compagnia dei pastori, su tutti gli aspetti della vita ginevrina.\nUna volta proclamata la repubblica sotto il nome di \u00abSignoria di Ginevra\u00bb, Calvino redige le Ordinanze ecclesiastiche nel 1541, poi gli Editti civili nel 1543 che serviranno da costituzione alla nuova repubblica.\nLe istituzioni politiche includono il Consiglio Generale, dove siedono i membri della borghesia di Ginevra, il Consiglio dei Duecento, il Consiglio dei Sessanta e, per gli affari religiosi, il Concistorio.\nA partire dalla sua ascesa al trono nel 1580, gli attacchi del duca Carlo Emanuele I di Savoia si moltiplicano. Ginevra estende allora le sue alleanze con Soletta, Zurigo e la Francia. Nell'aprile del 1589, i ginevrini e i loro alleati tentano di fare indietreggiare i savoiardi che riescono a mantenere la loro posizione.\nL'11 dicembre 1602, un nuovo attacco notturno dei savoiardi, che rester\u00e0 nella storia sotto il nome di sconfitta de L'Escalade, costringe il duca ad accettare una pace durevole suggellata dal trattato di Saint-Julien del 12 luglio 1603, che riconosce l'indipendenza della citt\u00e0.\nSul piano economico, numerosi protestanti italiani e soprattutto francesi raddoppiano la popolazione durante le annate del 1550 e danno un nuovo dinamismo alla citt\u00e0. Questi nuovi arrivati, uomini d'affari, banchieri e artigiani, portano denaro, creano le relazioni con gli ambienti d'affari stranieri e sviluppano il ruolo di scalo commerciale di Ginevra.\nLe attivit\u00e0 manifatturiere da loro introdotte - l'industria della seta i cui padroni sono italiani, l'oreficeria e l'orologeria dopo la scomparsa delle seterie durante la met\u00e0 del XV secolo \u2013 orientano per la prima volta il loro sviluppo verso l'esportazione grazie al sostegno che le autorit\u00e0 municipali gli accordano.\nXVIII secolo.\nIl secolo, economicamente e culturalmente florido, \u00e8 scosso da alcuni problemi politici che i contemporanei chiamano le \u00abrivoluzioni di Ginevra\u00bb.\nIn effetti, il sistema politico in vigore si basava sulla distinzione tra due gruppi: quelli che beneficiavano dei diritti politici e civili, aristocratici e borghesi, composti da una minoranza (27\u00a0% nel 1781), e quelli che non godevano di diritti politici, ma solamente di alcuni diritti civili (abitanti e nativi). Tuttavia la lotta finisce per scoppiare all'interno del gruppo formato dai cittadini e dai borghesi.\nUn movimento di rivolta scoppia nel 1707 a causa di un malcontento d'ordine economico. La rivolta \u00e8 capitanata da un membro dell'aristocrazia, l'avvocato Pierre Fatio, il quale fissa un programma con aspirazioni confuse. La sommossa viene sconfitta grazie all'appoggio delle truppe bernesi e di Zurigo e Fatio \u00e8 fucilato segretamente in prigione. Nel 1737, una nuova rivolta provoca undici morti. Sconfitto, il governo mette in allerta la Francia, che interviene proponendo un arbitrato che soddisfa i cittadini. Pertanto, smentendo il certificato di tolleranza descritto dall\"Encyclop\u00e9die\" di Diderot e di Alembert, il Piccolo Consiglio condanna nel 1762 due opere di Rousseau \u2014 \"Emilio o dell'educazione\" e il \"Contratto sociale\" \u2014 a essere bruciate davanti al Municipio (\"H\u00f4tel-de-Ville\") perch\u00e9 \u00abtese a distruggere la religione cattolica e tutti i governi\u00bb. I cittadini protestano presentando delle denunce al governo denominate \u00abrappresentazioni\u00bb. I borghesi e i nativi finiscono per occupare la citt\u00e0 nel febbraio del 1781 e votano una legge che concede l'uguaglianza civile ai nativi, agli abitanti e a coloro che vivono nella campagna.\nMa l'aristocrazia chiama Luigi XVI in soccorso: tre armate coalizzate - francesi, sarde e bernesi - assediano Ginevra che capitola il 2 luglio 1782. L'aristocrazia ritrova il potere ma i nativi conservano l'uguaglianza civile. Un migliaio di Rappresentanti si esiliano a Parigi (dove con le loro idee parteciperanno alla Rivoluzione francese), Bruxelles o Costanza. La fine della forte congiuntura economica tra il 1785 ed il 1789, conseguenza della crisi generale che segna il periodo che precede la Rivoluzione francese, colpisce la popolazione con un aumento dei prezzi, ma anche i piccoli proprietari. Il 26 gennaio 1789, il governo ginevrino aumenta il prezzo del pane a seguito di un cattivo raccolto. Questa decisione fa scaturire degli scontri a Saint-Gervais che conducono all'annullamento dell'aumento e alla liberalizzazione progressiva della costituzione.\nDopo la Rivoluzione, l'accerchiamento di Ginevra da parte dei rivoluzionari ha come risultato, nel dicembre 1792, un movimento che abbatte il governo del Vecchio Regime il 28 dicembre e proclama l'uguaglianza politica di tutte le categorie della popolazione. Nel 1793, finisce il Vecchio Regime a Ginevra: una costituzione, redatta da un'assemblea nazionale e votata dai cittadini il 5 febbraio 1794, istituisce un controllo esteso da parte dei cittadini sugli atti del governo e dell'amministrazione.\nL'economia ginevrina \u00e8 quindi dominata - 32\u00a0% degli attivi - dal settore dell'orologeria e dai mestieri ad esso collegati raggruppati sotto il nome di \u00abFabbrica\u00bb, rete di piccoli \"atelier\" artigianali situati al piano superiore dei palazzi. Peraltro, il tessuto economico vede svilupparsi un'industria delle tele indiane \u2014 caratterizzata da grandi manifatture \u2014 nel primo terzo di secolo fino a diventare il secondo settore in termini di importanza. Legate allo sviluppo del commercio internazionale e alle necessit\u00e0 di denaro per le guerre di Luigi XIV, le attivit\u00e0 bancarie diventano uno dei perni dell'economia ginevrina a partire dal 1700.\nXIX secolo.\nIl 26 aprile 1798 il Trattato di riunione integra Ginevra al territorio della Repubblica Francese. Alla fine di agosto, dopo aver rinunciato alla sua sovranit\u00e0 e alle sue alleanze, la citt\u00e0 viene scelta come prefettura e capoluogo del dipartimento del Lemano. Ginevra diventa dunque una delle tante citt\u00e0 francesi, e i suoi abitanti sperimentano cos\u00ec il centralismo napoleonico. Unico privilegio, iscritto nel trattato di riunione, fu l\u2019esenzione dalla coscrizione militare. La sconfitta dell'armata napoleonica gli render\u00e0 tuttavia la sua indipendenza.\nIl 30 dicembre 1813, la guarnigione francese lascia la citt\u00e0, e il generale austriaco Ferdinand von Bubna und Littitz vi fa il suo ingresso.\nIl giorno seguente, dopo la ritirata definitiva del prefetto, un governo reazionario diretto dal vecchio sindaco Ami Lullin proclama la restaurazione della repubblica e dell\"Ancien R\u00e9gime\".\nCi\u00f2 nonostante, i magistrati sono coscienti che Ginevra non pu\u00f2 pi\u00f9 permettersi di formare uno Stato isolato, per tale motivo si rivolgono ai loro vecchi alleati svizzeri domandando l'entrata della loro repubblica nella Confederazione svizzera.\nNonostante il timore che i cattolici hanno della \u00abRoma protestante\u00bb e delle difficolt\u00e0 che questa ha conosciuto nel XVIII secolo, l'annessione diventa effettiva il 19 maggio 1815.\nNel 1833 e nel 1834, gli scioperi dei sarti e dei fabbri (di serrature e lucchetti) sono tra i primi del XIX secolo in Svizzera e, nel novembre del 1841, una sommossa ha per conseguenze l'elezione di un'assemblea costituente.\nLa costituzione del 1842 adotta il suffragio universale maschile e dota la citt\u00e0 di Ginevra di istituzioni municipali proprie.\nIl regime cadr\u00e0 a causa della guerra del Sonderbund. Il 3 ottobre 1846, le autorit\u00e0 rifiutano di raccomandare ai membri ginevrini della dieta federale di votare la dissoluzione del Sonderbund. Di conseguenza, il quartiere operaio di Saint-Gervais si solleva due giorni dopo, e respinge le truppe del governo.\nQuesta sar\u00e0 la miccia che innescher\u00e0 una rivoluzione di sinistra guidata dal partito radicale di James Fazy, che rovescer\u00e0 il governo e stabilir\u00e0 una nuova costituzione il 24 maggio 1847. In questa nuova costituzione il carattere dominante del protestantesimo viene rimosso.\nSul piano economico, l'industrializzazione della regione evolve con l'apparire di \"atelier\" di meccanica, di apparecchiature elettriche e di automobili. L'elettrificazione della citt\u00e0 avr\u00e0 luogo sotto l'impulso del Consigliere Amministrativo Th\u00e9odore Turrettini, con la costruzione degli stabilimenti delle Forze Motrici e di Ch\u00eavres.\nL'arrivo sempre pi\u00f9 massiccio di operai stranieri completa la trasformazione della fisionomia sociale dell'agglomerato.\nMentre all'inizio del XIX secolo era ancora possibile distinguere un abitante della campagna da un cittadino, le differenze si affievoliscono progressivamente con il passare degli anni e la popolazione presenta un profilo sempre pi\u00f9 cosmopolita.\nXX secolo.\nLa missione internazionale della citt\u00e0 si afferma particolarmente dopo la prima guerra mondiale: Ginevra diventa \u2014 in particolare per l'attivit\u00e0 di Gustave Ador e William Rappard \u2014 la sede della Societ\u00e0 delle Nazioni nel 1919.\nA seguito della prima guerra mondiale, la lotta di classe aumenta e conduce allo sciopero generale dell'11 novembre 1918, che si sviluppa principalmente nella Svizzera tedesca. Ma l'atteggiamento francofilo riduce sensibilmente il suo impatto a Ginevra.\nNel 1931 il comune di Ginevra inglob\u00f2 i comuni soppressi di Le Petit-Saconnex, Les Eaux-Vives e Plainpalais.\nPiccoli partiti d'ispirazione fascista, come l\"'Union nationale\", attaccarono i \"leader\" socialisti il 9 novembre 1932, il che port\u00f2 ad una manifestazione della sinistra anti-fascista. In questa occasione, delle giovani reclute fecero fuoco senza preavviso sulla folla facendo tredici morti e 63 feriti. Questa tragedia provoc\u00f2, pochi giorni pi\u00f9 tardi, un nuovo sciopero generale di protesta.\nDopo la Seconda guerra mondiale, le sede europea dell'ONU e decine di Organizzazioni internazionali furono poste a Ginevra, contribuendo a dare impulso sia al turismo di piacere che a quello di affari. Con gli inizi degli anni 1960, Ginevra \u00e8 una delle prime regioni svizzere a conoscere un certo successo dei movimenti xenofobi, con la comparsa dei Vigilanti, ma anche il terzo cantone ad accordare diritto di voto cantonale e comunale alle donne.\nMonumenti e luoghi d'interesse.\nLe principali attrazioni turistiche di Ginevra includono il Muro dei Riformatori, l'orologio fiorito, il Monumento a Carlo II di Brunswick, il Jet d'eau (Getto d'acqua) et il Palais des Nations, che ospita l'Ufficio delle Nazioni Unite a Ginevra.\nUno dei monumenti pi\u00f9 visitati della citt\u00e0 \u00e8 la Cattedrale di San Pietro, situata alla sommit\u00e0 della citt\u00e0 vecchia. Un museo sotterraneo presenta l'evoluzione del sito e l'introduzione del cristianesimo nella citt\u00e0.\nIl Museo internazionale della Riforma, situato nella \"Maison Mallet\", presenta la storia della Riforma protestante e dei suoi maggiori esponenti. Un corridoio sotterraneo, riaperto in occasione dell'apertura del museo della Riforma, collega i due edifici. L'intero sito, che comprende la cattedrale e le sue torri, il museo e l'Auditorio di Calvino, \u00e8 denominato \"l'\u00c9space Saint-Pierre\" ed \u00e8 una delle maggiori offerte culturali della citt\u00e0.\nUn altro luogo apprezzato dai turisti \u00e8 la citt\u00e0 vecchia stessa, che preserva l'architettura tipica di una citt\u00e0 europea del XVIII secolo. Numerosi personaggi illustri hanno vissuto in questa parte della citt\u00e0, tra cui Jean-Jacques Rousseau, Franz Liszt e Jorge Luis Borges.\nIl simbolo di Ginevra resta ad ogni modo il getto d'acqua, situato all'estremit\u00e0 della riva delle \"Eaux-Vives\". Il getto culmina a 140 metri di altezza circa ed \u00e8 visibile da una buona parte della citt\u00e0.\nArchitetture religiose.\nSono presenti molte comunit\u00e0 religiose a Ginevra. Sebbene Ginevra in passato sia stata denominata la \"Roma protestante\", il numero di cattolici \u00e8 costantemente aumentato con l'immigrazione proveniente dai paesi latini. La comunit\u00e0 ebraica \u00e8 una delle pi\u00f9 antiche di Ginevra, mentre la comunit\u00e0 musulmana \u00e8 emersa pi\u00f9 recentemente. Gli edifici legati al culto protestante sono quelli pi\u00f9 diffusi, tuttavia sono presenti anche chiese cattoliche, chiese ortodosse e sinagoghe.\nCimiteri.\nTra il 1700 e il 1853, il solo cimitero della citt\u00e0 \u00e8 quello di Plainpalais. Agli inizio del 1850, il cimitero di Ch\u00e2telaine viene edificato, seguito da quello di Saint-Georges attorno al 1880. Il cimitero di Petit-Saconnex verr\u00e0 integrato alla citt\u00e0 nel 1931 in seguito all'aggregazione di questo comune a Ginevra.\nAlla fine del XIX secolo vengono effettuati degli studi in previsione della costruzione di un crematorio al cimitero di Saint-Georges che viene inaugurato nel marzo del 1902. Accanto a quest'installazione viene costruita anche un colombario, ingrandito poi nel 1916, e nel 1907 viene costruito un secondo forno crematorio. Il cimitero verr\u00e0 poi modernizzato totalmente nel 1942 e negli anni seguenti vengono costruiti altri centri funerari, come la Chapelle des Rois (1956) e il centro funerario di Saint-Georges (1976).\nPlainpalais.\nNel 1869 Ginevra entra in possesso del cimitero protestante di Plainpalais (chiamato anche \"cimeti\u00e8re des Rois\", ossia \"cimitero dei Re\") che per\u00f2 nel 1893 venne chiuso alle inumazioni ordinarie e riservato solo a coloro che ottengono una concessione.\nEssendo il prezzo di tale concessione pi\u00f9 elevato rispetto agli altri cimiteri, il numero di inumazioni cal\u00f2 e nacque la tradizione di seppellire qui i Consiglieri di Stato, i Consiglieri Amministrativi e altre personalit\u00e0. Intorno al 1945 vennero effettuate delle ristrutturazioni che resero il luogo pi\u00f9 simile ad un parco.\nTra le personalit\u00e0 che vi sono sepolte ricordiamo:\nCh\u00e2telaine.\nAperto nel 1853, il cimitero detto \"du Lazaret\" (\"del Lazzaretto\") \u00e8 inizialmente riservato ai cattolici.\nDal 1864, vi si seppelliscono le persone decedute sulla riva destra del Rodano e viene considerevolmente ingrandito.\nLa natura paludosa del terreno pone per\u00f2 numerosi problemi, e dei lavori di drenaggio devono essere effettuati. Tra il 1899 e il 1911, il numero di inumazioni \u00e8 dunque limitato al minimo indispensabile.\nQuesto cimitero viene completamente riaperto nel 1918. Dal 1946 le inumazioni sono nuovamente limitate, e vengono in seguito ristrette dal 1969 agli spazi riservati.\nSaint-Georges.\nIl cimitero \u00e8 aperto nel 1883, ma durante i primi 10 anni solo met\u00e0 dello spazio viene impiegata. Nel 1898, per mezzo di una convenzione, il comune di Lancy cede dei terreni in modo che la superficie del sito possa essere aumentata.\nIn generale, Saint-Georges accoglie tutte le persone decedute sulla riva sinistra del Rodano. Nel 1911, il cimitero viene nuovamente ingrandito, venendo esso presentato come l'unico cimitero a disposizione per delle inumazioni ordinarie di persone domiciliate a Ginevra.\nUno spazio speciale e gratuito sar\u00e0 concesso ai soldati tedeschi deceduti a Ginevra durante la Prima guerra mondiale. Tra il 1942 ed il 1944 il sito viene coltivato, e diverse tonnellate di verdura e cereali vengono raccolte ogni anno. Nel 1945 la parte orientale \u00e8 trasformata in un parco. Il pittore Ferdinand Hodler e il filosofo Afrikan \u0160pir figurano tra le personalit\u00e0 sepolte in questo luogo.\nAree naturali.\nNumerosi parchi, per pi\u00f9 di 310 ettari (ossia approssimativamente il 20\u00a0 % del territorio) formano dei grandi spazi di divertimento e relax disseminati tra i vari quartieri. La maggior parte, situati sulla riva del lago, attorniano grandi palazzi e offrono un arredo arboreo di grande qualit\u00e0. Alcuni parchi erano inizialmente grandi propriet\u00e0 private che sono in seguito state acquistate o offerte alla citt\u00e0 nel corso degli anni. La loro manutenzione \u00e8 assicurata dal \"Service des espaces verts et de l'environnement\" (Servizio degli spazi verdi e dell'ambiente).\nL'isola Rousseau, in origine \"Isola delle barche\", oggi cos\u00ec denominata in omaggio a Jean-Jacques Rousseau, si trova sul Rodano tra il pont du Mont-Blanc e il pont des Bergues, e accoglie numerosi uccelli.\nRive gauche.\nTra il \"Jardin anglais\" e il \"Parc La Grange\", una passeggiata di circa 4 chilometri permette di raggiungere la sede della Soci\u00e9t\u00e9 nautique de Gen\u00e8ve e Gen\u00e8ve-Plage, che ospita la grande piscina pubblica e la spiaggia di Ginevra.\nVia Gebennensis.\nGinevra \u00e8 una tappa importante lungo il Cammino di Santiago di Compostela. La via Gebennensis, che ha appunto qui il suo inizio (qui si rassemblano i pelligrini venuti dalla Svizzera e dalla Germania), prende in effetti il suo nome da quello della citt\u00e0. La via conduce sino a Puy-en-Velay, dove prende il nome di via Podiensis. Il cammino \u00e8 indicato da Ginevra a Pamplona secondo la classificazione francese \"GR 65\".\nSociet\u00e0.\nEvoluzione demografica.\nSino al 1870, Ginevra era la pi\u00f9 popolosa tra le citt\u00e0 elvetiche. Attualmente \u00e8 sorpassata da Zurigo, ma resta ad ogni modo pi\u00f9 popolosa di Basilea, Berna e Losanna.\nL'evoluzione demografica \u00e8 riportata nella seguente tabella:\nEtnie e minoranze straniere.\nGinevra \u00e8 la citt\u00e0 Svizzera con la pi\u00f9 alta percentuale di stranieri: alla fine del 2006 questi rappresentavano in effetti il 44,2\u00a0% della popolazione totale e rappresentavano 180 diverse nazionalit\u00e0. Sebbene Ginevra non sia una metropoli a livello mondiale, la forte presenza straniera \u00e8 stata determinata dall'accoglienza di numerosi immigranti provenienti da Francia, Italia, Spagna, Portogallo o ex-Jugoslavia, e dalla presenza di numerosi organismi internazionali aventi sede nella citt\u00e0. Queste comunit\u00e0 giocano perci\u00f2 un ruolo importante nella vita sociale ginevrina.\nTradizioni e folclore.\nDal 1818, un ippocastano sulla \"promenade de la Treille\" \u00e8 utilizzato al fine di determinare l'inizio della primavera.\nIl \"sautier\" (termine ginevrino che indica il guardiano del municipio e direttore permanente dei lavori del Gran Consiglio) osserva l'albero e prende nota del giorno dell'arrivo della prima gemma. La notizia \u00e8 divulgata per mezzo di un comunicato stampa, successivamente ripreso dalla stampa locale.\nIl gioved\u00ec seguente alla prima domenica di settembre, Ginevra festeggia il \"Je\u00fbne genevois\" (digiuno ginevrino).\nSecondo una tradizione locale, questa festa commemora la notizia del massacro di San Bartolomeo, comunicato dagli Ugonotti giunti a Ginevra.\nIstituzioni, enti e associazioni.\nGinevra \u00e8 da tempo considerata una terra d'asilo per avere accolto numerosi protestanti perseguitati per aver seguito la Riforma. Accogliendo numerosi riformatori come Guglielmo Farel, Giovanni Calvino o Th\u00e9odore de B\u00e8ze, si \u00e8 guadagnata l'appellativo di \"Roma protestante\" o di \"citt\u00e0 di Calvino\".\nNumerose personalit\u00e0 internazionali vi hanno trovato rifugio, come il celebre Lenin prima della rivoluzione russa del 1917.\n\u00c8 grazie a questa tradizione d'accoglienza e alla neutralit\u00e0 svizzera che numerose organizzazioni internazionali hanno deciso di istituire qui la loro sede:\nGinevra ha ospitato, ed ospita tuttora, numerose conferenze internazionali, alcune delle quali sono rimaste celebri.\n\u00c8 qui che sono state firmate le convenzioni di Ginevra (1949) che costituiscono ai giorni nostri uno strumento fondamentale del diritto internazionale umanitario, e la convenzione del 1951, sullo statuto dei rifugiati.\nPi\u00f9 tardi, l'accordo di Ginevra mette fine alla Guerra d'Indocina, e tenta di contribuire alla risoluzione del conflitto israelo-palestinese.\nQualit\u00e0 della vita.\nNel 2019 Ginevra \u00e8 stata classificata da Mercer, insieme a Zurigo e Basilea, tra le dieci citt\u00e0 pi\u00f9 vivibili al mondo.\nCultura.\nGinevra dispone di una vita culturale di una grande ricchezza. \u00c8 d'altro canto la citt\u00e0 europea che dedica la percentuale pi\u00f9 alta del suo budget a questo scopo (pi\u00f9 del 20\u00a0%).\nI suoi numerosi musei e biblioteche, il Grand Th\u00e9\u00e2tre et l'Orchestre de la Suisse Romande hanno fortemente contribuito alla sua notoriet\u00e0 in questo contesto. Da una ventina d'anni, un nuovo tipo di spazi culturali urbani \u00e8 stato creato all'interno di edifici dismessi e preservati a titolo di monumento, come ad esempio le \"Halles de l'\u00cele\", \"l'Usine\" o la \"Maison des Arts du Gr\u00fctli\".\nIstruzione.\nBiblioteche.\nLa biblioteca principale della citt\u00e0 \u00e8 sicuramente la \"Biblioteca Pubblica e Universitaria\", dal 2006 nota col nome di Biblioteca di Ginevra (BGE): uno dei pi\u00f9 importanti volumi qui custoditi \u00e8 \"Demandes \u00e0 Charles VI\", un codice del Maestro di Boucicaut, risalente al 1412 circa.\nScuole.\nIl Sistema scolastico ginevrino \u00e8 diviso in \u00e9coles enfantines (da 4 a 5 anni), primaires (da 6 a 11 anni), cycles d'orientation (da 12 a 14 anni) e \"coll\u00e8ges\" (da 15 a 18 anni); la pi\u00f9 antica scuola superiore, il Coll\u00e8ge Calvin, che ha sede dentro l'antico palazzo dell'Universit\u00e0, pu\u00f2 anche essere considerata come la scuola pubblica pi\u00f9 antica del mondo.\nGinevra ha anche delle scuole superiori come l'\u00c9cole d'Ing\u00e9nieurs de Gen\u00e8ve e un gran numero di scuole di musica come l'Institut Jaques-Dalcroze ed il Conservatoire de Gen\u00e8ve.\nUniversit\u00e0.\nGinevra \u00e8 la sede dell'Universit\u00e9 de Gen\u00e8ve, fondata da Giovanni Calvino nel 1559, alla quale \u00e8 collegata la Biblioteca di Ginevra (Antica Biblioteca pubblica ed Universitaria); la sua Facolt\u00e0 di traduzione e interpretariato \u00e8, nel suo settore specifico, uno dei primi istituti di formazione e di ricerca al mondo.\nLa citt\u00e0 ospita uno dei pi\u00f9 prestigiosi centri di relazioni internazionali, l'Institut de hautes \u00e9tudes internationales et du d\u00e9veloppement, l'Institut international de Lancy (fondato nel 1903) ma anche la pi\u00f9 antica scuola internazionale al mondo, l'\u00c9cole internationale de Gen\u00e8ve, fondata nel 1924 subito dopo la Societ\u00e0 delle Nazioni, l'Institut de Finance et Management e l'Institut Florimont. \u00c8 presente un campus dell'EU Business School (precedentemente European University).\nMusei.\nI luoghi d'esposizione sono particolarmente numerosi a Ginevra. Musei municipali e privati, centri d'arte e gallerie costellano la citt\u00e0.\nUno dei musei principali \u00e8 il Mus\u00e9e d'art et d'histoire, in cui sono presenti collezioni archeologiche, di arti applicate e di belle arti.\nIn citt\u00e0 si trovano inoltre un Conservatorio, un giardino botanico con un erbario che raccoglie approssimativamente sei milioni di esemplari, un Museo Etnografico e uno di storia naturale, il Mus\u00e9e de l'Ariana e l'Istituto e museo Voltaire, noto internazionalmente per la sua collezione di documenti del XVIII secolo.\nA questo si aggiungono una ventina di musei privati, alcuni sovvenzionati come il Mamco (Museo d'arte moderna e contemporanea), altri interamente privati come il Museo Patek Philippe, il Museo internazionale della Riforma e il Museo del Petit Palais di Ginevra.\nMedia.\nStampa.\nUno dei principali quotidiani della citt\u00e0 \u00e8 La Tribune de Gen\u00e8ve, seguito da \"Le Matin\" (con sede a Losanna).\nNel marzo 2006 il quotidiano gratuito \"20 minutes\" sviluppa una nuova edizione ginevrina.\nNel 1998 il \"Journal de Gen\u00e8ve\" si fonde con il \"Nouveau Quotidien\" e diventa \"Le Temps\". Come \"Le Matin\", e \"La Tribune de Gen\u00e8ve\", anche questo giornale copre attualit\u00e0 locale, nazionale e internazionale.\n\"Le Courrier\", fondato nel 1868, \u00e8 inizialmente sostenuto dalla chiesa cattolica romana, ma diventa indipendente nel 1996. Incentrato principalmente su Ginevra, cerca di estendersi in tutta la Svizzera romanda, ma conosce periodiche difficolt\u00e2 finanziarie.\nL'attualit\u00e0 finanziaria \u00e8 coperta dal quotidiano \"L'Agefi\" ma anche, a partire dal 2007, dal giornale mensile gratuito \"L'Extension\". Quest'ultimo \u00e8 orientato a trattare l'informazione ginevrina e regionale sotto un profilo socio-economico.\n\"La Suisse\", giornale rinomato, sparisce nel 1994.\nRadio.\nNumerose radio sono disponibili, tra cui RTS, Radio Lac, NRJ L\u00e9man, OneFM, Rouge FM o Radio Plus. Esistono inoltre una radio in arabo, Radio Orient, e una in lingua inglese, World Radio Switzerland. Quest'ultima \u00e8 prodotta negli studi della RSR e sino al primo novembre 2007, data della sua estensione a livello nazionale, era conosciuta con il nome di World Radio Geneva.\nTelevisione.\nPer quanto riguarda la televisione oltre alla Radio T\u00e9l\u00e9vision Suisse (RTS) con sede in una torre di 17 piani nel quartiere Plainpalais, Ginevra ospita la sede di una emittente locale, L\u00e9man Bleu, fondata nel 1996.\nTeatro e musica.\nA Ginevra la maggior parte delle sale da spettacolo sono di propriet\u00e0 pubblica. Alcune sono ormai delle vere e proprie istituzioni mentre altre, orientate verso compagnie indipendenti, riescono comunque ad organizzare stagioni complete. Esistono inoltre alcune sale prive di direzioni artistica, che vengono affittate a compagnie locali.\nErnest Ansermet e l'Orchestra della Svizzera Romanda, il Grand Th\u00e9\u00e2tre, la Victoria Hall, Armin Jordan, \"L'Usine\", \"Artamis\" o ancora \"le Chat noir\" contribuiscono alla reputazione locale e internazionale della citt\u00e0.\nGinevra accoglie inoltre svariate compagnie teatrali che vi sono nate, o hanno deciso di installarvisi.\nEccezion fatta per il balletto del Grand Th\u00e9\u00e2tre, che possiede un palco stabile per le prove e una sala per le rappresentazioni, le compagnie di danza ginevrine non possiedono delle sale fisse.\nDifese dalla \"l'Association pour la danse contemporaine\" (associazione per la danza contemporanea), queste compagnie spingono per la creazione a Ginevra di una casa della danza.\nEventi.\nNumerose manifestazioni hanno luogo lungo tutto l'arco dell'anno, tra le quali:\nGeografia antropica.\nPerno centrale di tutta la regione in materia di economia, di salute, di istruzione, di cultura e di trasporti, l'area urbana ginevrina forma un'importante agglomerazione transfrontaliera di abitanti e che prende il nome di Gran Ginevra.\nEconomia.\nDiverse imprese svizzere (Pictet, Infomaniak, Givaudan, Richemont) e internazionali (Caterpillar, Procter &amp; Gamble) hanno loro sede a Ginevra. La \"Rue du Rh\u00f4ne\" \u00e8 la via dello shopping pi\u00f9 costosa della Svizzera dopo la \"Bahnhofstrasse\" (Zurigo).\nL'acqua potabile, il gas naturale e l'elettricit\u00e0 sono forniti dai \"Services industriels de Gen\u00e8ve\" (SIG). L'80\u00a0% dell'acqua \u00e8 estratta dal lago Lemano, e il 20\u00a0% da una falda freatica nata da infiltrazione dell'Arve.\nIl 30\u00a0% dell'elettricit\u00e0 \u00e8 prodotta localmente da alcune dighe sul Rodano che producono energia idroelettrica (dighe di Seujet, Verbois et Chancy-Pougny), o dal calore prodotto dalla combustione di rifiuti domestici presso l'impianto di Cheneviers. Il 70\u00a0% restante \u00e8 importato da altri cantoni svizzeri o altri paesi europei.\nI SIG acquistano unicamente elettricit\u00e0 prodotta tramite fonti di energia rinnovabile.\nIl gas naturale \u00e8 importato dalla societ\u00e0 svizzera Gaznat.\nInfrastrutture e trasporti.\nStrade.\nGinevra \u00e8 collegata alla rete autostradale svizzera grazie alla A1 e a quella francese mediante la A40.\nFerrovie.\nLa citt\u00e0 \u00e8 servita dalle reti ferroviarie svizzera (FFS) e francese (SNCF). Dei TGV diretti collegano la metropoli ginevrina con Parigi e Marsiglia. Dei treni regionali circolano fra Lancy-Pont-Rouge e Coppet e il RER (Rh\u00f4ne Express R\u00e9gional) collega Ginevra con Bellegarde. Queste due linee regionali appaiono oggi insufficienti e servono in modo ineguale l'hinterland della citt\u00e0. Il R\u00e9seau express r\u00e9gional sar\u00e0 veramente completo quando sar\u00e0 realizzato il progetto del CEVA (Cornavin-Eaux-Vives-Annemasse) che \u00e8 pianificato sin dal 1884. Collegando la rete ferroviaria elvetica a quella francese della Haute-Savoie (mediante una galleria sotto una parte della citt\u00e0), i treni potranno circolare nella regione transfrontaliera circostante a Ginevra e, con delle nuove stazioni, saranno finalmente servite delle zone gi\u00e0 densamente popolate.\nLa stazione FFS di Cornavin \u00e8 anche il punto di partenza della pista ciclabile nazionale numero 1 denominata \"Route du Rh\u00f4ne\" che si protrae fino a Andermatt.\nAeroporti.\nL'Aeroporto Internazionale di Ginevra, ubicato a Cointrin, dista meno di dieci minuti dal centro della citt\u00e0 ed \u00e8 comodamente accessibile in autobus o in treno attraverso la Stazione di Ginevra Aeroporto. Alcune compagnie aeree fra le quali Swiss, Air France, Lufthansa, British Airways e EasyJet propongono dei collegamenti verso destinazioni in tutta Europa ma alcune compagnie aeree come Emirates, United Airlines e Air China, garantiscono anche collegamenti intercontinentali verso Asia \u00e8 Nord America. Nel 2010 vi sono transitati circa 12 milioni di passeggeri.\nMobilit\u00e0 urbana.\nL'unica compagnia di trasporti pubblici del cantone di Ginevra, oltre alle Ferrovie Federali Svizzere, \u00e8 la TPG (Transports Publics Genevois). In seno alla citt\u00e0, la TPG gestisce una fitta e ramificata rete di autobus e filobus nonch\u00e9 una rete di tram in piena rinascita (Rete tranviaria di Ginevra). Un servizio di battelli assicura gli spostamenti tra le due sponde del lago. Quest'ultimo, inizialmente a scopo turistico, \u00e8 in pieno sviluppo come trasporto urbano pratico e veloce.\nCi sono alcune aziende che hanno ricevuto in subappalto dalla TPG alcune linee, ma usano lo stesso sistema tariffario e in genere usano veicoli con i colori TPG. All'utente normale questo sistema di subappaltare le linee non causa nessuna variazione nel servizio, un servizio che \u00e8 sempre impeccabile, di qualit\u00e0 e molto ramificato.\nAmministrazione.\nPotere legislativo.\nIl potere legislativo \u00e8 esercitato dal Consiglio Comunale. \u00c8 composto da 80 consiglieri comunali eletti direttamente dal corpo elettorale in uno scrutinio proporzionale con un quorum di almeno il 7\u00a0% per accedere al seggio. Il loro mandato dura quattro anni ed \u00e8 rinnovabile indefinitamente.\nIl Consiglio Comunale vota il budget comunale e le proposte di progetto presentate dal Consiglio Amministrativo (CA). Se approvate, le misure sottostanno ad un obbligo di esecuzione. Possono inoltre essere prese le seguenti iniziative:\nPotere esecutivo.\n\u00c8 esercitato dal Consiglio Amministrativo di Ginevra (CA), che \u00e8 un collegio composto da cinque membri eletti direttamente e separatamente dal corpo elettorale della citt\u00e0 in uno scrutinio maggioritario, per un mandato di quattro anni. Secondo una rotazione annuale, il sindaco \u00e8 eletto tra i suoi membri. In seguito alle elezioni amministrative del 2020, il nuovo Consiglio Amministrativo, entrato in carica nel 2020, \u00e8 composto nel modo seguente:\nDiritti civili.\nLe cittadine e i cittadini sono elettori ed eleggibili, a condizione di essere di nazionalit\u00e0 svizzera e domiciliati nel territorio comunale.\nIn seguito all'adozione di una iniziativa popolare cantonale durante la votazione del 24 aprile 2005, gli stranieri domiciliati da almeno otto anni in Svizzera (di cui almeno tre nel comune) hanno diritto di voto comunale.\nUna seconda iniziativa che propugnava la loro eleggibilit\u00e0 \u00e8 stata tuttavia rifiutata.\nGinevra segue dunque la maggior parte delle citt\u00e0 romande, pi\u00f9 liberali delle citt\u00e0 svizzere-tedesche, per quanto riguarda le possibilit\u00e0 offerte agli stranieri di partecipare alla vita politica locale.\nLe cittadine e i cittadini della citt\u00e0 di Ginevra dispongono del diritto di referendum e di iniziativa popolare, diritto che esiste anche a livello cantonale e federale.\nQuesto diritto permette loro di sottomettere al corpo elettorale una ordinanza gi\u00e0 approvata dal governo, o una domanda di delibera su di un soggetto specifico. Per fare questo, \u00e8 necessario riunire le firme di almeno elettori nei quaranta giorni che seguono l'adozione di un articolo o il lancio di una iniziativa.\nSe le firme vengono riunite entro i termini, il corpo elettorale \u00e8 obbligatoriamente chiamato alle urne.\nSport.\nLa principale squadra calcistica ginevrina \u00e8 il Servette che \u00e8 stato diciassette volte campione di Svizzera e che gioca in Super League.\nNel 2003 lo Stade de Gen\u00e8ve (una delle sedi di Euro 2008) ha sostituito il vetusto Stade des Charmilles, che aveva ospitato alcune partite ai Mondiali 1954.\nGinevra dispone anche di una squadra di hockey su ghiaccio, il Ginevra-Servette, che gioca in National League A ed \u00e8 stata finalista dei \"play-off\" nella stagione 2007-2008.\nGinevra ha inoltre la sola squadra romanda di pallamano, nata dall'unione dei club Ch\u00eanois e Servette. Nel 2008 questa squadra ha giocato in Lega Nazionale A.\nLa pi\u00f9 importante societ\u00e0 attiva negli sport aquatici \u00e8 la polisportiva Gen\u00e8ve Natation 1885, attiva nel nuoto, nuoto sincronizzato, tuffi e pallanuoto. La sezione di pallanuoto \u00e8 una delle squadre pi\u00f9 blasonate del campionato svizzero.\nL'accessibilit\u00e0 del lago Lemano permette a Ginevra di essere un importante centro nautico grazie alla sua Soci\u00e9t\u00e9 nautique de Gen\u00e8ve, che \u00e8 la sede del team Alinghi e della regata del Bol d'or.\nIl football americano \u00e8 rappresentato a Ginevra dai Geneva Seahawks, squadra che milita in Lega B e nella lega indipendente NSFL e che ha al suo attivo 1 titolo nazionale svizzero e 4 titoli NSFL. In precedenza \u00e8 stata attiva in citt\u00e0 una compagine di flag football, i Gen\u00e8ve Warriors, che nei suoi 5 anni di esistenza ha vinto 4 titoli flag \u00e9lite.\nGinevra \u00e8 anche una citt\u00e0 pioniera per quel che concerne gli sport paralimpici: creata nel 1956, la societ\u00e0 Handisport Gen\u00e8ve \u00e8 all'origine di attivit\u00e0 sportive per persone portatrici di handicap in Svizzera."}
{"id": "1895859", "revid": "120855987", "url": "https://it.wikipedia.org/wiki?curid=1895859", "title": "Palazzo Sforza-Cesarini (Genzano di Roma)", "text": "Il Palazzo Sforza-Cesarini \u00e8 un edificio nobiliare situato a Genzano di Roma la cui forma attuale \u00e8 dovuta ai lavori eseguiti ai primi del XVIII secolo ad opera dagli architetti Ludovico e Domenico Gregorini.\nStoria.\nIl palazzo Sforza-Cesarini, nella forma attuale, nacque come residenza estiva della famiglia Cesarini, poi Sforza Cesarini, signori di Genzano dal 1564, nato a sua volta dalla trasformazione di un castello medievale, esistente gi\u00e0 ai primi del XIII secolo, posto a guardia del Lago di Nemi. La trasformazione del castello medievale in palazzo fu avviata verso il 1590 da Giuliano II Cesarini il quale acquist\u00f2 case e terreni circostanti la costruzione medievale per poterla ampliare. Questo nuovo palazzo era collocato alla destra dell'attuale portale d'ingresso. \u00c8 probabile che l'originario nucleo del palazzo si presentasse come semplice articolazione del recinto fortificato, privo di una specifica individualit\u00e0, prevalentemente aperto verso l'interno del borgo e chiuso verso l'esterno. A fianco del vecchio palazzo, in corrispondenza dell'attuale portale, era situata la porta principale dell'insediamento urbano di Genzano (\"Genzano Vecchio\"); pertanto gli abitanti di Genzano mantennero il diritto di poter passare per l'odierno portone del palazzo. \nCompletando il distacco dall'originario nucleo medievale, ad opera del duca Gaetano Sforza Cesarini, tra il 1713 ed il 1730 venne realizzata la nuova facciata mediante l'aggiunta di un ulteriore corpo di fabbrica verso il lago, rendendo l'edificio simmetrico rispetto all'antico portale. Inoltre, il fabbricato fu sopraelevato di un piano, accentuandone la sproporzione rispetto alle casette contigue. \nIl principale artefice di questa operazione fu l'architetto romano Ludovico Gregorini, figura molto attiva nell'ambiente romano tra XVII e XVIII secolo, che per i Cesarini lavor\u00f2 a lungo, progettando, tra l'altro, la Via Sforza (oggi Via B. Buozzi). \nAltri architetti si avvicendarono con ruoli di secondo piano nei lavori settecenteschi, tra i quali Domenico Gregorini, che diresse i lavori dal 1723 al 1725 sulla base dei disegni del padre Ludovico, dopo la sua morte, e Domenico Navone che progett\u00f2 gli arredi interni.\nAttualmente il palazzo \u00e8 la sede legale e di rappresentanza dell'Associazione Nazionale Citt\u00e0 del Vino.\nArchitettura.\nIl portale presenta un'interessante particolarit\u00e0 dovuta alla deformazione geometrica di tutti gli elementi architettonici come i capitelli, le basi, gli elementi della balaustra del balcone e via dicendo, per simulare una visione prospettica frontale per chi proviene dalla strada antistante dell'Olmata (sistema a tridente di viali alberati, risalenti alla met\u00e0 del '600, originariamente con olmi)\nLa facciata principale si presenta come un ennesimo rifacimento del Palazzo Farnese a Roma, con l'introduzione di motivi di cui possiamo rintracciare l'origine nel tardo Cinquecento romano. Caratteristica saliente \u00e8 il particolare ritmo delle finestre decrescente verso i lati esterni secondo precisi rapporti geometrici, cosa che determina un'accelerazione prospettica verso l'esterno e che fa da contrappunto al verticalismo del motivo del portale e delle due finestre centrali. Si ha quindi l'impressione di trovarsi davanti ad una superficie curva con la convessit\u00e0 verso chi guarda. \nLa facciata settecentesca del palazzo Sforza-Cesarini \u00e8, nel complesso, un esempio di quella tendenza architettonica affermatasi a Roma sul finire del \u2018600 e inizio del \u2018700, in un periodo di recupero della tradizione in senso classicista, mitigata da un atteggiamento eclettico e in cui confluiscono gli elementi di un repertorio barocco, manierista e tardorinascimentale."}
{"id": "1895864", "revid": "112045469", "url": "https://it.wikipedia.org/wiki?curid=1895864", "title": "Ravello Festival", "text": "Ravello Festival \u00e8 un festival musicale e culturale estivo che si tiene annualmente a Ravello e che comprende manifestazioni di musica classica, cinema, letteratura ed altre arti, alle quali prendono parte artisti di fama internazionale.\nStoria.\nL'idea del festival, nato nel 1953 con il contributo dell'Ente Provinciale per il Turismo di Salerno (allora presieduto da Girolamo Bottiglieri), si deve a Paolo Caruso, il quale, sulla scia di precedenti eventi musicali dedicati a Richard Wagner, pens\u00f2 ad una manifestazione progettata appositamente per i cultori della musica del compositore tedesco. La prima edizione, tenutasi in due serate con le musiche dell'Orchestra del Teatro San Carlo di Napoli, sotto la direzione di Hermann Scherchen e William Steinberg, cadde, tra l'altro, proprio in occasione del 70\u00ba anniversario della morte di Wagner.\nA partire dal 2003 la Fondazione Ravello si occupa della realizzazione del Ravello Festival; sempre nello stesso anno \u00e8 stato introdotto il cosiddetto \"leitmotiv\", ossia il tema centrale attorno al quale ruotano tutti gli eventi del festival.\nNel corso delle varie edizioni, si sono esibite al festival molte orchestre internazionali, tra cui la Staatskapelle Dresden, i M\u00fcnchner Philharmoniker, la Royal Philharmonic Orchestra, la London Symphony Orchestra, l'orchestra del Teatro Kirov di San Pietroburgo, la Gewandhausorchester Leipzig, l'Orchestra Sinfonica Nazionale della RAI, l'Orchestra del Maggio Musicale Fiorentino, l'Orchestre national de France e l'Orchestra filarmonica di San Pietroburgo.\nContrariamente a quanto si racconta, Wagner non soggiorn\u00f2 mai a Ravello; soggiorn\u00f2 a Napoli per qualche mese e a quell'epoca fece una gita di tre giorni ad Amalfi. Durante un pomeriggio sal\u00ec a Ravello dove rimase circa tre ore, visit\u00f2 villa Rufolo, bevve una limonata, e si meravigli\u00f2 di trovare all'interno della villa il giardino di Klingsor cos\u00ec come lo aveva immaginato e la cui musica aveva gi\u00e0 scritto.\nIl 19 marzo 2014 viene registrato, presso il Tribunale di Salerno, il giornale ufficiale del Festival di Ravello: il Ravello Magazine.\nLeitmotiv.\nI \"leitmotiv\" scelti per le edizioni del Ravello Festival sono stati, in ordine cronologico:\nAuditorium Oscar Niemeyer.\nL'Auditorium Oscar Niemeyer \u00e8 stato inaugurato il 29 gennaio 2010."}
{"id": "1895865", "revid": "124123", "url": "https://it.wikipedia.org/wiki?curid=1895865", "title": "Paolo Gaidano", "text": "Biografia.\nFuturo maestro, tra gli altri, di Italo Mus e Matteo Olivero, nonch\u00e9 pupillo, a sua volta, dell'industriale Giovanni Melano, suo concittadino, studi\u00f2 dal 1875 al 1878 all'Accademia Albertina di Torino. Una volta diplomato, ottenne l'incarico della decorazione del Duomo di Carignano (dell'Accademia sar\u00e0 in seguito membro onorario ed insegnante di disegno e figura).\nPer numerose chiese del Piemonte (in particolare del Monferrato) realizz\u00f2 poi importanti affreschi. In particolare, degno di menzione \u00e8 quello presente nella Chiesa di Santa Maria Assunta, a Fubine, risalente al 1883).\nSuccessivamente, assolse a numerose altre committenze pittoriche ancora a Torino ed in altre citt\u00e0 italiane, con soggetti sia religiosi sia profani. \nNell'anno 1900 esegu\u00ec i pannelli per il Padiglione italiano delle Industrie e delle Arti decorative per l'Esposizione Universale di Parigi. L'anno seguente dipinse le allegorie - ispirate al teatro di William Shakespeare - per il \"Caff\u00e8 Royal\" di Londra.\nLa produzione artistica di Gaidano comprende anche soggetti di genere e ritratti celebrativi di esponenti di Casa Savoia e di altri personaggi illustri. \nUn suo autoritratto \u00e8 stato acquisito dal Comune di Torino che gli ha anche intitolato una via in zona Mirafiori Nord."}
{"id": "1895867", "revid": "110157", "url": "https://it.wikipedia.org/wiki?curid=1895867", "title": "Dottor. Jekyll &amp; Mister DJ", "text": "Dottor. Jekyll &amp; Mister DJ \u00e8 il secondo album di Gabry Ponte, pubblicato nel 2004."}
{"id": "1895868", "revid": "118962952", "url": "https://it.wikipedia.org/wiki?curid=1895868", "title": "Marianne S\u00e4gebrecht", "text": "Biografia.\nPrima di introdursi nello Show-Business, la S\u00e4gebrecht aveva lavorato come impiegata in un laboratorio medico e come collaboratrice giornalistica. Dichiar\u00f2 che ad ispirarla era la folle personalit\u00e0 di re Ludovico II di Baviera. Definita la \u201cMadre della sottocultura monacense\u201d fu scoperta da Percy Adlon, che ne fece la sua musa. La S\u00e4gebrecht, forte di una fisicit\u00e0 prorompente (175 cm di altezza per una stazza di 110 kg), fu l'eroina di \"Sugar Baby\", nel 1985, in cui apparve a torso nudo.\nSuccessivamente si dedic\u00f2 al mercato americano, partecipando a \"La guerra dei Roses\", in cui interpretava la possente colf della coppia Turner-Douglas. Tornata in Germania, fu la nevrotica Mona von Snead in \"Mona Must Die\", in cui interpreta una moglie afflitta da manie di persecuzione omicide. Ha preso parte anche nel film \"Asterix &amp; Obelix contro Cesare\", nel 1999, in cui interpreta Bonnemine. Il suo personaggio caratteristico \u00e8 quasi sempre stato quello della donna dura, fisicamente forte e imponente, ma dalla fragile e dolce interiorit\u00e0.\nDopo la fine degli anni 90 le sue interpretazioni si sono ridotte a poche apparizioni in ruoli secondari."}
{"id": "1895869", "revid": "259573", "url": "https://it.wikipedia.org/wiki?curid=1895869", "title": "Ride (ufologia)", "text": ""}
{"id": "1895885", "revid": "1226", "url": "https://it.wikipedia.org/wiki?curid=1895885", "title": "Ancient Astronaut Society", "text": ""}
{"id": "1895886", "revid": "2138021", "url": "https://it.wikipedia.org/wiki?curid=1895886", "title": "Ordine esecutivo 11110", "text": "L'ordine esecutivo 11110 fu un ordine esecutivo firmato il 4 giugno 1963 dal Presidente degli Stati Uniti d'America John Fitzgerald Kennedy. Esso delegava al segretario del tesoro USA il potere, gi\u00e0 attribuito al presidente dall'Agricultural Adjustment Act del 1933, di emettere certificati argentei (\"silver certificates\").\nDescrizione.\nFu emesso in variazione del precedente ordine esecutivo 10289 del 1951, emesso dal presidente Harry Truman.\nL'ordine dava al Ministero del tesoro il potere di \u00ab...emettere certificati d'argento contro ogni lingotto d'argento, argento o dollari standard argentei del tesoro non tenuti per il rimborso di certificati d'argento preesistenti, di prescrivere la denominazione di questi certificati d'argento e di coniare gli \"standard silver dollars\" e le valute complementari rimborsabili in argento\u00bb.\nAnche se non venne mai formalmente abrogato, la sezione 1(j) dell'ordine esecutivo 10289, che era stata aggiunta dalla sezione 1(a) dell'ordine esecutivo 11110, venne revocata da Ronald Reagan con l'ordine esecutivo 12608 del 1987, nell'ambito di una vasta ristrutturazione generalizzata del \"corpus\" degli ordini esecutivi.\nTeoria del complotto.\nSecondo alcuni sostenitori della teoria del complotto l'ordine 11110 fu una delle cause che port\u00f2 all'assassinio di JFK, l'ordine infatti oltre ad essere revocato non \u00e8 stato mai pi\u00f9 riproposto. Tuttavia un'analisi pi\u00f9 precisa del contenuto dell'ordine e della situazione economica e monetaria degli USA in quel periodo dimostra l'assoluta infondatezza di questa teoria."}
{"id": "1895887", "revid": "709565", "url": "https://it.wikipedia.org/wiki?curid=1895887", "title": "Mary Marvel", "text": "Mary Marvel \u00e8 una supereroina dei fumetti, pubblicata originariamente da Fawcett Comics e ora di propriet\u00e0 della DC Comics.\nIdeata da Otto Binder e Mark Swayze, apparve per la prima volta nell'albo \"Capitan Marvel Adventures\" #18 (nel dicembre 1942). Il personaggio \u00e8 un membro della Famiglia Marvel.\nMary Marvel \u00e8 l'alter ego dell'adolescente Mary Batson (nome d'adozione Mary Bromfield), sorella gemella di Billy Batson, alter ego di Capitan Marvel. Come a suo fratello, a Mary furono donati i poteri del Mago Shazam e non deve fare altro che pronunciare il nome del mago per trasformarsi nella potente Mary Marvel.\nMary Marvel \u00e8 stata una delle prime aiutanti femminili di un supereroe maschile e precede di oltre un decennio l'introduzione della cugina di Superman, Supergirl, anch'essa ideata da Otto Binder.\nPersonaggio.\nFawcett Comics.\nDa bambini, i gemelli Billy e Mary Batson furono accuditi da una donna chiamata Sarah Primm. Quando i coniugi Batson rimasero uccisi in un incidente d'auto, a Primm fu consigliato di mandare entrambi i bambini in orfanotrofio. Tuttavia, Primm volle dare ad almeno uno dei bambini una casa, e segretamente scambi\u00f2 i ruoli di Mary e di un'altra bambina, che mor\u00ec improvvisamente sotto le sue cure.\nCome risultato, Billy fu mandato in orfanotrofio, mentre Mary fu cresciuta dalla ricca Signora Bromfield.\nMolti anni dopo, Billy Batson divenne un giovane giornalista. Mentre faceva un servizio in diretta di una gara di quiz, ricevette una lettera urgente da Sarah Primm, oramai su un letto di morte, che chiedeva di vederlo. Billy and\u00f2 a trovarla durante una pausa e Primm gli raccont\u00f2 della sua sorella perduta.\nPer aiutarlo a trovare Mary, Prima diede a Billy un ciondolo diviso a met\u00e0 e gli disse che Mary ne possedeva l'altra.\nUna volta finita la diretta, Billy raccont\u00f2 di sua sorella e del ciondolo al suo amico Freddy Freeman. Billy allora ricord\u00f2 che una partecipante al quiz, una ricca ragazza di nome Mary Bromfield indossava un ciondolo spezzato.\nLui e Freddy seguirono la limousine di Mary nei panni di Capitan Marvel e Capitan Marvel Jr., e si trovarono in dovere di salvarla da una banda di rapitori.\nCapitan Marvel vide che i due mezzi ciondoli combaciavano e cap\u00ec che Mary era la sorella di Billy.\nI due Marvel rivelarono a Mary la loro identit\u00e0, che si chiese se, dato che lei e Billy erano gemelli, anche lei potesse trasformarsi in una Marvel pronunciando la parola magica \"Shazam!\".\nBilly, tuttavia, era sicuro che il vecchio mago non avrebbe dato i suoi poteri a una ragazza.\nProprio allora i rapitori si ripresero e bloccarono Billy e Freddy, impedendogli di dire le parole magiche. Mary cap\u00ec che Billy non poteva dire Shazam e inavvertitamente la pronunci\u00f2 lei.\nMary fu colpita da un lampo magico, che la trasform\u00f2 nella super versione di se stessa, pi\u00f9 tardi battezzata da Billy col nome di Mary Marvel. Mary batt\u00e9 quindi i malfattori e liber\u00f2 Billy e Freddy.\nPoteri e abilit\u00e0.\nEssendo la gemella di Billy/Capitan Marvel, Mary ne condivide l'abilit\u00e0 di trasformarsi in una supereroina pronunciando il nome del mago Shazam.\nNel suo stato di supereroina aggraziata e minuta, Mary Marvel indossa originariamente una divisa rossa a maniche corte e una gonna corta, entrambe con rifiniture in oro che comprendevano anche un fulmine sulla parte superiore della divisa e un mantello. Nella versione odierna invece il suo costume ha cambiato colore, divenendo bianco con rifiniture oro.\nLa versione Fawcett e pre-1985 di Mary Marvel non prendeva i suoi poteri Shazam dalle stesse figure mitologiche maschili che potenziavano Billy, ma da una squadra di benefattrici: Selena per la grazia, Ippolita per la forza, Artemide per le agilit\u00e0, Zephirus per la velocit\u00e0 (e il volo), Afrodite per la bellezza e Minerva per la saggezza. Sebbene queste divinit\u00e0 fossero descritte come dee, Zephirus \u00e8 in realt\u00e0 una divinit\u00e0 maschile. L'elenco inoltre non tiene in conto tutti i tratti condivisi da Billy e Mary, specificatamente i poteri di invulnerabilit\u00e0, resistenza e coraggio di Capitan Marvel.\nUn'altra caratteristica che la contraddistingue da Capitan Marvel \u00e8 che l'originale Mary Marvel rimaneva un'adolescente quando si trasformava, invece di ottenere una forma adulta come quella di Billy."}
{"id": "1895897", "revid": "767487", "url": "https://it.wikipedia.org/wiki?curid=1895897", "title": "Manon delle sorgenti", "text": "Manon delle sorgenti \u00e8 un film del 1986 diretto da Claude Berri.\nNon \u00e8 un \"remake\" dell'omonimo film del 1952 \"Manon delle sorgenti\" (\"Manon des sources\"), ma un film tratto dalla seconda parte del romanzo in due parti \"l'eau des collines\", profondo rimaneggiamento della sceneggiatura del film. Nel film di Pagnol, \"Manon des sources\" \u00e8 la prima parte, la seconda parte si intitola \"Ugolin\". Nel film di Berri invece si seguono le indicazioni del romanzo. \u00c8 quindi errato parlare di remake, perch\u00e9 si tratta di opere molto diverse.\nIl film \u00e8 il seguito di \"Jean de Florette\". I due film sono spesso presentati insieme, poich\u00e9 \"Manon delle sorgenti\" sviluppa i personaggi e continua la trama del precedente, portando a conclusione gli elementi irrisolti nel primo film.\nLa trama potrebbe richiamare per alcuni aspetti la storia di Bernadette di Lourdes, la quale, seguendo le istruzioni datele durante una apparizione da Maria, port\u00f2 alla luce una sorgente d'acqua.\nTrama.\nSeguendo gli eventi di \"Jean de Florette\", Manon, la figlia di Jean, vive sulle colline della Treille, in una grotta nei pressi di Les Romarins, la fattoria che fu di propriet\u00e0 del padre. Da questa fattoria lei e la madre erano state costrette ad andarsene, perch\u00e9 su questa gravava un'ipoteca per i debiti contratti da Jean de Florette, morto nel tentativo di scavare un pozzo per trovare l'acqua di cui la fattoria era priva.\nIn realt\u00e0 una sorgente era presente nella sua tenuta, ma Ugolin Soubeyran, spinto dallo zio C\u00e9sar - da lui chiamato Papet -, l'aveva ostruita per poter impedire a Jean di vivere degnamente nella tenuta ereditata dalla madre Florette.\nSubito dopo aver preso possesso della fattoria, C\u00e9sar e Ugolin avevano immediatamente riaperto la sorgente, fingendo di cercarla come dei rabdomanti. Manon non sa nulla della verit\u00e0, che invece era nota a molti nel paese, ma subodora l'inganno e per questo da allora detesta sia Ugolin che C\u00e9sar.\nLei vive con un'anziana coppia, che le insegna a vivere nella campagna, prendendosi cura di un gregge di capre e tendendo trappole a lepri e uccelli. A Les Romarins Ugolin Soubeyran ha avviato insieme allo zio una promettente attivit\u00e0 di coltivazione di garofani grazie all'acqua fornita dalla sorgente che aveva in precedenza ostruito per riuscire a comprare le propriet\u00e0 di Jean a una cifra irrisoria.\nDopo aver seguito Manon e averla vista bagnarsi nuda in un ruscello, Ugolin se ne innamora pazzamente. Lei per\u00f2 non solo non prova nessuna simpatia per lui, che ritiene responsabile della morte del padre, ma ha sempre provato disgusto per la sua bruttezza e la sua ignoranza. Manon ha invece una certa istruzione, perch\u00e9 ama la lettura, avendo appreso molto dal padre, una persona piena di interessi. Manon inoltre ha conosciuto il maestro del paese, giunto da poco, giovane e educato, estraneo alle piccinerie e alla grettezza degli altri abitanti del paesello.\nUn giorno Manon ascolta il dialogo di due paesani e viene cos\u00ec a conoscenza della verit\u00e0. Capisce quindi che tanti in paese sapevano, ma non avevano parlato temendo la potenza della famiglia Soubeyran o perch\u00e9 consideravano Jean uno straniero, che veniva dal paese di Crespin, da sempre mal visto. Durante la ricerca di una capra caduta in un crepaccio nei pressi del villaggio, Manon scopre il fiume sotterraneo che fornisce l'acqua alla sorgente a cui attingono le fattorie e la fontana del villaggio. Decide allora di fermarne il flusso con fango e rocce per vendicarsi dei Soubeyran e degli abitanti che hanno permesso, con il loro silenzio, la morte di suo padre.\nLa mancanza d'acqua porta alla disperazione gli abitanti del villaggio. Un ingegnere non riesce a risolvere il problema, mentre il parroco del paese nella predica domenicale afferma che Dio ha forse voluto punire il paese per il delitto di una persona o per il silenzio di molti, o per i peccati di tutti. Il discorso turba soprattutto Ugolin, che si sente direttamente coinvolto. Durante un aperitivo offerto dal maestro per il suo compleanno, un contadino viene a supplicare Manon affinch\u00e9 partecipi alla processione del giorno dopo, organizzata per favorire il ritorno dell'acqua. Anche Ugolin la supplica visto che, in mancanza d'acqua, i suoi garofani andranno perduti.\nManon accusa pubblicamente C\u00e9sar e Ugolin di avere rubato l'acqua di suo padre e che non pregher\u00e0 mai per loro. I paesani iniziano ad ammettere la complicit\u00e0 nella persecuzione di Jean, che non accettarono per il fatto di essere straniero e per la sua deformit\u00e0 fisica.\nC\u00e9sar invoca la sua innocenza, ma un testimone oculare conferma il suo crimine. Ugolin fa una disperata proposta di matrimonio a Manon, ma l'odio nei suoi occhi \u00e8 evidente. Allora Ugolin fugge disperato, mentre C\u00e9sar cerca invano di discolparsi e accusa i paesani di essere ugualmente responsabili della morte di Jean, perch\u00e9 pur sapendo non dissero nulla.\nUgolin si uccide impiccandosi a un albero, come aveva gi\u00e0 fatto suo padre.\nGli abitanti del villaggio fanno appello a Manon perch\u00e9 prenda parte alla processione religiosa fino alla fonte del villaggio, nella speranza che il riconoscimento collettivo dell'ingiustizia ripristini il regolare flusso della sorgente. Con l'aiuto di Bernard Manon toglie l'ostruzione posta al fiume sotterraneo, e l'acqua giunge al villaggio proprio nel momento in cui la processione sopraggiunge alla fonte. Manon si sposa con l'insegnante Bernard.\nNel frattempo, la perdita di Ugolin ha distrutto C\u00e9sar. Delphine, una vecchia cieca che da tempo \u00e8 sua conoscente, torna al villaggio e racconta al vecchio come Florette, che era stata la sua amante, gli avesse scritto mentre lui era soldato in Africa per informarlo che era padre del bambino che portava in grembo. Lui non aveva risposto, perch\u00e9 la lettera non era mai arrivata. Lei allora aveva tentato di abortire, senza riuscirci. Poi aveva abbandonato il paese e si era sposata con un fabbro di Crispin. Il bambino era nato, ma gobbo a causa delle conseguenze dei tentativi di interruzione della gravidanza.\nC\u00e9sar capisce di avere ucciso il figlio che aveva sempre desiderato. Lui non s'era mai pi\u00f9 sposato proprio per la delusione di sapere che la donna che aveva amato si era sposata con un altro: Manon \u00e8 dunque sua nipote. Distrutto e senza pi\u00f9 alcuna volont\u00e0 di vivere, C\u00e9sar muore nel sonno, dopo avere lasciato una lettera in cui confessa tutto a Manon e la lascia erede di tutti i suoi beni, compresa una quantit\u00e0 incredibile di Luigi d'oro, il tesoro che la famiglia aveva accumulato in un secolo."}
{"id": "1895901", "revid": "486946", "url": "https://it.wikipedia.org/wiki?curid=1895901", "title": "Yellow Kid journalism", "text": ""}
{"id": "1895903", "revid": "287204", "url": "https://it.wikipedia.org/wiki?curid=1895903", "title": "Nazionale Under-20 di pallacanestro dell'Italia", "text": "La Nazionale di pallacanestro italiana Under 20, ex Nazionale italiana Juniores e Nazionale italiana Under 22, \u00e8 una selezione giovanile della Nazionale italiana di pallacanestro, ed \u00e8 rappresentata dai migliori giocatori di nazionalit\u00e0 italiana di et\u00e0 non superiore ai 20 anni. Partecipa a tutte le manifestazioni internazionali giovanili di pallacanestro per nazioni gestite dalla FIBA.\nNel corso degli anni questa selezione ha subito alcuni cambiamenti nel nome, dovuti agli adeguamenti nelle normative della FIBA in fatto di classificazione delle categorie giovanili.\nAgli inizi la denominazione originaria era \"Nazionale Juniores\", in quanto la FIBA classificava le fasce di et\u00e0 sotto i 22 anni con la denominazione \"juniores\". In seguito, denominazione e fasce di et\u00e0 sono state equiparate, divenendo \"Nazionale Under 22\". Dal 2000, la FIBA ha modificato nuovamente il tutto, equiparando sotto la dicitura \"under 20\" sia denominazione che fasce di et\u00e0. Da allora la selezione ha preso il nome attuale.\nAttualmente l'allenatore \u00e8 Adriano Vertemati.\nCompetizioni.\nCampionati Europei.\nLa prima edizione risale al 1992, all'ombra del Partenone, dove l'Italia ha inaugurato la competizione in maniera trionfale.\nFino al 2004 la competizione ha avuto cadenza biennale. Dall'edizione del 2005 ha assunto una cadenza annuale.\nL'Italia li ha ospitati una sola volta, nel 1998 a Trapani, mentre l'edizione del 2007 \u00e8 stata organizzata in sede doppia, rispettivamente nelle citt\u00e0 di Gorizia e Nova Gorica."}
{"id": "1895906", "revid": "767487", "url": "https://it.wikipedia.org/wiki?curid=1895906", "title": "Teoria del mondo a ferro-zolfo", "text": "La teoria del mondo a ferro e zolfo \u00e8 un'ipotesi sull'origine della vita avanzata da G\u00fcnter W\u00e4chtersh\u00e4user, un chimico tedesco impiegato all'ufficio brevetti, che coinvolge forme di ferro e zolfo. \nW\u00e4chtersh\u00e4user propose che una forma primordiale di metabolismo abbia anticipato la genetica. In questo caso metabolismo sta a intendere un ciclo di reazioni chimiche atto a produrre energia in una forma tale da poter essere riutilizzata in altri processi. L'idea centrale \u00e8 che, una volta stabilito un primitivo ciclo metabolico, esso inizi a produrre anche composti pi\u00f9 complessi. L'idea chiave della teoria \u00e8 che questa primordiale chimica della vita sia avvenuta non in acqua ma su superfici minerali come le piriti ferrose presso fonti idrotermali profonde. Si trattava di un ambiente anaerobico, ad alta temperatura (quasi 100\u00a0\u00b0C) e ad alta pressione. Le prime \"cellule\" sarebbero state bolle lipidiche su superfici minerali. W\u00e4chtersh\u00e4user ipotizz\u00f2 un ruolo particolare per l'acido acetico, una semplice combinazione di carbonio, idrogeno, e ossigeno presente nell'aceto. L'acido acetico \u00e8 parte del ciclo dell'acido citrico che \u00e8 fondamentale nel metabolismo cellulare.\nAlcune delle idee fondamentali della teoria del mondo a ferro-zolfo possono essere riassunte in questo modo:\nPi\u00f9 tecnicamente, W\u00e4chtersh\u00e4user ipotizz\u00f2 i seguenti passaggi per la produzione di proteine:\nSia l'acido acetico che l'acido piruvico sono sostanze chiave per il ciclo dell'acido citrico."}
{"id": "1895908", "revid": "124971789", "url": "https://it.wikipedia.org/wiki?curid=1895908", "title": "Cose di Cosa Nostra (saggio)", "text": "Cose di Cosa Nostra \u00e8 un libro che raccoglie delle interviste a Giovanni Falcone fatte dalla giornalista francese Marcelle Padovani.\nStruttura del libro.\nPrologo.\nVengono dati alcuni cenni biografici di Giovanni Falcone e si parla delle sue indagini contro Cosa nostra.\nCapitolo I: Violenze.\nIl capitolo parla delle nuove armi di cui dispone Cosa nostra, come gli AK-47 o i bazooka e non pi\u00f9 la lupara. Poi passa al racconto dei metodi di assassinio dei mafiosi e i grandi omicidi dei boss durante la seconda guerra di mafia. Falcone parla anche dei suoi primi anni in magistratura, quando tutti dicevano che \"la mafia non esiste\".\nCapitolo II: Messaggi e messaggeri.\nGiovanni Falcone parla del linguaggio e dei segni usati dai mafiosi. Poi passa a parlare del fenomeno del pentitismo. Soffermandosi soprattutto su Tommaso Buscetta.\nCapitolo III: Contiguit\u00e0.\nIn questo terzo capitolo il giudice procuratore Falcone spiega come la Mafia e la societ\u00e0 siciliana siano intrecciate l'un l'altra. Rilevante \u00e8 una citazione del libro di Tomasi di Lampedusa, nel quale il principe di Salina definisce il popolo siciliano: stanco e vecchio, vecchissimo.\nInoltre viene ridefinito il concetto di Cosa Nostra.\n\"Il dialogo Stato/Mafia, con gli alti e bassi tra i due ordinamenti, dimostra chiaramente che Cosa Nostra non \u00e8 un anti-stato, ma piuttosto un'organizzazione parallela che vuole approfittare delle storture dello sviluppo economico\" [Citazione Necessaria]\nSempre in questo capitolo emerge la differenza fra un normale magistrato e Falcone. Falcone nacque a Palermo, in Sicilia. Le origini di Falcone sono le stesse di molti altri uomini d'onore. Durante gli interrogatori, egli sa come affrontarli e come farli parlare mettendoli a proprio agio. Fa s\u00ec che l'interpretazione di Giovanni Falcone possa arrivare fin dal principio.\nCapitolo IV : Cosa Nostra.\nIl quarto capitolo espone le caratteristiche di questa istituzione. In Sicilia i mafiosi sono forse pi\u00f9 di 5000. Questi per\u00f2 sono scelti dopo una durissima e accurata selezione. L'uomo d'onore, o meglio, il candidato a diventare uomo d'onore deve rispettare delle regole, delle leggi ferree. Alcune: essere violenti, valorosi, capaci di tenere in mano una calibro 38 e di usarla.\nCapitolo V: Profitti e perdite.\nNel capitolo \"Profitti e perdite\" Falcone parla dei commerci di droga tra Cosa Nostra residente in Sicilia e quella in America, specificandosi poi dei problemi che sorgevano tra queste due, che ormai erano diventate separate una dall'altra.\nCapitolo VI: Potere e poteri.\nL'ultimo capitolo del saggio espone diversi atteggiamenti degli investigatori della mafia che lavoravano con Falcone e anche dei mafiosi. Secondo il giudice, lo Stato aveva le capacit\u00e0 di combattere i criminali mafiosi, ma non ci riusciva in quanto li vedeva pi\u00f9 pericolosi. L'arresto e le confessioni di diversi mafiosi per\u00f2 convinse lo Stato a paragonarli a semplici criminali portando Falcone a dire \"In Sicilia la mafia colpisce i servitori dello Stato che lo Stato non \u00e8 riuscito a proteggere\"."}
{"id": "1895909", "revid": "48992", "url": "https://it.wikipedia.org/wiki?curid=1895909", "title": "Caso scafroglia", "text": ""}
{"id": "1895910", "revid": "48992", "url": "https://it.wikipedia.org/wiki?curid=1895910", "title": "Scafroglia", "text": ""}
{"id": "1895916", "revid": "110157", "url": "https://it.wikipedia.org/wiki?curid=1895916", "title": "Chiesa di San Mamete (Mezzovico-Vira)", "text": "La chiesa parrocchiale di San Mamete \u00e8 un edificio religioso che si trova a Mezzovico, in Canton Ticino.\nStoria.\nL'edificio \u00e8 stato eretto in diverse fasi nel corso dei secoli, a partire dal 1055, con successivi rimaneggiamenti ed ampliamenti. Il campanile risale al XII secolo.\nDescrizione.\nLa chiesa si presenta con pianta a navata unica con cappelle laterali; la copertura \u00e8 lignea a vista, mentre il coro \u00e8 sovrastato da una volta a crociera."}
{"id": "1895918", "revid": "92723", "url": "https://it.wikipedia.org/wiki?curid=1895918", "title": "Beatus vir", "text": "Il Beatus vir \u00e8 l'incipit in latino del Salmo 111; usato fino al Concilio Vaticano II come uno dei cinque salmi dei vespri delle solennit\u00e0 e delle domeniche, \u00e8 stato musicato da molti importanti compositori, soprattutto di epoca barocca, come Francesco Durante, Niccol\u00f2 Jommelli, Antonio Vivaldi, Domenico Zipoli e Claudio Monteverdi; \u00e8 inoltre uno dei brani dei Vespri del Confessore di Wolfgang Amadeus Mozart. Il salmo \u00e8 tuttora usato nella Liturgia delle Ore."}
{"id": "1895919", "revid": "256896", "url": "https://it.wikipedia.org/wiki?curid=1895919", "title": "Forze spaziali russe", "text": ""}
{"id": "1895920", "revid": "51323", "url": "https://it.wikipedia.org/wiki?curid=1895920", "title": "The corporation", "text": ""}
{"id": "1895921", "revid": "599013", "url": "https://it.wikipedia.org/wiki?curid=1895921", "title": "General Bathymetric Chart of the Oceans", "text": "La General Bathymetric Chart of the Oceans, (in italiano Carta batimetrica generale degli oceani), conosciuta anche con la sigla GEBCO, \u00e8 una rappresentazione batimetrica degli oceani e dei mari del mondo.\nIl progetto, attualmente operante sotto gli auspici dell'Organizzazione idrografica internazionale e della Commissione oceanografica intergovernativa dell'UNESCO, nacque con lo scopo di preparare una serie di carte geografiche, a copertura globale, rappresentanti l'andamento del fondale marino, soprattutto ad uso scientifico.\nLe mappe e i prodotti editi dal GEBCO, nel corso degli anni, sono diventate le carte di riferimento della batimetria degli oceani a livello globale.\nStoria.\nL'importanza di disporre di una serie di mappe che descrivessero l'andamento del fondo marino fu una conseguenza della esplosione di interesse per l'esplorazione e lo studio del globo, verificatasi a cavallo fra il XIX ed il XX secolo. Il progetto GEBCO nacque nel 1903, grazie ad un gruppo internazionale di geografi ed oceanografi, guidati da Alberto I di Monaco, organizzatore e finanziatore del progetto. Nel 2003 per celebrare i primi 100 anni di vita del progetto, \u00e8 stato edito il libro \"The History of GEBCO 1903-2003\" che descrive quanto realizzato in un secolo.\nDal 1903 ad oggi sono state prodotte cinque differenti serie di carte batimetriche, composta da 24 carte a scala 1:10.000.000 per coprire, in modo adeguato, tutti i mari e gli oceani.\nLa mole di dati raccolti nel corso degli anni \u00e8 resa disponibile, sotto forma digitale, a favore del mondo scientifico ed educativo.\nOrganizzazione.\nIl lavoro \u00e8 svolto materialmente da un gruppo internazionale di esperti nella mappatura dei fondali marini, i quali hanno sviluppato una notevole variet\u00e0 di prodotti, batimetrici e non.\nIl progetto ha anche attivato un corso universitario di formazione per la batimetria oceanica, originariamente pensato a favore dei Paesi in via di sviluppo ma, successivamente, aperto alla frequenza di tutti, sponsorizzato dalla \"Nippon Foundation\" (Giappone) e tenuto presso l'Universit\u00e0 del New Hampshire."}
{"id": "1895926", "revid": "180559", "url": "https://it.wikipedia.org/wiki?curid=1895926", "title": "Nazionale Under-18 di pallacanestro dell'Italia", "text": "La Nazionale di pallacanestro italiana Under 18, ex Nazionale italiana cadetti, rappresenta una variante giovanile della Nazionale maggiore di pallacanestro, ed \u00e8 rappresentata da una selezione dei migliori giocatori di nazionalit\u00e0 italiana di et\u00e0 non superiore ai 18 anni. Partecipa, sia a livello maschile sia a quello femminile, ai Campionati Europei di categoria giovanile di pallacanestro per nazioni gestiti dalla FIBA.\nAgli inizi la denominazione originaria era \"Nazionale Cadetti\", in quanto la FIBA classificava le fasce di et\u00e0 sotto i 18 anni con la denominazione \"cadetti\". Dal 2000, la FIBA ha modificato il tutto, equiparando sotto la dicitura \"under 18\" sia denominazione che fasce di et\u00e0. Da allora la selezione ha preso il nome attuale.\nPartecipa a tutte le manifestazioni internazionali giovanili di pallacanestro per nazioni gestite dalla FIBA."}
{"id": "1895929", "revid": "124123", "url": "https://it.wikipedia.org/wiki?curid=1895929", "title": "Nati nel 7", "text": ""}
{"id": "1895930", "revid": "110544410", "url": "https://it.wikipedia.org/wiki?curid=1895930", "title": "Nazionale Under-16 di pallacanestro dell'Italia", "text": "La Nazionale di pallacanestro italiana Under 16, ex Nazionale italiana allievi, rappresenta una variante giovanile della Nazionale maggiore di pallacanestro, ed \u00e8 rappresentata da una selezione dei migliori giocatori di nazionalit\u00e0 italiana di et\u00e0 non superiore ai 16 anni. Partecipa, sia a livello maschile sia a quello femminile, ai Campionati Europei di categoria giovanile di pallacanestro per nazioni gestiti dalla FIBA.\nAgli inizi la denominazione originaria era \"Nazionale Allievi\", in quanto la FIBA classificava le fasce di et\u00e0 sotto i 16 anni con la denominazione \"allievi\". Dal 2000, la FIBA ha modificato il tutto, equiparando sotto la dicitura \"under 16\" sia denominazione che fasce di et\u00e0. Da allora la selezione ha preso il nome attuale.\nAttualmente l'allenatore della Nazionale maschile \u00e8 Gregor Fu\u010dka.\nCompetizioni.\nCampionati Europei.\nLa prima edizione risale all'ormai lontano 1971, in Friuli, dove l'Italia ha inaugurato la competizione in maniera positiva vincendo la medaglia di bronzo.\nFino al 2003 la competizione ha avuto cadenza biennale. Dall'edizione del 2004 ha assunto una cadenza annuale.\nL'Italia li ha ospitati due volte, 1971 a Gorizia, 1973 con l'edizione disputatasi in Campania, vincendo un argento nella prima manifestazione.\nPer l'Italia otto medaglie, di cui un oro, tre argenti e quattro bronzi nel medagliere.\nFormazione attuale.\nQuesta \u00e8 la formazione che ha raggiunto il 4\u00ba posto nel Campionato Europeo 2013 di categoria a Kiev:"}
{"id": "1895961", "revid": "1573940", "url": "https://it.wikipedia.org/wiki?curid=1895961", "title": "Chiesa di San Francesco d'Assisi (Genzano di Roma)", "text": "La chiesa di San Francesco d'Assisi \u00e8 un edificio religioso eretto nel XVII secolo come chiesa annessa al convento dei Cappuccini di Genzano di Roma. Adibito al culto della chiesa cattolica fino al 2005, dal 2009 l'edificio ospita la parrocchia della Chiesa ortodossa rumena dedicata a Santa Anastasia martire.\nStoria.\nL'edificio di Genzano fu costruito fra il 1637 e il 1643, annesso al convento dei Cappuccini i quali si trasferirono a Genzano da Nemi, dopo pi\u00f9 di cento anni di permanenza nella precedente sede. A causa della difficolt\u00e0 di portare l'acqua corrente nel convento di Nemi, della posizione scomoda in cui era situato il medesimo e soprattutto per l'ostilit\u00e0 del feudatario di Nemi Mario Frangipane, nel 1637 i frati cappuccini di Nemi presero la decisione di abbandonare il convento nemorense e di trasferirsi a Genzano, dove il duca Giuliano III Cesarini finanzi\u00f2 la costruzione del nuovo convento. Sovrintendente della nuova costruzione fu il cappuccino Fra Michele da Bergamo, in precedenza autore di altri numerosi conventi e chiese attorno a Roma, il quale mor\u00ec nel 1641.\nIl 17 maggio 1642 il cardinale Alessandro Cesarini, fratello del duca Giuliano, consacr\u00f2 personalmente la chiesa, facendo apporre sul muro laterale sinistro del presbiterio la seguente iscrizione:\nLa chiesa dei Cappuccini divenne uno dei punti fermi urbanistici di Genzano, costituendo uno dei vertici del sistema olmario. Nella chiesa sono seppelliti alcuni Cesarini e i primi Sforza Cesarini. Nel 1875, con la soppressione delle corporazioni religiose e l'incameramento dei beni ecclesiastici, la propriet\u00e0 pass\u00f2 al comune di Genzano. La chiesa fu danneggiata durante la seconda guerra mondiale. Alla fine del XX secolo, con l'abbandono del convento da parte dei Cappuccini, la chiesa venne chiusa al culto cattolico e nel 2009 fu concessa alla Chiesa ortodossa rumena (Parrocchia dedicata a Santa Anastasia martire."}
{"id": "1895962", "revid": "1543377", "url": "https://it.wikipedia.org/wiki?curid=1895962", "title": "HIARCS", "text": "HIARCS \u00e8 un motore scacchistico commerciale sviluppato da Mark Uniacke. Il suo nome \u00e8 l'acronimo di \"Higher Intelligence Auto Response Chess System\".\nPanoramica.\nLa prima versione del programma \u00e8 stata pubblicata nel 1980. La versione 11, la prima ad essere supportata da sistemi multiprocessore, \u00e8 stata pubblicata nel dicembre 2006. La versione attuale, ovvero la 14, \u00e8 stata distribuita nell'agosto 2012.\nLa forza del programma deriva pi\u00f9 dai suoi algoritmi posizionali che dalla sua velocit\u00e0 di ricerca.\nCompatibilit\u00e0.\nHIARCS \u00e8 supportato da Microsoft Windows, macOS, e (dal 2004) da sistemi operativi basati sull'architettura ARM come Palm OS. \u00c8 uno dei pochi software scacchistici di alto livello compatibili con macOS.\nPDA.\nHIARCS 9.5 per PDA si classific\u00f2 5\u00b0 in un'approfondita analisi del Dr. Axel Schumacher , ed \u00e8 stato il primo programma scacchistico per PDA a battere un GM, quando il 22 gennaio 2005 sconfisse due volte il GM Jan Gustafsson, pareggiando altre due partite in un match di 4 partite.\nRisultati.\nHIARCS ha vinto il Campionato Mondiale di scacchi per computer del 1993.\nNel gennaio del 2003 HIARCS gioc\u00f2 un match di 4 partite contro il GM Evgenij Bareev, l'ottavo scacchista pi\u00f9 forte al mondo in quel periodo. Tutte le partite finirono patte, quindi il match fin\u00ec alla pari.\nDal 2005 \u00e8 il pi\u00f9 forte software di scacchi per palmari. \u00c8 in testa alla classifica della SSDF per palmari, ed era considerato il motore pi\u00f9 forte fra 63 motori per palmari.\nHIARCS 10 con le impostazioni \"Ipermoderne\" attivate si classific\u00f2 secondo nella SSDF rating list dell'8 giugno 2006, con un rating di 2856.\nHIARCS \u00e8 rimasto fra i 5 rating pi\u00f9 alti della SSDF pi\u00f9 a lungo di ogni altro motore scacchistico.\nHIARCS ha vinto il 17\u00b0 \"International Paderborn Computer Chess Championship\", nel dicembre del 2007.\nCuriosit\u00e0.\nSembra che HIARCS 10 sia stato il motore usato dai complici dello scacchista indiano Umakant Sharma, espulso dalle competizioni scacchistiche per aver probabilmente ricevuto le mosse calcolate dal software attraverso un dispositivo bluetooth incorporato nel suo auricolare."}
{"id": "1895968", "revid": "241195", "url": "https://it.wikipedia.org/wiki?curid=1895968", "title": "Protocellula", "text": ""}
{"id": "1895969", "revid": "61051", "url": "https://it.wikipedia.org/wiki?curid=1895969", "title": "Napier Aero Engines", "text": ""}
{"id": "1895970", "revid": "767487", "url": "https://it.wikipedia.org/wiki?curid=1895970", "title": "X Plastaz", "text": "Gli X Plastaz sono una crew (gruppo musicale) tanzaniana, fra le pi\u00f9 note dello hip hop africano noto come bongo flava.\nLo stile degli X Plastaz \u00e8 caratterizzato dalla contaminazione fra l'hip hop internazionale e la tradizione canora dell'etnia Masai, rappresentata dal cantante Merege; sulle sue melodie vocali, in lingua maa, si sovrappone il rap degli altri membri del gruppo, in swahili e haya.\nAlcuni loro brani, come \"Msimu kwa msimu\", \"Aha!\", e \"Dunia dudumizi\", sono considerati classici del genere bongo flava.\nStoria.\nOrigini.\nIl primo nucleo del gruppo comprendeva i due fratelli Ruff e Gsann, di Arusha, e un loro collega e coinquilino di nome Ziggy, originario della Regione di Tanga. I tre iniziarono a fare hip hop nel 1995, mentre erano impiegati in un salone di parrucchiere. La formazione comprendeva originariamente un quarto elemento, che per\u00f2 abbandon\u00f2 quasi subito il gruppo per proseguire gli studi.\nNel 1996 furono notati da Bonnie Luv, un noto produttore discografico di Dar es Salaam, che fece loro incidere alcuni singoli. Il loro primo successo nazionale fu \"Bamiza\" (1998), che rimase per diverse settimane fra i brani pi\u00f9 trasmessi alla radio. Segu\u00ec un altro successo importante a livello nazionale, \"Wachaga piga chata\".\nL'ingresso di Merege.\nNel 1997 gli X Plastaz visitarono un villaggio tradizionale masai a ovest di Arusha e conobbero Merege, che era il campione di canto del suo gruppo di et\u00e0. Successivamente, i fratelli e Merege iniziarono a esibirsi insieme nei dintorni di Arusha e Moshi, e nel 2001 composero i loro primi brani di \"masai hip hop\", unendo il cantato di Merege al rap.\nCon questa formazione e il nuovo stile derivato da fusione fra hip hop e musica tradizionale, gli X Plastaz iniziarono ad acquisire visibilit\u00e0 internazionale, iniziando a esibirsi anche in Europa, anche grazie alle attenzioni riservate al gruppo da Jay Rutledge, editore delle raccolte di musica etnica della serie \"Rough Guides\".\nNel 2004, l'etichetta discografica tedesca Out Here Records pubblic\u00f2 il loro primo album \"Maasai Hip Hop\", che includeva anche i brani resi famosi dalle \"Rough Guides\".\nLa morte di Faza Nelly.\nIl fondatore del gruppo Nelson Chrizostom Rutta, in arte Faza Nelly, muore il 29 marzo 2006 a seguito di gravi ferite ai polmoni dovute all'accoltellamento ad opera di un suo vicino di casa, affetto da gravi turbe psichiche. Il gruppo, a seguito dell'evento, decide di non sciogliersi e di continuare a lavorare al proprio secondo album."}
{"id": "1895975", "revid": "1305772", "url": "https://it.wikipedia.org/wiki?curid=1895975", "title": "Virtua Striker", "text": "Virtua Striker \u00e8 una serie di videogiochi sportivi a tema calcistico prodotta da SEGA. Inizialmente sviluppati per cabinati arcade dalla SEGA, \u00e8 stato in seguito convertito per console (Dreamcast e Gamecube) e continuato da Amusement Vision.\nSerie.\n\"Virtua Striker\".\nCapostipite della saga e largamente ispirato ai Mondiali calcistici del 1994, il gioco prevede la scelta delle squadre partecipanti alla relativa manifestazione. Le partite totali del torneo mondiale sono 4 (ottavi, quarti, semifinale e finale); se si vince la finale usando solamente un credito, si avr\u00e0 la possibilit\u00e0 di disputare lo \"special match\" contro la squadra \"F.C. SEGA\", nella quale competono i programmatori della serie.\nNonostante i modelli poligonali molto grezzi, si pu\u00f2 notare un discreto tentativo di riprodurre le fattezze dei calciatori coinvolti durante le partite (ad esempio, nella nazionale italiana saranno facilmente riconoscibili Franco Baresi e Roberto Baggio).\nLo schema di controllo prevede tre pulsanti, ai quali corrispondono pi\u00f9 funzioni (in base all'eventuale possesso o meno del pallone): passaggio rasoterra, passaggio alto, tiro, tackle in scivolata, cross, colpo di testa.\nLa durata standard della partita \u00e8 di 90\": allo scadere del tempo regolamentare, il gioco concede ulteriori minuti di recupero (\u00abinjury time\u00bb). Se il risultato \u00e8 in parit\u00e0, la sfida prosegue con i tempi supplementari (in cui vige il golden goal) e gli eventuali tiri di rigore: la squadra che gioca in casa batte per prima dal dischetto.\nIl videogame fu distribuito per le sale giochi nel 1994 sulla piattaforma Model 2 di SEGA e, al contrario di tanti altri giochi usciti sfruttando la stessa scheda madre, non fu convertito per la console casalinga SEGA del tempo, ossia il Saturn.\nIl primo \"Virtua Striker\" rimase un'esclusiva delle sale giochi per tanti anni, fino a che non divenne disponibile per Xbox 360 e PS3 tramite Live Arcade e PlayStation Network; questa re-release del gioco fu tuttavia limitata ai soli marketplace giapponesi.\nNazionali rappresentate.\nNella prima versione erano presenti 18 squadre nazionali:\n\"Virtua Striker 2\".\nDistribuito inizialmente nel 1997 per la scheda Model 3 e rivisitato numerose volte fino all'anno 2000, \"Virtua Striker 2\" \u00e8 il capitolo di maggior successo della saga e da molti appassionati \u00e8 anche considerato il capitolo migliore del brand.\n\u00c8 il capitolo di \"Virtua Striker\" con pi\u00f9 versioni in assoluto (ben cinque, contando anche il gioco originale) e il primo a godere di un port per console casalinghe, ovverosia la versione 2000.1 pubblicata per Dreamcast, che oltre alla modalit\u00e0 arcade tradizionale ne aggiunge altre di nuove, come la possibilit\u00e0 di competere in un vero e proprio campionato del mondo partendo dai gironi di qualificazione.\nLa versione 2000, ultima di questo filone uscita per le sale giochi e la pi\u00f9 completa tra quelle che si sono succedute, \u00e8 stata l'unica a non essere pubblicata su Model 3: SEGA, per facilitare anche la successiva conversione per il Dreamcast, distribu\u00ec la versione 2000 sulla scheda NAOMI, che dal punto di vista hardware era praticamente identica alla sua controparte casalinga.\nIl gioco non tradisce la classica ricetta introdotta nel primo capitolo, quindi lo schema di controllo rimane praticamente invariato cos\u00ec come la progressione nel gioco stesso; di conseguenza, vincendo il torneo con un solo credito potremo affrontare la F.C. SEGA, che da questo capitolo in poi introdurr\u00e0 un easter egg diventato una costante della saga. Ad un certo punto della partita, infatti, la F.C. SEGA sostituir\u00e0 tre membri del proprio team (uno dei quali \u00e8 sempre il portiere); nella versione 2000, occasionalmente, una delle riserve che far\u00e0 il suo ingresso in campo sar\u00e0 Bean The Dynamite, protagonista di Dynamite Dux e personaggio giocabile in Sonic The Fighters.\nTuttavia, per la prima volta in questo capitolo viene introdotta una delle pietre miliari della serie: il \"Best Goal\", ossia un sistema di punteggi che premia l'azione pi\u00f9 spettacolare attuata per mandare la palla in rete, sia essa un'azione particolarmente elaborata o un tiro molto potente dalla lunga distanza o un tiro al volo al termine di una manovra corale.\nNella versione 2000 vengono introdotte altre due squadre bonus: la MVP Yuki Chan, composta da personaggi cartooneschi e bizzarri, e la MVP Royal Genki, composta perlopi\u00f9 da alieni. Caratteristica peculiare risiede nel fatto che, nonostante queste squadre vantino un'entit\u00e0 propria (con tanto di cambiamento delle condizioni atmosferiche del campo da gioco e l'utilizzo di un pallone totalmente diverso dal solito - una palla rossa di gomma nel caso della Yuki Chan e un pallone a forma di Saturno nel caso della Royal Genki) le tattiche di gioco e la formazione saranno prese casualmente da una delle nazionali presenti nel gioco.\nLa prima versione di \"Virtua Striker 2\" gode di un clamoroso quanto caratteristico errore di programmazione, pi\u00f9 precisamente per quanto riguarda l'intelligenza artificiale dei portieri. Gli estremi difensori, infatti, erano spesso e volentieri propensi a stare fuori dai pali, rendendoli estremamente vulnerabili a tiri ben piazzati. Il trucco pi\u00f9 usato per sorprenderli \u00e8 tirare con la massima potenza dalla trequarti; in tal modo il pallone scender\u00e0 con la traiettoria giusta da oltrepassare il portiere stesso e infilarsi proprio sotto la traversa. Proprio grazie a questo errore, tra gli appassionati venne coniato il termine \"tiro da centrocampo\" o \"tiro alla Holly e Benji\", in riferimento al tiro speciale di Oliver Hutton che era, per l'appunto, un tiro da centrocampo, per caratterizzare questa particolarit\u00e0, che tuttavia fu praticamente annullata gi\u00e0 dalla versione '98, nella quale l'IA dei portieri fu nettamente migliorata.\n\"Virtua Striker 2\" presenta, per la prima volta nella saga, l'inclusione di una Nazionale su licenza, ossia quella del Giappone, che gi\u00e0 dalla versione '98 comincia a sfoggiare i suoi completi marchiati Adidas e i modelli dei giocatori rispecchiano le loro controparti reali. Sempre della medesima versione \u00e8 caratteristica l'inclusione del Tricolore, pallone ufficiale fornito da Adidas durante i Mondiali di Francia 1998.\nNazionali rappresentate.\nLa versione originale di \"Virtua Striker 2\" ha avuto 24 squadre. Le nuove squadre sono in grassetto:\nDalla \"Version '98\", la scaletta \u00e8 stata modificata per descrivere solo le 32 squadre che hanno partecipato alla Coppa del Mondo 1998:\n\"Virtua Striker 3\".\n\"Virtua Striker 3\" fu distribuito nel 2001 sempre su piattaforma NAOMI, tuttavia, a causa del maggior numero di dati e alle migliorie introdotte rispetto al capitolo precedente, il gioco fu disponibile perlopi\u00f9 su supporto GD-ROM (seppur ne esistano delle versioni su PCB classica). Questo \u00e8 il primo capitolo del brand a essere sviluppato da Amusement Vision, dopo che tutti i giochi precedenti erano stati sviluppati dallo studio AM2 di Yu Suzuki.\nIl terzo capitolo della serie condivide tanti tratti in comune col suo predecessore ma ne aggiunge altri molto interessanti: primi fra tutti la suddivisione delle partite tra primo e secondo tempo nonch\u00e9 l'aggiunta dei cartellini, quantomeno necessaria in quanto mancante nei due giochi precedenti; la mancanza dei cartellini, soprattutto in \"Virtua Striker 2\", spesso riduceva le partite ad un continuo fare falli una volta che un giocatore aveva messo a segno il primo gol, rendendo di conseguenza le partite noiose. Tuttavia, \u00e8 proprio sui cartellini che molti fan hanno dei problemi con questo capitolo: la severit\u00e0 degli arbitri, infatti, \u00e8 molto elevata, e non \u00e8 raro che un fallo commesso nelle prime battute di gara risulti in un cartellino rosso diretto. Pi\u00f9 in generale, una buonissima parte dei falli sono puniti severamente, e non \u00e8 cosa insolita che le partite su \"Virtua Striker 3\" si concludano con almeno un giocatore espulso, quando non di pi\u00f9.\nUn anno dopo, sull'hardware Triforce, viene distribuita una nuova versione di \"Virtua Striker 3\", rinominata \"Virtua Striker 2002\" in riferimento agli imminenti Mondiali in Giappone e Sud Corea, che amplia di molto l'esperienza di gioco gi\u00e0 stabilita con la versione originale: non solo \u00e8 raddoppiato il numero delle squadre disponibili, ma adesso le formazioni in campo rispecchiano molto di pi\u00f9 quelle delle vere nazionali grazie alle numerazioni che possono finalmente andare sopra il numero 11 (ad esempio, il portiere della Francia Barthez, che tradizionalmente indossava la casacca numero 16, in questi giochi prima di \"Virtua Striker 2002\" aveva sempre indossato il numero 1, tuttavia con questo capitolo l'estremo difensore transalpino ha potuto vestire il suo numero solito). Inoltre, i nomi dei giocatori vengono visualizzati in un rettangolo apposito in basso allo schermo, sebbene gli unici su licenza siano, ancora una volta, solo quelli appartenenti alla Nazionale giapponese. \u00c8 stato infine introdotto un indicatore di energia, che si consuma mano a mano che un giocatore resta in campo; quando quest'indicatore si svuoter\u00e0, i movimenti del giocatore affaticato saranno meno reattivi e le sue giocate meno precise. \u00c8 stata inoltre migliorata la logica degli arbitri, seppure mantengano molto alta la loro severit\u00e0 in fatto di cartellini.\nLe squadre bonus, infine, presentano una novit\u00e0: \u00e8 stata rimossa la Royal Genki ma al suo posto \u00e8 subentrata la FC Sonic, squadra in cui militano Sonic, Tails, Knuckles, Amy Rose, svariati Chao e il Dr. Eggman, quest'ultimo schierato come portiere.\nDa \"Virtua Striker 2002\" \u00e8 stato realizzato una conversione casalinga in esclusiva per il Nintendo Gamecube, rinominato \"Virtua Striker 3 ver. 2002\", che presenta tutte le caratteristiche della sua controparte da sala salvo la rimozione della modalit\u00e0 arcade vera e propria in favore della Coppa Internazionale gi\u00e0 vista nel capitolo per Dreamcast. La versione per GameCube \u00e8, inoltre, il primo gioco della saga a fornire il supporto multilingua e le sostituzioni prima della partita e tra il primo e il secondo tempo, caratteristiche che verranno poi ereditate da \"Virtua Striker 4\".\u00c8 presente un editor per poter inserire i nomi originali dei giocatori,inoltre vi \u00e8 un editor per le caratteristiche fisiche e delle abilit\u00e0 dei giocatori.\nNazionali rappresentate.\nLa versione originale di \"Virtua Striker 3\" ha 32 squadre nazionali:\nLa \"Version 2002\" ha 64 squadre, divise in zone continentali:\nNordamerica e Centroamerica\nSudamerica\nAfrica\nEuropa A (meridionale)\nEuropa B (settentrionale)\nAsia\nOceania\n\"Virtua Striker 4\".\nDistribuito a partire dal 2005 sempre su piattaforma Triforce, \"Virtua Striker 4\" riprende quasi tutte le meccaniche da \"Virtua Striker 2002\" ma con diverse aggiunte non indifferenti.\nDal punto di vista dei comandi, \u00e8 stato aggiunto un quarto pulsante, quello dello scatto, novit\u00e0 assoluta per la saga ma che ormai era una vera e propria consuetudine per i giochi di calcio su console da quasi una decina di anni. Il percorso di gioco \u00e8 stato inoltre leggermente allungato: infatti, prima di accedere agli ottavi di finale, il giocatore dovr\u00e0 affrontare un match preliminare, la cui vittoria, ovviamente, comporter\u00e0 la qualificazione della propria squadra. Per la prima volta in sala giochi, un gioco della serie permette le sostituzioni dei giocatori tra il primo e il secondo tempo, caratteristica ereditata dalla versione per GameCube di \"Virtua Striker 3\". Inoltre, grazie proprio a questo quarto capitolo, un gioco della serie destinato alle sale giochi \u00e8 giocabile in altre lingue al di l\u00e0 dell'inglese: di conseguenza, \u00e8 possibile giocare ad un cabinato di \"Virtua Striker 4\" con i testi e il parlato completamente in italiano.\nUn'altra aggiunta importante riguarda la concessione dei nomi e delle fattezze dei calciatori reali: di conseguenza, anche se, di fatto, l'unica nazionale totalmente su licenza sar\u00e0 nuovamente quella del Giappone, potremo comunque godere dell'effettiva presenza dei giocatori pi\u00f9 importanti del panorama mondiale di allora, tra cui Beckham, Ronaldinho, Zidane e \u0160ev\u010denko.\nNel 2006 venne pubblicato \"Virtua Striker 4 ver. 2006\", relativo appunto ai mondiali di Germania. Questa versione si presenta praticamente identica all'originale ma sostituisce alcune nazionali con altre che hanno effettivamente partecipato alla competizione (come ad esempio il Ghana e il Togo, che hanno sostituito gli Emirati Arabi e l'Egitto); \u00e8 stato cambiato anche il pallone usato durante le partite. Infatti, per questa versione il pallone in gioco sar\u00e0 il Teamgeist, match ball ufficiale dei Mondiali 2006 fornito dall'Adidas.\nNazionali rappresentate.\nIl gioco ha 64 squadre, divise in zone continentali, come \"Virtua Striker 3 ver. 2002\". I nomi in grassetto indicano nuove aggiunte alla serie:\nNordamerica e Centroamerica\nSudamerica\nAfrica\nEuropa A (occidentale)\nEuropa B (centrale)\nEuropa C (orientale)\nAsia\nOceania\nIn \"Virtua Striker 4 ver. 2006\", 12 nazioni sono stati rimossi dalla scaletta (Austria, EAU, Egitto, Galles, Honduras, Israele, Kuwait, Marocco, Per\u00f9, Qatar, Tonga e Ungheria) ma c'\u00e8 ancora un totale di 64 squadre. Nuove squadre sono in grassetto; squadre di ritorno da versioni precedenti sono in \"corsivo\":\nNordamerica e Centroamerica\nSudamerica\nAfrica\nEuropa A (occidentale)\nEuropa B (centrale)\nEuropa C (orientale)\nAsia\nOceania"}
{"id": "1895976", "revid": "741067", "url": "https://it.wikipedia.org/wiki?curid=1895976", "title": "Umberto Melnati", "text": "Biografia.\nFiglio d'arte di Gino Pietro e Marcella Conti, si specializz\u00f2 giovanissimo nel ruolo di secondo brillante. Durante la prima Guerra Mondiale fu un generico attore in varie compagnie per approdare nel 1919 alla compagnia di Alfredo De Sanctis.\nNel 1931 entr\u00f2 in compagnia con Vittorio De Sica e Giuditta Rissone e insieme parteciparono a \"Za Bum n. 8\" e \"n. 10\".\nFu nelle famose riviste prodotte da Luciano Ramo e Mario Mattoli, come \"Lucciole della citt\u00e0\" (Falconi e Biancoli (1931), che maturarono i celebri duetti (\"D\u00fcra minga\") tra Melnati e De Sica, prontamente esportati nell'universo radiofonico all'interno delle programmazioni \"offerte da\".\nNel 1938 interpret\u00f2 la Pietra di paragone in \"Come vi piace\" di William Shakespeare, per la regia di Jacques Copeau, con Massimo Pianforini, Enzo Biliotti, Sandro Ruffini, Guido Gatti, Fernando Farese, Nerio Bernardi, Giuseppe Pierozzi, Franco Scandurra, Checco Rissone, Nella Bonora, Letizia Bonini e Zoe Incrocci nel Giardino di Boboli a Firenze.\nRadio e televisione.\nIl terzetto De Sica-Melnati-Rissone riscosse per un decennio un enorme successo, anche grazie ai dischi e agli sketch tratti dalle riviste che i protagonisti incidevano per la Dischi Columbia e che venivano poi trasmessi anche per radio, e affianc\u00f2 all'attivit\u00e0 teatrale quella cinematografica e radiofonica (la prima puntata di \"Scenette radiofoniche\" per la ditta di liquori Bisleri nel 1937).\nIl successo di Melnati fu subito legato a una inconfondibile voce stridula e un po' nasale che l'attore enfatizzava nel contrastato duo canoro con l'amico De Sica o doppiando i caratteristi nei film del tempo.\nMelnati fu anche uno dei primi attori impiegati dalla RAI nei primi lavori di \"fiction\": nel 1958, quando l'emittente di stato trasmetteva da soli quattro anni, fu fra gli interpreti del programma televisivo \"Il teatro dei ragazzi\" che proponeva storie sceneggiate destinate all'infanzia e all'adolescenza.\nCinema.\nRaggiunta a met\u00e0 degli anni trenta una grande notoriet\u00e0 grazie ad alcune celebri interpretazioni cinematografiche, come \"Due cuori felici\" (1932), \"Mille lire al mese\" (1938), \"Cortocircuito\" (1943), nel dopoguerra l'attore torn\u00f2 alla rivista accanto ai volti pi\u00f9 noti del tempo (De Sica, Merlini, Isa Pola, Milly), non disdegnando interpretazioni pi\u00f9 impegnative.\nOrmai per\u00f2 l'artista era attratto definitivamente dai mezzi di massa e da una carriera radiofonica consolidata: si possono ricordare, tra le numerose altre, le sue partecipazioni alle commedie \"Non ti conosco pi\u00f9\" (1950) e \"Buonanotte, Patrizia\" (1960), entrambe per la regia di Benedetto, oltre al successo in alcune commedie trasmesse dalla televisione, come \"Zampa di velluto\", \"Milizia territoriale\", \"Jack l'infallibile\", \"La moglie di pap\u00e0\".\nLa sua interpretazione migliore, tesa pi\u00f9 al patetico che al comico, resta quella del vecchio attore cinematografico che sopravvive proiettando in feste private i grandi capolavori del muto, nella pellicola \"La valigia dei sogni\" (1953) di Luigi Comencini. \nAttore brillante dalla recitazione nervosa, aveva un parlare spesso convulso che fece il successo delle sue barzellette e dei monologhi teatrali e radiofonici. Incarn\u00f2 il trionfo dello spettacolo radiofonico leggero, fatto di improvvisazioni e interventi di breve respiro che tanta attrazione esercitavano sull'ascoltatore del tempo; come ricorda nelle sue memorie \"Cos\u00ec... per ridere\" (1954), i suoi interventi alla radio spesso erano solo \"chiacchieratine\" adattate da barzellette di repertorio che l'attore sviluppava fino a portarle alla durata radiofonica di una decina di minuti.\nTelevisione.\nProsa televisiva RAI"}
{"id": "1895980", "revid": "729019", "url": "https://it.wikipedia.org/wiki?curid=1895980", "title": "Napier Gazelle", "text": "Il Napier Gazelle, poi Rolls-Royce Gazelle, era un motore aeronautico turboalbero prodotto del 1956 dall'azienda britannica Napier Aero Engines e dal 1961, dopo l'assorbimento di questa, dalla Rolls-Royce Limited.\nStoria.\nL'esigenza di poter disporre sul mercato britannico di un motore turboalbero di produzione nazionale spinse la Napier Aero Engines, la controllata Napier &amp; Son specializzata in motori aeronautici, a progettare nel 1954 il Gazelle, il cui primo prototipo era funzionante gi\u00e0 nel dicembre 1955. In sede di progettazione venne dotato della capacit\u00e0 di funzionamento, e perci\u00f2 di installazione, sia in orizzontale che in verticale, con tutta la gamma intermedia di inclinazioni possibili.\nDestinato ad equipaggiare elicotteri, il Gazelle venne utilizzato per motorizzare il Westland Wessex HAS.3 ed il Bristol Belvedere (diventato in seguito Westland Belvedere), entrambi da trasporto."}
{"id": "1895981", "revid": "767487", "url": "https://it.wikipedia.org/wiki?curid=1895981", "title": "Neboj\u0161a Marinkovi\u0107", "text": "Carriera.\nCresciuto nelle giovanili del , debutta in prima squadra giovanissimo, nel 2003, e vi rimane fino al 2007 vincendo il campionato 2004-2005.\nNell'estate del 2007 passa in prestito al club greco dell'Iraklis, dove rimane per\u00f2 solamente fino al marzo del 2008, quando, sempre in prestito, passa al Djurg\u00e5rdens IF, dove gioca solo per tre mesi.\nNell'estate del 2008 viene ingaggiato dal \u010cukari\u010dki Stankom. Successivamente gioca in Spagna nel Gimnastic, prima di tornare in patria nel Teleoptik, mentre nel 2010 passa agli israeliani del Maccabi Petah Tiqwa."}
{"id": "1895982", "revid": "767487", "url": "https://it.wikipedia.org/wiki?curid=1895982", "title": "L'ultima carrozzella", "text": "L'ultima carrozzella \u00e8 un film del 1943 diretto da Mario Mattoli.\nTrama.\nAntonio Urbani, detto \"Toto\", \u00e8 un vetturino romano. L'uomo nutre una forte antipatia per i tassisti, a suo parere rei di causare la progressiva estinzione delle carrozzelle a cavalli e dei loro conducenti. Uno di questi tassisti \u00e8 il suo ex-amico Pasquale, insieme al figlio Roberto. Un giorno Toto fa salire sulla sua vettura una canzonettista che ha fretta di arrivare alla stazione per prendere il treno, e nella concitazione dimentica sulla carrozzella una valigetta.\nSubito dopo Toto, ormai sulla strada di casa, viene investito dall'auto guidata da Roberto.\nIl giorno dopo Toto legge l'annuncio della valigetta smarrita e si d\u00e0 da fare per restituirla alla proprietaria, portandola presso la pensione in cui alloggia. Ne riceve una ricompensa che, insieme al comico Valentino, coinquilino della canzonettista appena conosciuto, andr\u00e0 a puntare su una corsa di cavalli, vincendo una cospicua somma. Ma qualche giorno dopo viene accusato dalla canzonettista di aver sostituito un prezioso anello che si trovava nella valigetta con uno falso, e riceve una denuncia. Si trova quindi in tribunale a doversi difendere dall'accusa, e sar\u00e0 anche grazie all'aiuto di Roberto che verr\u00e0 scagionato."}
{"id": "1895986", "revid": "287204", "url": "https://it.wikipedia.org/wiki?curid=1895986", "title": "Nebojsa Marinkovic", "text": ""}
{"id": "1895990", "revid": "729019", "url": "https://it.wikipedia.org/wiki?curid=1895990", "title": "Napier &amp; Son", "text": "La Napier &amp; Son era un'azienda automobilistica ed aeronautica britannica attiva anche, tramite una sussidiaria, la Napier Aero Engines, nella produzione di motori aeronautici.\nLe origini.\nDavid Napier, secondo figlio del Duca di Argyll, nacque nel 1785. Mentre i cugini intrapresero l'attivit\u00e0 cantieristica David scelse di seguire gli studi di ingegneria in Scozia fondando l'azienda a Lloyds Court, St Giles, Londra, nel 1808. A lui si deve una serie di progetti riguardanti presse azionate a vapore, alcune prodotte dalla Hansard (HMG's printer), e sviluppate per la stampa dei giornali. Nel 1830 si trasfer\u00ec a Lambeth, South London.\nTra il 1840 ed il 1860, la Napier risultava un'azienda molto prospera, dotata di uno stabilimento ben attrezzato e con una forza lavoro tra i 200 ed i 300 operai. La produzione, rivolta a molteplici attivit\u00e0, era composta da centrifughe per la lavorazione dello zucchero, torni e trapani, macchinari per la costruzione di munizioni per la Woolwich Warren e gru ferroviarie. James, il figlio pi\u00f9 giovane nato nel 1823, cominci\u00f2 a lavorare per l'azienda paterna dal 1837, succedendogli alla guida nel 1867, e successivamente, dopo la morte del padre nel 1873, si specializz\u00f2 nella produzione di macchinari di precisione per il conio di monete e per la stampa di francobolli e banconote. James, sebbene dimostrasse ottime qualit\u00e0 ingegneristiche, non era altrettanto capace nella gestione economica, arrivando a contare, nel 1895, solo su 7 dipendenti, trovandosi cos\u00ec nelle condizioni di mettere in vendita l'azienda, peraltro senza riuscirci.\nMontague, figlio di James nato nel 1870, eredit\u00f2 l'azienda di famiglia nel 1895, assieme alla spiccata abilit\u00e0 ingegneristica del padre. Montague aveva la passione per il ciclismo che praticava lui stesso a livello amatoriale. In questo ambito conobbe l'australiano Selwyn Edge, che sarebbe diventato in seguito un dirigente della Dunlop Rubber e collega di H. J. Lawson a Londra, anche lui corridore dilettante ma sutricicli a motore. Edge convinse Montague a modificare la sua Panhard (\"Old Number 8\"), con la quale vinse la Paris-Marseilles-Paris del 1896 adottando uno sterzo azionato da un volante e migliorandone la lubrificazione.\nNon soddisfatto del risultato, Napier si offr\u00ec di installare un motore di sua progettazione, un due cilindri in linea da 8 hp (6 kW) dotato di accensione comandata, un motore dalla tecnologia pi\u00f9 avanzata rispetto al motore a testa calda di cui era dotata la Panhard. Edge rimase soddisfatto della proposta di Napier accettando non solo la modifica ma decise, in collaborazione con Harvey du Cros, suo dirigente quando lavorava in Dunlop, di fondare una nuova azienda, la Motor Power Company con sede a Londra, acquistando l'intera produzione. Il primo di un iniziale ordine di sei unit\u00e0, tre tra due cilindri (8\u00a0hp) e quattro cilindri (16\u00a0hp), interamente realizzati in alluminio da Mulliners (Northampton), venne consegnato il 31 marzo 1900, pagato da Edge \u20a4 400 ad unit\u00e0 e rivenduta poi a 500 \u20a4.\nNel 1912, a seguito di una controversia con Edge, Napier acquist\u00f2 i diritti di distribuzione, rilev\u00f2 l'azienda innalzando la produzione a circa 700 autovetture annuali, molte delle quali acquistate dai taxisti londinesi.\nIn quegli anni la gamma era composta da solo sei modelli. L'ultima autovettura prodotta dalla Napier venne disegnata da A. J. Rowledge, progettista anche del Napier Lion, prodotto successivamente dalla Rolls-Royce Limited dal 1921, un motore 6 cilindri in linea da 40/50\u00a0hp (30/37\u00a0kW) 377 in\u00b3 (6\u00a0177\u00a0cm\u00b3) (102\u00d7127\u00a0mm, 4\u00d75\u2033), realizzato in lega leggera, caratterizzato da cilindri e teste separate, distribuzione a singolo angolo a camme in testa, 7 supporti di banco montati su cuscinetti a sfera, accensione a doppio magnete e bobina, carburatori Napier-SU. Fino al 1924 ne furono realizzate 187, dopodich\u00e9 la Napier cess\u00f2 la costruzione di autoveicoli dopo aver raggiunto un totale di 4\u00a0258 unit\u00e0.\nOltre ad un programma di partecipazione alle competizioni automobilistiche, la Napier acquist\u00f2 notoriet\u00e0 per aver prodotto la prima autovettura in grado di valicare le Montagne Rocciose Canadesi, condotta da Charles Glidden in compagnia della moglie percorrendo le 3\u00a0536 mi (5\u00a0690 km) che dividono Boston da Vancouver.\nAttivit\u00e0 agonistica.\nRiconoscendo l'importanza della notoriet\u00e0 proveniente dalla partecipazione alle corse automobilistiche, fino ad allora ignorate dalle case automobilistiche britanniche, Edge iscrisse una Napier 8\u00a0hp (6\u00a0kW) a nome Edward Kennard alla \"Thousand Miles Classic Trials\", una competizione di circa 1\u00a0000\u00a0km organizzata dal Royal Automobile Club. In coppia con Kennard e con Edge alla guida, sul percorso che andava da Newbury a Edimburgo e ritorno, vinsero la loro classe, essendo uno dei soli 35 equipaggi arrivati al traguardo (su 64 partiti) e uno degli appena 12 che mantennero la velocit\u00e0 media necessaria richiesta, 12\u00a0mph (19\u00a0km/h) in Inghilterra e 10\u00a0mph (16\u00a0km/h) in Scozia.\nLa ricaduta commerciale si concretizz\u00f2, dal giugno 1900, in un ordine di otto vetture 16\u00a0hp che conferm\u00f2 ad Edge la validit\u00e0 dell'idea e che lo spron\u00f2 ad iscriversi alla Parigi-Tolosa-Parigi di 1\u00a0350\u00a0km, facendo coppia con Rt. Hon. Charles S. Rolls (della Rolls-Royce Limited) in qualit\u00e0 di meccanico al seguito. La loro vettura, dotata di motore ad aste e bilancieri dalla cilindrata di 301,6 in\u00b2 (4,94 L) (4x6\" \u2013 101,6\u00d7152,4\u00a0mm), questa volta ebbe per\u00f2 minor fortuna dovendosi fermare prima del traguardo a causa di problemi alla bobina ed all'impianto di raffreddamento.\nNel 1901, Montague disegn\u00f2 una vettura che certamente non difettava in velocit\u00e0 massima, dotandola di un motore dalla cilindrata di 995,5 in\u00b2 (16,3 L) (6,5\u00d77,5\" \u2013 165,1\u00d7190,5\u00a0mm) a valvole laterali capace di 76.807 Watt ad 800 giri/min su un interasse di 115 in (2\u00a0921\u00a0mm) accoppiato ad un cambio di velocit\u00e0 a 4 rapporti e trasmissione a catena. Denominata 50\u00a0hp, ne furono completati solo 2 o 3 esemplari tra cui uno per la Rolls-Royce. Edge ne iscrisse una alla Gordon Bennett Cup del 1901, con il solo scopo di testarla su strada (il percorso venne terminato il 25 maggio, solo quattro giorni prima della corsa), con Montague nel ruolo di seconda guida e meccanico. La vettura per\u00f2 venne squalificata in quanto vennero montati pneumatici francesi in luogo degli originali Dunlop, operazione non consentita dal regolamento che prescriveva che tutte le parti fossero realizzate da una sola nazione. Contemporaneamente la vettura iscritta alla Parigi-Bordeaux fu costretta al ritiro per problemi alla frizione.\nNel 1902 Gordon Bennett, Girardot su CGV, Fournier su Mors, e Ren\u00e9 de Knyff su Panhard preferirono utilizzare vetture francesi, lasciando la Napier di Edge l'unica rappresentante britannica a partecipare alla competizione. Questa era mossa da un motore da 392,7 in\u00b2 (6,44 L) (5\u00d75\",127\u00d7127\u00a0mm) erogante 44,5\u00a0hp (33\u00a0kW) abbinato ad un cambio di velocit\u00e0 a tre rapporti. Pilotata da Edge assieme al cugino Cecil era dipinta con quello che diventer\u00e0 il celebre \"verde corsa britannico\", il colore che caratterizzer\u00e0 le vetture da competizione di nazionalit\u00e0 britannica nelle competizioni internazionali fino all'avvento delle sponsorizzazioni. Gli Edge risultarono vincitori con una media di 31,8\u00a0mph (51,2\u00a0km/h), pur se per abbandono degli avversari muniti delle vetture francesi, rendendo la Napier la prima vettura di nazionalit\u00e0 britannica a vincere una competizione internazionale, rimasta a lungo anche l'unica fino a quella ottenuta da Henry Segrave nel Gran Premio di Francia del 1923.\nNapier ispir\u00f2 anche Charles J. Glidden nel creare il Glidden Tours nello Stato di New York, che a sua volta convinse Napier a costruire uno stabilimento a Boston. Questo, assieme anche allo stabilimento di Genoa diretto da Arthur McDonald, che produsse le Napier su licenza con il marchio San Giorgio tra il 1906 ed il 1909, non si rivel\u00f2 un successo.\nLa produzione raggiunse i 250 esemplari nel 1903, usciti quasi totalmente dallo stabilimento di Lambeth, cosa che spinse alla costruzione di un nuovo impianto dall'estensione di 3,75 acri (1,5 ha) ad Acton, nella zona nord ovest di Londra.\nIl 16 ottobre dello stesso anno, Napier annunci\u00f2 la realizzazione di un nuovo modello a sei cilindri che sarebbe stato introdotto nel 1904, il primo sei cilindri ad avere un successo commerciale e definito \"remarkably smooth and flexible\" (notevolmente regolare ed elastico): 18\u00a0hp (13\u00a0kW), 301 in\u00b2 (4,9 L) (4\u00d74\u2033, 101,6\u00d7101,6), dotato di cambio di velocit\u00e0 a tre marce e trasmissione a catena. Nel giro di cinque anni furono 62 i modelli di auto a sei cilindri nella sola Gran Bretagna, tra i quali la Ford Model K del 1906.\nPrima guerra mondiale e periodo tra le due guerre.\nAll'inizio della prima guerra mondiale la Napier stipul\u00f2 un contratto di produzione di motori aeronautici su licenza, inizialmente un V12 Royal Aircraft Factory e successivamente il Sunbeam Arab, modelli che si rivelarono afflitti da problemi di affidabilit\u00e0. Per questo motivo nel 1916 venne deciso di intraprendere la progettazione di un motore proprio il quale, dopo una serie di sviluppi, diede origine al riuscitissimo Napier Lion, un 12 cilindri dall'architettura a W le cui qualit\u00e0 erano talmente superiori che rimase l'unico motore per uso aeronautico in produzione. Il Lion venne utilizzato per conquistare il record di velocit\u00e0 su strada con Malcolm Campbell, alla guida dei prototipi \"Bluebird IV\" e \"VII\", ed Henry Segrave al volante della \"Golden Arrow\".\nLa produzione di veicoli continu\u00f2 con 2\u00a0000 tra autocarri ed ambulanze forniti al War Office. Nel frattempo la salute di Montague si fece pi\u00f9 cagionevole tanto che nel 1917 decise di trasferirsi a Cannes, in Francia, continuando comunque a svolgere un ruolo attivo nell'azienda fino alla sua morte sopraggiunta nel 1931.\nDurante il conflitto la Napier produsse inoltre su licenza 600 velivoli nello stabilimento di Aton, 50 Royal Aircraft Factory R.E.7, 400 Royal Aircraft Factory R.E.8 e 150 Sopwith Snipe.\nNel 1919 venne ripresa la produzione di automobili civili con una sei cilindri a motore in linea, la Napier T75, un modello dal costo paragonabile alla Rolls-Royce Silver Ghost ma che non trovando i favori del mercato venne tolta di produzione gi\u00e0 nel 1920. Gli ultimi modelli risalgono al 1924. La Napier nel 1931 tent\u00f2 di rilevare il fallimento della Bentley Motors Limited ma l'offerta venne superata all'ultimo momento dalla Rolls-Royce.\nL'ultimo veicolo progettato fu un trattore stradale a tre ruote che non venne destinato alla costruzione in proprio ma venduto alla Scammell che lo produsse in diverse migliaia di esemplari.\nL'introduzione sul mercato di motori aeronautici dalla sempre maggior cilindrata e potenza da parte di aziende concorrenti convinse la Napier a cessare la produzione del suo Lion ed avviare la progettazione di motori di nuovo disegno e dotati dell'originale architettura ad X. Inizialmente realizzarono il Cub, un 16 cilindri capace di erogare 1\u00a0000 hp (746 kW) ed utilizzato per equipaggiare il bombardiere monomotore Blackburn Cubaroo. Successivamente vennero realizzati il Rapier, sempre a 16 cilindri, ed il Dagger, un 24 cilindri, entrambi dotati di configurazione ad H e di raffreddamento ad aria, motori che erano afflitti da problemi di affidabilit\u00e0 a causa del congenito scarso afflusso di aria verso i cilindri posteriori. Inoltre il Dagger, non fornendo una potenza superiore alla concorrenza legata a configurazioni pi\u00f9 tradizionali ed affidabili, ne risultava ulteriormente svantaggiato.\nSeconda guerra mondiale.\nL'azienda decise di realizzare, sotto la supervisione di Frank Halford, un nuovo e pi\u00f9 grande motore abbinando l'architettura ad H alla distribuzione tramite valvole a fodero che dar\u00e0 origine al Napier Sabre. Il progetto era tecnologicamente molto pi\u00f9 avanzato dei suoi predecessori tanto che si riscontrarono delle difficolt\u00e0 nell'utilizzare le strutture di produzione esistenti e, bench\u00e9 il motore fosse ritenuto pronto per la produzione gi\u00e0 nel 1940, la prima versione ritenuta affidabile non usc\u00ec dagli stabilimenti prima del 1944, ben quattro anni pi\u00f9 tardi.\nA quel punto si decise una pianificazione di sviluppo che port\u00f2 alla realizzazione del modello Sabre VII capace di erogare 3\u00a0500\u00a0hp (2\u00a0600\u00a0kW) e che dotato di un nuovo compressore raggiunse nei test finali i 4\u00a0000\u00a0hp (3\u00a0000\u00a0kW). In pratica riusciva ad avere la stessa potenza del pi\u00f9 grande motore radiale mai costruito, il Pratt &amp; Whitney R-4360 Wasp Major, che per\u00f2 aveva una cilindrata di 71,49 L (4\u00a0360 in\u00b3), rendendolo il motore a pistoni ad uso aeronautico di costruzione britannica pi\u00f9 potente mai realizzato.\nLa Napier si interess\u00f2 anche della produzione di motori aeronautici a ciclo Diesel. Nel 1930 acquist\u00f2 i diritti di produzione su licenza del tedesco Junkers Jumo 204 dalla particolare configurazione ad alberi contrapposti e che ridenominarono Culverin. Venne pianificato anche un motore derivato da questo, pi\u00f9 piccolo ma che manteneva la stessa architettura, il Cutlass, ma lo scoppio della seconda guerra mondiale caus\u00f2 la cancellazione dei due progetti per indirizzare le proprie energie nella produzione a finalit\u00e0 belliche.\nL'impegno della Napier si rivolse anche nel campo dei motori marini sviluppando un motore direttamente derivato dal Lion e denominato Sea Lion, capace di 500\u00a0hp (370\u00a0kW) ed utilizzato nelle \"Whaleback\" Air Sea Rescue Launches.\nNel 1944, durante le fasi finali del conflitto, la Napier venne contattata dalla Royal Navy per fornire un motore diesel per equipaggiare le proprie motovedette ma i 720\u00a0hp (537\u00a0kW) erogati dal Culverin, l'unico motore di quel tipo entrato in produzione, non erano sufficienti per sopperire alle esigenze a cui erano chiamati. Per ovviare al problema di una radicale riprogettazione si ricorse all'abbinamento di tre Culverin collegati tra loro tramite gli alberi a gomiti in una originale configurazione a triangolo e che venne denominato Deltic per la somiglianza anche alla lettera delta dell'alfabeto greco. Bench\u00e9 fosse tecnicamente molto complesso e potenzialmente complicato da mettere a punto, il Deltic si rivel\u00f2 al contrario molto affidabile tanto da essere scelto, oltre che nelle torpediniere, dragamine ed altre unit\u00e0 navali minori per le quali era stato originariamente destinato, anche per equipaggiare un locomotore diesel, il British Rail Class 55, impiegato nel dopoguerra dalla British Railway."}
{"id": "1895993", "revid": "156341", "url": "https://it.wikipedia.org/wiki?curid=1895993", "title": "Forro", "text": ""}
{"id": "1895997", "revid": "253269", "url": "https://it.wikipedia.org/wiki?curid=1895997", "title": "Brian Gibson", "text": "Carriera.\nHa diretto 17 film. I suoi titoli pi\u00f9 noti sono l'horror \"Poltergeist II - L'altra dimensione\" e \"Tina - What's Love Got to Do with It\", film biografico sulla cantante Tina Turner.\n\u00c8 morto a 59 anni di cancro alle ossa."}
{"id": "1896000", "revid": "1941276", "url": "https://it.wikipedia.org/wiki?curid=1896000", "title": "No Substitute Love", "text": "No Substitute Love \u00e8 un brano musicale della cantante hip hop inglese Estelle, estratto come terzo singolo dal suo secondo album \"Shine\".\nIl brano utilizza un campionamento di \"Faith\" di George Michael e di \"Substitute Lover\" di Lindon Roberts.\nIl video.\nIl video prodotto per \"No Substitute Love\" \u00e8 stato trasmesso per la prima volta sull'emtittente inglese \"TV Music Channell\" il 30 maggio 2008. Al video hanno partecipato la cantante Kelly Rowland, Sara Racey-Tabrizi, concorrente del reality show \"America's Next Top Model\" e Christian Siriano, vincitore di \"Project Runway\"."}
{"id": "1896001", "revid": "281901", "url": "https://it.wikipedia.org/wiki?curid=1896001", "title": "Osmerus eperlanus", "text": "Lo sperlano (Osmerus eperlanus) \u00e8 un pesce anadromo o d'acqua dolce appartenente alla famiglia Osmeridae.\nDistribuzione e habitat.\nLa specie \u00e8 diffusa in mare su tutto le coste europee bagnate dall'Oceano Atlantico settentrionale, dal Mar Bianco fino all'estuario della Gironda a sud, compreso il Mar del Nord e il Mar Baltico. Queste popolazioni hanno abitudini anadrome mentre nella zona orientale dell'areale molte popolazioni vivono confinate nei laghi, sempre in acqua dolce.\nIn mare vive vicino alle coste o negli estuari mentre nei laghi abita le zone profonde.\nDescrizione.\nLa specie \u00e8 caratterizzata da corpo fusiforme e slanciato, con pinna dorsale breve e pinna anale piuttosto lunga; le pinne ventrali sono inserite piuttosto indietro mentre la pinna caudale \u00e8 profondamente forcuta. \u00c8 presente una piccola pinna adiposa.\nLa linea laterale \u00e8 molto breve e si interrompe subito dopo la testa.\nL'occhio \u00e8 grande, la bocca grande (la mascella arriva all'occhio), armata di forti denti e con la mandibola sporgente rispetto alla mascella, il che rende il muso appuntito.\nLa livrea \u00e8 verde olivaceo chiaro sul dorso con una banda di vivo color argento sui fianchi. Il ventre \u00e8 biancastro.\nLe dimensioni sono piccole dato che non supera i 40 cm (in media 20 cm al massimo).\nRiproduzione.\nLe forme anadrome risalgono i fiumi in febbraio-maggio fino a trovare fondi sabbiosi o ciottolosi dove avviene l'accoppiamento. Le uova, fino a 40.000 sono grandi, fino a 1 cm di diametro, di colore giallastro ed appiccicose.\nLe forme lacustri sedentarie depongono in ambienti adatti nel lago dove vivono o risalgono brevemente gli immissari. Lo sviluppo larvale \u00e8 lungo, durando anche 2 anni. La maggior parte degli adulti muore dopo la prima riproduzione.\nAlimentazione.\n\u00c8 una specie esclusivamente carnivora che cattura crostacei e piccoli pesci. I giovani sono planctofagi, cos\u00ec come alcune variet\u00e0 nane lacustri.\nPesca.\nViene pescato soprattutto da pescatori professionisti con reti. Esiste comunque anche una pesca sportiva con la lenza allo sperlano. Le carni hanno un deciso odore di cetriolo non da tutti apprezzato. Affumicato \u00e8 considerato un alimento pregiato."}
{"id": "1896003", "revid": "1573940", "url": "https://it.wikipedia.org/wiki?curid=1896003", "title": "Segretariato del Commonwealth", "text": "Il Segretariato del Commonwealth \u00e8 la maggior agenzia intergovernativa e istituzione centrale del Commonwealth delle nazioni, responsabile della facilitazione della cooperazione tra i suoi membri, dell'organizzazione di incontri, come quello tra i capi di Governo dei paesi aderenti (detto Commonwealth Heads of Government Meeting o CHOGM), dell'assistenza e consulenza sullo sviluppo delle politiche dell'organizzazione negli stessi paesi. La sua sede \u00e8 a Marlborough House a Londra, vecchio palazzo reale concesso dalla Regina Elisabetta II, Capo del Commonwealth.\nStoria.\nIl Segretariato fu creato per decisione dei Capi di Governo nel 1965, assumendo molte delle funzioni del Segretario di Stato per le Relazioni col Commonwealth del Governo britannico.\nIl 18 ottobre 1976 gli \u00e8 stato riconosciuto lo status di osservatore dell'Assemblea generale delle Nazioni Unite.\nStaff.\nIl capo esecutivo del Segretariato e dell'insieme del Commonwealth \u00e8 il Segretario Generale del Commonwealth. Tutti i dipendenti della struttura dipendono dal Segretario Generale, che \u00e8 anche responsabile delle finanze dell'organo, con fondi concessi dai Capi di Governo. Ha inoltre funzione di rappresentanza del Commonwealth al posto del Capo cerimoniale.\nTutto il personale della struttura \u00e8 esente dalla Tassa britannica sul reddito, secondo l'International Organisations Act 2005, che ha ridefinito lo status legale del Segretariato.\nIl Segretario Generale \u00e8 eletto dai Capi di Governo del Commonwealth per un mandato di quattro anni; fino al 2000 i mandati erano quinquennali. L'attuale Segretario Generale \u00e8 Patricia Scotland, Baronessa Scotland di Asthal, della Dominica, che ha preso il posto dell'indiano Kamalesh Sharma il 1\u00ba aprile 2016. \u00c8 assistito da due Vice Segretari, uno responsabile per gli affari economici (attualmente il giamaicano Ransford Smith) e uno per quelli politici (Mmasekgoa Masire-Mwamba del Botswana). Ci sono inoltre dieci Direttori.\nSede.\nIl Segretariato ha sede a Marlborough House, Westminster, Londra. Marlborough House si trova su Pall Mall, accanto a St James's Palace, sede della Royal Court."}
{"id": "1896004", "revid": "281901", "url": "https://it.wikipedia.org/wiki?curid=1896004", "title": "Sperlano", "text": ""}
{"id": "1896006", "revid": "281901", "url": "https://it.wikipedia.org/wiki?curid=1896006", "title": "Eperlano", "text": ""}
{"id": "1896010", "revid": "1305772", "url": "https://it.wikipedia.org/wiki?curid=1896010", "title": "Blue Murder", "text": ""}
{"id": "1896011", "revid": "287204", "url": "https://it.wikipedia.org/wiki?curid=1896011", "title": "Juan Martin Del Potro", "text": ""}
{"id": "1896014", "revid": "767487", "url": "https://it.wikipedia.org/wiki?curid=1896014", "title": "Ci troviamo in galleria", "text": "Ci troviamo in galleria \u00e8 un film del 1953, diretto da Mauro Bolognini.\nTrama.\nIgnazio Panizza, in arte \"Gardenio\", \u00e8 un capocomico di avanspettacolo che passa da un insuccesso all'altro finch\u00e9 non incontra in un recondito paesino di montagna, una cantante, Caterina, fornita di una voce eccezionale. La scrittura e poi la sposa, ma il successo arride solo a lei, mentre per lui c'\u00e8 sempre la solita desolazione.\nUna sera un noto impresario assiste allo spettacolo e propone a Caterina un notevole contratto che prevede anche la presenza sulla scena di Gardenio. La giovane cantante passa di successo in successo, finch\u00e9 si afferma anche alla radio.\nGardenio invece lavora alla nascente televisione sperimentale, ma un giorno, stanco di delusioni e di incarichi di nessun conto lascia la televisione e torna al suo variet\u00e0, abbandonando anche la moglie. Per l'affettuosa e segreta solerzia della moglie, riesce a mettere su, a Roma, uno spettacolo nel quale raggiunge finalmente l'agognato successo e quando viene a scoprire che Caterina aveva organizzato e sovvenzionato il tutto, la ringrazia pubblicamente e torna a dividere la vita con lei.\nCritica.\nPer Maurizio Porro, \"Ci troviamo in galleria\", primo film di Mauro Bolognini, \u00abnon ha meriti d\u2019arte ma memoria storica in un ramo dello spettacolo in cui il cinema ha curiosato alla grande (Fellini in testa), da \"Luci del variet\u00e0\" a \"Vita da cani\", \"Polvere di stelle\", \"Basta guardarla\", Roma\u00bb."}
{"id": "1896018", "revid": "254059", "url": "https://it.wikipedia.org/wiki?curid=1896018", "title": "Paolo Adornetto", "text": "Biografia.\n\u00c8 menzionato negli \"Annali della Citt\u00e0 di Messina\" di Caio Domenico Gallo per l'anno 1601, quando venne realizzata la Fontana di Gennaro (Fontana dell'Aquario), nel 1604, nel 1608, quando vennero eletti i nuovi senatori, i quali fecero costruire in Messina dei nuovi granai, dove riporre il frumento, e ancora nel 1618.\nDiscende secondo l'araldica ufficiale dagli Adornetto, famiglia patrizia di origine pisana, ramo cadetto dei conti Adorni nobili patrizi di Pisa, i quali a loro volta discendono per linea femminile dai serenissimi principi Adorno, dogi (duchi sovrani) di Genova."}
{"id": "1896020", "revid": "599013", "url": "https://it.wikipedia.org/wiki?curid=1896020", "title": "Noemi Cantele", "text": "Carriera.\nGli esordi e il debutto da \u00e9lite.\nInizi\u00f2 a gareggiare nel ciclismo nel 1993, dopo aver praticato a livello agonistico, con buoni risultati, sia nuoto che atletica. Tra le Esordienti e le Allieve corse per il Pedale Arcisatese, societ\u00e0 del suo paese di origine, Arcisate. Pass\u00f2 poi nelle file della Ju Sport, squadra di Gorla Minore, per gareggiare nella categoria Juniores. Proprio tra le Juniores, nel 1999 a Zolder, ottenne il terzo posto in linea ai campionati del mondo di categoria. Nel 2000 vinse il Berner Rundfahrt, venne quindi convocata in Nazionale \u00e9lite come riserva per i campionati del mondo di Plouay. Nel 2001, sempre con la Ju Sport, ottenne alcuni piazzamenti di rilievo in gare Open, tra cui il secondo posto nel Trofeo Alfredo Binda a Cittiglio, alle spalle di Nicole Br\u00e4ndli.\nDebutt\u00f2 tra le \u00e9lite nel 2002 con la Acca Due O-Pasta Zara-Lorena Camicie, e in stagione riusc\u00ec ad aggiudicarsi una tappa all'Eko Tour Dookola Polski e una al Giro del Trentino, oltre al quarto posto nella prova in linea Under-23 ai campionati europei. Nel 2003, sempre in maglia Acca Due O, si classific\u00f2 seconda al Gran Premio Brissago e nona nella gara in linea dei campionati italiani. In quegli anni entr\u00f2 a far parte a tutti gli effetti della Nazionale italiana: ai campionati del mondo 2002 di Zolder dovette per\u00f2 ritirarsi per una caduta causata dallo scontro con il braccio di un tifoso che fotografava, stessa sorte ebbe nella gara in linea dell'edizione 2003 a Hamilton. Nel 2004 pass\u00f2 alla UCT Montebelluna. In stagione concluse quattordicesima al Giro delle Fiandre e terza al Trofeo Alfredo Binda, partecip\u00f2 inoltre ai Giochi olimpici di Atene, concludendo tredicesima nella gara in linea, e ai campionati del mondo di Verona, terminando ventisettesima.\n2005-2008: i primi anni al Team Bigla.\nNel 2005 si trasfer\u00ec al team svizzero Bigla, guidato dall'ex ciclista professionista Felice Puttini: proprio con questa squadra riuscir\u00e0 a imporsi come una delle migliori cicliste italiane del periodo. Nel 2005 vinse due tappe all'Albstadt-Etappenrennen, si classific\u00f2 seconda alla Vuelta a Castilla y Le\u00f3n e infine si aggiudic\u00f2 il Grand Prix de Plouay, valido come nona prova di Coppa del mondo; convocata per i campionati del mondo a Madrid, concluse la prova in linea al cinquantunesimo posto. Nel 2006 ottenne i migliori risultati nella seconda parte di stagione: dopo il nono posto finale al Giro d'Italia vinse infatti una frazione alla Route de France, una al Troph\u00e9e d'Or e due, la prima e la quarta, al Giro della Toscana. Ai successivi campionati del mondo a Salisburgo conferm\u00f2 il buono stato di forma ottenendo il quarto posto in linea, miglior italiana.\nNel 2007 si aggiudic\u00f2, in marzo, il Gran Premio Brissago; si piazz\u00f2 poi sesta ai campionati italiani in linea in Liguria, quattordicesima al Giro d'Italia, terza al Th\u00fcringen Rundfahrt e terza all'Open de Su\u00e8de Vargarda, gara inserita nel calendario di Coppa del mondo. Come gi\u00e0 l'anno prima, nella seconda parte di stagione colse diversi successi: una tappa e la classifica finale del Troph\u00e9e d'Or, il Grand Prix de Plouay per la seconda volta (valido come ottava prova di Coppa) e due tappe e la classifica generale finale del Giro della Toscana. Ai successivi campionati del mondo di Stoccarda, nonostante una caduta a causa di una transenna spostata dal vento, concluse quinta (quarta dopo la squalifica della russa Svetlana Bubnenkova); in Coppa del mondo, grazie ai diversi piazzamenti, ottenne il quarto posto della graduatoria individuale finale.\nNella stagione 2008 gareggi\u00f2 sempre in maglia Bigla. In primavera, dopo il quattordicesimo posto al Trofeo Alfredo Binda, prima gara di Coppa del mondo, ottenne la prima vittoria vincendo il Gran Premio Comuni di Riparbella e Montescudaio, gara del Trofeo Costa Etrusca, con un attacco a due chilometri dall'arrivo. In giugno corse la prova in linea dei campionati italiani a Sondrio: pur protagonista durante tutta la corsa, termin\u00f2 solo al quinto posto. Al successivo Giro d'Italia lavor\u00f2 come gregaria per la capitana Nicole Br\u00e4ndli, cogliendo comunque il quarto posto nel cronoprologo a Mantova; prese poi parte al Th\u00fcringen Rundfahrt, in cui, dopo essersi aggiudicata la terza tappa a Greiz, concluse in settima posizione. In estate venne convocata dal c.t. Edoardo Salvoldi per i Giochi olimpici di Pechino dove partecip\u00f2 alla gara in linea, classificandosi quindicesima. Ai successivi campionati del mondo di Varese rimase fuori dalla fuga che decise la gara in linea, e pur tentando un recupero sulle fuggitive dovette accontentarsi del trentasettesimo posto finale.\n2009: le due medaglie mondiali a Mendrisio.\nApre la stagione 2009 in febbraio al Tour of Qatar, in cui coglie un decimo posto finale. Nello stesso mese conquista il secondo posto alla Omloop Het Nieuwsblad, seguito dalla vittoria, la seconda in carriera, al Gran Premio Brissago Si classifica poi terza nel Gran Premio Comuni di Riparbella-Montescudaio e quarta nel Gran Premio Comuni di Santa Luce-Castellina, due delle tre gare del Trofeo Costa Etrusca. Giunta nelle migliori condizioni al Trofeo Alfredo Binda, primo evento di Coppa del mondo, non riesce a stare con le migliori e si classifica trentunesima. Una settimana pi\u00f9 tardi, al Giro delle Fiandre, va all'attacco anche sul Muro di Grammont ma nella volata finale deve accontentarsi dell'ottava piazza. Nella quarta gara della Coppa del mondo, la Freccia Vallone, ottiene quindi un buon quinto posto sul muro di Huy.\nTra aprile e maggio corre la Gracia-Orlov\u00e1: chiude al quarto posto la prima frazione, perde per\u00f2 terreno nella cronometro del terzo giorno e conclude al decimo posto della generale. Dopo il ritiro al Berner Rundfahrt, quinta gara di Coppa, chiude diciannovesima al Tour de l'Aude pur con due podi di tappa. In giugno coglie la seconda vittoria stagionale, alla Durango-Durango Emakumeen Saria, nei Paesi Baschi, mentre nella successiva Emakumeen Bira, dopo un buon inizio con due terzi posti di tappa, conclude al nono posto. Il 20 giugno a Imola si laurea campionessa italiana a cronometro, battendo la campionessa in carica Tatiana Guderzo. Nella gara in linea termina invece quarta, battuta nello sprint per il terzo posto da Giorgia Bronzini.\nIn luglio partecipa al Giro d'Italia. Dopo aver chiuso dodicesima nel cronoprologo \u00e8 quinta nella prima tappa. Nella seconda cronometro conclude al sesto posto, ma inizia a soffrire di un dolore al ginocchio e nella terza tappa, con arrivo in salita sul Monte Serra, si stacca di 9'05\" dalle migliori, uscendo di classifica. Nella quinta tappa, da Fossacesia a Cerro al Volturno, si rif\u00e0 per\u00f2 conquistando il successo, il primo per lei al Giro, dopo essere rientrata nella fuga decisiva. Giunta ancora staccatissima nella sesta tappa, l'indomani si ritira dalla corsa. Tra fine luglio ed inizio agosto partecipa alle due gare dell'Open de Su\u00e8de Vargarda, valide per la Coppa del mondo: nella cronometro a squadre \u00e8 sesta con il suo Team Bigla, mentre nella gara in linea \u00e8 decima; in settembre si aggiudica invece allo sprint la Giornata Rosa di Nove. Ai successivi campionati del mondo di Mendrisio fa sue quindi la medaglia d'argento a cronometro, dietro solo alla statunitense Kristin Armstrong, e la medaglia di bronzo in linea, preceduta dalla compagna Tatiana Guderzo e da Marianne Vos.\nAl termine della stagione viene premiata, per la quinta volta consecutiva, con il \"Varesino d'oro\", riconoscimento assegnato ai migliori sportivi varesini della stagione. Nel ranking UCI conclude sesta, in quello di Coppa diciassettesima. A fine anno, con la dismissione del Team Bigla, annuncia il passaggio al Team HTC-Columbia.\n2010-2011: HTC-Columbia e Garmin-Cerv\u00e9lo.\nDopo la preparazione invernale svolta tra Maiorca e Varese, apre la stagione 2010 con la nuova squadra al Tour of Qatar. A fine marzo corre la gara di casa, il Trofeo Alfredo Binda (prima prova di Coppa del mondo), riuscendo a ottenere il quinto posto; conclude poi settima al Giro delle Fiandre, rimanendo con il gruppo delle migliori, tredicesima all'Univ\u00e9 Ronde van Drenthe e quindicesima alla Freccia Vallone. Tra giugno e luglio si classifica quindi terza ai campionati nazionali in Veneto e nella classifica generale della Th\u00fcringen Rundfahrt, mentre al Giro d'Italia non va oltre il quarantaseiesimo posto finale.\nLa prima vittoria del 2010 arriva in agosto, nella Classica Citt\u00e0 di Padova, una corsa del calendario nazionale, seguita pochi giorni dopo dal bis alla Giornata Rosa di Nove, gara vinta gi\u00e0 l'anno prima. In settembre vince anche la cronometro a squadre iniziale e la seconda tappa, quella con arrivo a Volterra, del Giro della Toscana, chiudendo la corsa al terzo posto della generale. Viene quindi convocata per la nona volta nella Nazionale \u00e9lite per i campionati del mondo di Melbourne: durante la rassegna iridata prende parte sia alla cronometro che alla gara in linea, e si classifica rispettivamente dodicesima e ventiduesima.\nNel 2011 passa al team Garmin-Cerv\u00e9lo. In primavera si classifica sesta al Trofeo Alberto Vannucci, settima al Gran Premio Comuni di Santa Luce-Castellina e nona al Giro delle Fiandre, valido come seconda prova di Coppa del mondo. In giugno, dopo il quinto posto al Gran Premio Ciudad de Valladolid, anch'esso valido per la Coppa del mondo, partecipa ai campionati italiani in Sicilia, riuscendo a vincere, nell'arco di quattro giorni, sia la prova in linea a Milazzo, davanti alla compagna di fuga Tatiana Guderzo, che quella a cronometro a Patern\u00f2, in cui le prime battute sono Silvia Valsecchi e la stessa Guderzo. Con la doppia maglia tricolore sulle spalle non ottiene risultati al Giro d'Italia, successivamente si piazza invece quinta al Th\u00fcringen Rundfahrt e quindi terza, con il suo Team Garmin-Cerv\u00e9lo, nella cronometro a squadre dell'Open de Su\u00e8de Vargarda. A fine anno \u00e8 diciassettesima nella classifica di Coppa del mondo. Ai campionati del mondo di Copenaghen non va invece oltre il diciottesimo posto nella prova a cronometro (in linea conclude 63\u00aa).\n2012-2013: gli ultimi anni alla BePink.\nNel 2012 si trasferisce tra le file del neonato team italiano BePink, diretto da Walter Zini."}
{"id": "1896026", "revid": "12290", "url": "https://it.wikipedia.org/wiki?curid=1896026", "title": "Capitan Marvel jr.", "text": ""}
{"id": "1896028", "revid": "767487", "url": "https://it.wikipedia.org/wiki?curid=1896028", "title": "Io sono la primula rossa", "text": "Io sono la primula rossa \u00e8 un film del 1955, diretto da Giorgio Simonelli."}
{"id": "1896034", "revid": "36426", "url": "https://it.wikipedia.org/wiki?curid=1896034", "title": "Chiesa di Sant'Agostino (Sassari)", "text": "Sant'Agostino \u00e8 una chiesa parrocchiale di Sassari, situata in piazza Sant'Agostino. Vi ha sede il gremio dei viandanti.\nStoria e descrizione.\nLa costruzione della chiesa di Sant'Agostino inizi\u00f2 attorno all'anno 1574. La facciata venne completata nel 1605, grazie al lascito testamentario di Juan Deliperi Vaca. Nel corso del XVII secolo vennero costruite le cappelle laterali. Nel 1952 l'edificio \u00e8 stato restaurato; durante questi lavori venne eretto il portico davanti alla facciata e ricostruito il campanile, per problemi di staticit\u00e0.\nLa chiesa venne edificata secondo i canoni dello stile gotico catalano. Presenta pianta rettangolare, a navata unica, con cappelle laterali e abside rettangolare pi\u00f9 stretta e pi\u00f9 bassa dell'aula. La navata \u00e8 scandita da paraste, da cui hanno origine le arcate ogivali che dividono l'aula in cinque campate. Le campate sono voltate a crociera costolonata con gemma scolpita al centro. Le cappelle laterali sono in numero di cinque per lato; presentano archi di accesso a tutto sesto, ribassato, a sesto acuto, e volte a botte, a crociera semplice o a crociera costolonata, testimonianza del fatto che non furono erette tutte durante la stessa fase costruttiva. Le due cappelle mediane di ciascun lato risultano pi\u00f9 sviluppate in profondit\u00e0 rispetto alle altre; la cappella mediana sinistra, dedicata alla Madonna del Buon Cammino (patrona del gremio dei viandanti), presenta volta a botte e abside semicircolare, mentre la cappella mediana sul lato opposto \u00e8 costituita da due campate voltate a crociera. Nella gemma della volta a crociera sul presbiterio \u00e8 scolpita un'immagine della Madonna col Bambino.\nL'edificio \u00e8 uno dei pi\u00f9 grandi di Sassari ma dopo i restauri della met\u00e0 del '900 ha perso gran parte degli antichi arredi compreso il grande altare maggiore e numerosi altari laterali. Alcuni arredi superstiti appartenevano alla locale Confraternita del Rosario e furono donati da questa ai domenicani nel primo '800 quando presero il posto degli agostiniani."}
{"id": "1896035", "revid": "830939", "url": "https://it.wikipedia.org/wiki?curid=1896035", "title": "Wilhelm Paul Corssen", "text": "Biografia.\nCorssen era nato a Brema e si trasfer\u00ec seguendo il padre che svolgeva un'attivit\u00e0 di commerciante, a Schwedt nel Regno di Prussia, dove ricevette la sua educazione scolastica. Dopo aver frequentato per qualche tempo lo Joachimsthal-Gymnasium a Berlino, dove i suoi interessi nella filologia erano stati stimolati dal rettore, Meinike, si iscrisse all'universit\u00e0, dove studi\u00f2 subendo l'influenza di Philipp August B\u00f6ckh e Karl Lachmann.\nLa sua prima pubblicazione importante \u00e8 \"Origines poesis romanae\" (\"Origini della poesia romana\"), con cui ottenne il premio offerto dalle facolt\u00e0 filosofica dell'universit\u00e0.\nNel 1846 fu chiamato a Stettino, dove per circa due anni aveva tenuto un corso superiopre al gymnasium, per occupare ora il posto di \"lettore\" nell'accademia reale di Pforta (comunemente chiamata Schulpforta), e qui continu\u00f2 la propria attivit\u00e0 per i venti anni successivi.\nNel 1854 vinse un premio offerto dalla reale Accademia delle scienze prussiana per il miglior lavoro sulla pronuncia e sull'accento del latino, un trattato che immediatamente divenne famoso, pubblicato con il titolo \"\u00dcber Aussprache, Vocalismus, und Betonung der lateinischen Sprache\" (1858-1859), e che venne considerato un lavoro dei pi\u00f9 eruditi e magistrali del suo dipartimento. Questo lavoro fu seguito nel 1863 da \"Kritische Beitr\u00e4ge zur lateinischen Formenlehre\", cui segui un supplemento nel 1866 con il titolo \"Kritische Nachtrage zur lateinischen Formenlehre\".\nNella discussione delle pronuncia del latino fu naturalmente portato a considerare i vari vecchi dialetti italiani ed i risultati delle sue investigazioni apparvero in diverse comunicazioni nella pubblicazione \"Zeitschrift fur vergleichende Schriftforschung\" di Adalbert Kuhn.\nLa salute cagionevole lo obblig\u00f2 ad abbandonare la sua cattedra a Pforta e a ritornare a Berlino nel 1866, ma ci\u00f2 quasi non ridusse la sua attivit\u00e0 di letterato. Nel 1867 pubblic\u00f2 un elaborato studio archeologico intitolato \"Alterthumer und Kunstdenkmale des Gistercienserklosters St Marien und der Landesschule Pforta\", in cui raccolse assieme tutto il materiale che riusc\u00ec a trovare sulla storia dell'accademia di Pforta, la cosiddetta \"Eton tedesca\", e nel 1868-1869 rilasci\u00f2 una nuova edizione della sua opera sulla pronuncia latina.\nGi\u00e0 da giovane era stato attratto dallo studio sulle testimonianze della civilt\u00e0 etrusca ed in varie occasioni esplicit\u00f2 la propria opinione su singoli aspetti; ma non fu che dopo il 1870 che ebbe l'opportunit\u00e0 di visitare l'Italia e complet\u00f2 le sue conoscenze per un trattamento formale del soggetto nella sua interezza con la visita personale dei monumenti. Nel 1874 apparse il primo volume di \"\u00dcber die Sprache der Etrusker\", in cui con grande creativit\u00e0 ed erudizione cerc\u00f2 di provare che la lingua etrusca era imparentata con quella dei Romani. Prima che il secondo volume (pubblicato postumo a cura di Adalbert Kuhn) avesse ricevuto gli ultimi ritocchi di sua mano, mor\u00ec nel 1875.\nInfluenza su Friedrich Nietzsche.\nNe Il crepuscolo degli idoli (\"Ci\u00f2 che devo agli antichi\") Friedrich Nietzsche, che era stato educato al Schulpforta, rivolge un omaggio a Corssen nella discussione della sua educazione e del suo stile letterario:"}
{"id": "1896037", "revid": "729019", "url": "https://it.wikipedia.org/wiki?curid=1896037", "title": "Mobile Fidelity Sound Lab", "text": "La Mobile Fidelity Sound Lab (MFSL o MoFi) \u00e8 una compagnia che produce ripubblicazioni di album classici, nota per le sue edizioni limitate in vinile, CD e SACD. Ha cominciato ad essere conosciuta nel 1978 grazie alle prime pubblicazioni, che consistevano nei concerti della Mystic Moods Orchestra. In seguito ha prodotto album precedenti (il cui primo fu \"Crime of the Century\" dei Supertramp del 1974) su supporti sempre pi\u00f9 di qualit\u00e0 come musicassette, CD e anche nastro magnetico. Ma la prima vera pubblicazione fu nel 1982, quando hanno prodotto un box set dei Beatles che ha riscontrato un grande successo. Ad esso seguirono altri box set di Frank Sinatra e dei Rolling Stones. Nel 1999 vide la bancarotta ma venne comprata dalla Music Direct; le vendite nel ventunesimo secolo si sono risollevate, soprattutto grazie ad un rinnovato interesse per la musica in vinile."}
{"id": "1896040", "revid": "1776051", "url": "https://it.wikipedia.org/wiki?curid=1896040", "title": "Royal College of Art", "text": "Il Royal College of Art (RCA) \u00e8 un'universit\u00e0 di Londra. Il College si trova a South Kensington, White City e Battersea, e include il Darwin Building a Kensington Gore e lo Stevens Building in Jay Mews.\nStoria.\nIl college fu fondato nel 1837 come \"Government School of Design\", che poi divenne \"National Art Training School\" nel 1853, con la \"Female School of Art\" in edifici separati, e nel 1896 fu ribattezzata \"The Royal College of Art\". Era spesso chiamata in maniera informale \"South Kensington Schools\"' nel XIX secolo. La scuola ricevette il Royal Charter nel 1967, dandole lo status di universit\u00e0 indipendente con la facolt\u00e0 di concedere diplomi propri."}
{"id": "1896041", "revid": "767487", "url": "https://it.wikipedia.org/wiki?curid=1896041", "title": "Maculopatia", "text": " \nIl termine maculopatia identifica qualsiasi malattia che colpisce la macula, la zona della retina che serve alla visione centrale distinta (consente di riconoscere i volti, di leggere, di guidare, ecc.). Al centro della macula \u2013 che si trova a sua volta al centro della retina \u2013 c'\u00e8 la fovea: si tratta di una depressione retinica dove si trova la foveola, la zona centrale pi\u00f9 sottile in cui sono presenti solo i coni: si tratta dei fotorecettori \u2013 ossia di cellule in grado di trasformare i segnali luminosi in impulsi elettrochimici \u2013 responsabili della visione centrale e della percezione dei colori (a differenza dei bastoncelli, utilizzati per la visione notturna, abbondanti nella periferia retinica).\nSintomatologia.\nIl sintomo principale delle maculopatie \u00e8 una caratteristica perdita della funzione visiva: chi \u00e8 affetto da patologia maculare accusa una perdita di visione al centro del campo visivo (scotoma positivo), da non confondere con la visione di una macchia nera nella zona centrale del campo visivo (scotoma negativo), come denunciato da pazienti colpiti da neurite ottica. Altro sintomo comune nelle maculopatie \u00e8 la distorsione delle immagini (metamorfopsie). Ad esempio, le righe di congiunzione delle piastrelle non si vedono pi\u00f9 diritte. Sintomi di minore frequenza sono le errate percezioni della dimensione degli oggetti osservati.\nEsami.\nPer una corretta diagnosi si usa il cosiddetto test di Amsler, una griglia di linee perpendicolari al cui centro compare un piccolo disco nero.\nTipologia.\nTra le forme pi\u00f9 comuni di maculopatia c'\u00e8 la degenerazione maculare senile (Amd) che pu\u00f2 provocare cecit\u00e0 centrale; \u00e8 considerata la prima causa di perdita della vista in Occidente (41% dei non vedenti secondo l'Oms)."}
{"id": "1896043", "revid": "2117580", "url": "https://it.wikipedia.org/wiki?curid=1896043", "title": "Onere (diritto)", "text": "Nel linguaggio giuridico con onere (detto anche peso, modo o modus) s'intende una disposizione accessoria del negozio giuridico gratuito che impone un'obbligazione al destinatario della liberalit\u00e0 (\"onerato\"): si pensi all'obbligazione di destinare una parte dell'immobile donato a ricovero per i poveri.\nQuesto significato del termine non va confuso con l'altro, pure utilizzato nel linguaggio giuridico, secondo cui l'onere \u00e8 una particolare situazione giuridica soggettiva.\nL'onere nel diritto romano.\nL'onere risale al diritto romano dove il \"modus\" (termine che in latino significa 'limite') era uno dei tre elementi accidentali del negozio giuridico, assieme a \"dies\" (termine) e \"condicio\" (condizione). Si differenziava dalla condizione perch\u00e9 questa subordina ma non ordina, mentre l'onere ordina ma non subordina, cosicch\u00e9 il negozio era immediatamente efficace anche qualora il beneficiario non avesse adempiuto.\nA un certo punto, al fine di rendere coercibile il \"modus\", il pretore neg\u00f2 al legatario l'azione nei confronti dell'erede, volta a ottenere la cosa lasciatagli in legato, se il legatario stesso non si fosse impegnato a prestare una \"cautio\" o \"stipulatio praetoria\" (garanzia) per l'adempimento del \"modus\". Inoltre, se il beneficiario era una persona determinata, si cominci\u00f2 a considerare fittiziamente il \"modus\" come un fedecommesso, riconoscendo cos\u00ec al beneficiario stesso la \"petitio fideicommissi\", ossia l'azione specifica per ottenerne l'adempimento. Nel caso di donazione modale, invece, si adott\u00f2 l'espediente di trasferire fiduciariamente il bene al donatario, cosicch\u00e9, se questi non adempiva all'obbligazione, si poteva esperire nei suoi confronti l\"'actio fiduciae\"; oppure di vincolare il donatario all'adempimento tramite una \"stipulatio\". In epoca giustinianea vennero accordate al donante, in caso di inadempimento del \"modus\", le azioni da contratti innominati: \"condictio causa data causa non secuta\", per recuperare il bene donato, e \"actio pr\u00e6scriptis verbis\", per pretendere l'adempimento.\nL'onere nell'ordinamento italiano.\nNell'ordinamento italiano l'onere \u00e8 espressamente previsto dal Codice civile per la donazione (art. 793), l'istituzione di erede o legatario (art. 647) e per l'alienazione gratuita di un immobile o la cessione gratuita di un capitale (art. 1861). Si ritiene, per\u00f2, che possa essere apposto alla generalit\u00e0 dei negozi giuridici gratuiti.\nIn caso di inadempimento dell'onere il negozio giuridico, di regola, non cade ma gli interessati possono agire in giudizio per ottenere l'adempimento dell'obbligazione. Tuttavia, se l'onere \u00e8 contenuto in un testamento o in un atto di donazione, pu\u00f2 anche essere esperita un'azione per la risoluzione del negozio. Infatti, l'art. 648 del Codice civile prevede che il giudice, su richiesta di qualsiasi interessato, pu\u00f2 pronunciare la risoluzione della disposizione testamentaria alla quale afferisce l'onere se la risoluzione stessa era stata prevista dal testatore o se l'adempimento dell'onere costituiva il solo motivo del lascito. Invece, l'art. 793 del Codice civile prevede che la risoluzione della donazione, se prevista nell'atto di donazione, pu\u00f2 essere domandata dal donante o dai suoi eredi. \nL'onere si distingue dalla condizione sospensiva perch\u00e9, pur obbligando il destinatario, non subordina l'efficacia del negozio giuridico all'adempimento dell'obbligazione. Si distingue, inoltre, dalla condizione risolutiva perch\u00e9, anche quando pu\u00f2 essere domandata la risoluzione del negozio per inadempimento, questa opera \"ex nunc\", facendo quindi salvi gli acquisti di terzi nel frattempo intervenuti, mentre la risoluzione conseguente all'avverarsi della condizione risolutiva opera \"ex tunc\"."}
{"id": "1896045", "revid": "599013", "url": "https://it.wikipedia.org/wiki?curid=1896045", "title": "Escissione", "text": ""}
{"id": "1896047", "revid": "1251388", "url": "https://it.wikipedia.org/wiki?curid=1896047", "title": "Rifugio Alpe di Tires", "text": "Il rifugio Alpe di Tires (in tedesco Schutzhaus Tierser Alpl) \u00e8 un rifugio alpino collocato nel comune di Tires. Si trova ai piedi dei Denti di Terrarossa (\"Rossz\u00e4hne\"), nel gruppo montuoso del Catinaccio, sito a cavallo tra la val di Fassa e la val di Tires nel Parco naturale dello Sciliar.\nStoria.\nIl rifugio venne edificato nel dopoguerra, quando la fame e la povert\u00e0 costrinse la maggior parte della popolazione locale ad emigrare. Maximilian Aichner di Tires, per evitare questo destino, decise di riprendere l'idea del fratello, il quale intendeva costruire un rifugio sotto i Denti di Terrarossa, proprio ai piedi dell'alpe di Tires. Fu cos\u00ec che Max, ancora ragazzo, scal\u00f2 il versante settentrionale del Catinaccio d' Antermoia raggiungendo il passo Tires, dove dal 1957 incominci\u00f2 a costruire. Per 5 anni port\u00f2 i materiali a mano dalla Val Ciamin.\nSolamente nel 1963 pot\u00e9 inaugurare il rifugio. Da allora l'edificio sub\u00ec molte trasformazioni, subendo ampliamenti per permettere agli alpinisti di sostare durante la notte. Intanto, Max Aichner non aveva ancora terminato la sua opera. In poco tempo tutt'attorno cre\u00f2 due vie ferrate: la ferrata Maximilian e la ferrata Laurenzi (in onore della moglie Laura) per valorizzare le montagne che aveva sempre amato.\nIl rifugio \u00e8 da vent'anni gestito dai figli di Maximilian.\nCaratteristiche e informazioni.\nIl rifugio si trova all'estremit\u00e0 settentrionale del Catinaccio d'Antermoia, a cavallo tra i bacini idrici della val di Fassa e della val d'Ega.\nIl rifugio rimane aperto da maggio per tutta la stagione estiva, prolungandosi fino alla met\u00e0 di ottobre. \u00c8 possibile per tutto questo periodo pernottare su letti in camere da 2, 4 e 6 persone e su cuccette in camere da 8 o pi\u00f9 persone. Il rifugio ha 30 letti in camere e 50 cuccette con docce.\nNella stagione invernale \u00e8 disponibile un piccolo locale con due posti letto e alcune coperte.\nAccessi.\nIl rifugio \u00e8 raggiungibile da diversi punti:\nTraversate.\nDal rifugio \u00e8 possibile effettuare alcune escursioni ai vicini rifugi:"}
{"id": "1896049", "revid": "37401", "url": "https://it.wikipedia.org/wiki?curid=1896049", "title": "Modus", "text": ""}
{"id": "1896051", "revid": "767487", "url": "https://it.wikipedia.org/wiki?curid=1896051", "title": "The Music", "text": "The Music \u00e8 stato un gruppo alternative rock inglese formatosi a Kippax, Leeds nel 1999.\nStoria.\nIncontratisi alla Brigshaw High School, i The Music cominciarono a suonare insieme nel 1999. Nel 2001 realizzano la canzone \"Take the Long Road and Walk It\" circolata come una demo prima di essere pubblicata da Fierce Panda come un singolo di 1000 copie di tiratura. In questo periodo il \"New Musical Express\" e Steve Lamacq li descrivevano come la migliore band senza contratto in Inghilterra. La band fu poi messa sotto contratto da Hut, che pubblic\u00f2 il loro primo EP \"You Might as Well Try to Fuck Me\".\nNel 2002 segue l'EP \"The People\", e l'album di debutto \"The Music\", che raggiunse la quarta posizione nelle classifiche Inglesi. Il loro singolo di debutto fu messo come parte di un secondo CD atto a promuovere l'album, e raggiunse il 14\u00ba posto nella classifica dei singoli. Due altri singoli dall'album, \"Getaway\" e \"The Truth Is No Words\" raggiunsero rispettivamente il 26\u00ba e il 18\u00ba posto. Il giugno 2003 sostituirono gli Zwan sul Pyramid Stage al Glastonbury Festival.\nNell'autunno 2004, pubblicarono il loro secondo album \"Welcome to the North\" accompagnato dal singolo \"Freedom Fighters\", prima della tourn\u00e9e con gli Incubus. Nel tardo 2006 suonaorno a qualche UK gigs e successivamente misero sul loro sito il video della nuova canzone, \"Fire\", che avrebbero pubblicato in \"Strength in Numbers\" due anni dopo. Il sito mostrava anche un video di una traccia non pubblicata, \"Kill 100\" di X-Press 2 cantata con Robert Harvey.\nLa band firma un nuovo contratto con la Polydor nel 2007 e passa il resto dell'anno registrando il loro terzo album con i produttori Flood e Paul Hartnoll. Durante questo periodo Harvey ha anche rivelato la ragione della prolungata assenza della band. Sul sito ufficiale dei The Music, parl\u00f2 che del suo iniziale abuso di droghe nella sua adolescenza; lui in seguito usc\u00ec dalla droga, ma intorno al periodo del secondo album, rimpiazz\u00f2 la dipendenza della droga con quella dall'alcool. Un amico gli sugger\u00ec che stava soffrendo di depressione.\nNel giugno 2008, la band pubblic\u00f2 il loro singolo di ritorno \"Strength in Numbers\", e l'album dallo stesso titolo la settimana successiva. Il 21 aprile 2011 la band ha pubblicato la sua ultima canzone \"Ghost Hands\" sciogliendosi definitivamente.\nIl 22 ottobre 2012 Harvey ha collaborato con Mike Skinner, frontman dei The Streets, al loro nuovo album."}
{"id": "1896055", "revid": "599013", "url": "https://it.wikipedia.org/wiki?curid=1896055", "title": "Raef LaFrentz", "text": "Carriera.\nNBA.\nDopo l'esperienza universitaria nel Kansas, si dichiara eleggibile per il draft NBA 1998, venendo scelto come terzo assoluto dai Denver Nuggets. Il giocatore, che aveva raggranellato pi\u00f9 di punti e rimbalzi all'universit\u00e0, al suo primo anno nella National Basketball Association, colleziona 13,8 punti, 7,6 rimbalzi e 1,4 stoppate di media a partita, in sole 12 partite giocate tutte dall'inizio: infatti, la sua stagione viene condizionata da un infortunio al ginocchio sinistro patito contro i Dallas Mavericks. Torna nella stagione NBA 1999-2000, terminandola con 12,4 punti, 7,9 rimbalzi - 25\u00ba in NBA - e 2,2 stoppate - 8\u00ba in NBA -; la successiva, invece, lo vede nuovamente 25\u00ba in NBA per rimbalzi a partita (7,8 di media), 7\u00ba stavolta per stoppate (2,6) e 27\u00ba per percentuale dal campo (47,7%).\nIl 21 febbraio 2002, viene coinvolto in una \"trade\", che lo porta ai Dallas Mavericks insieme ai compagni di squadra Tariq Abdul-Wahad, Avery Johnson e Nick Van Exel, in cambio di Juwan Howard, Tim Hardaway, Donnell Harvey e la prima scelta del draft NBA 2002. Il 20 ottobre 2003, si trasferisce invece ai Boston Celtics con Chris Mills, Ji\u0159\u00ed Welsch, pi\u00f9 una scelta al primo giro nel draft, per Antoine Walker e Tony Delk.\nNel 2006, invece, approda ai Portland Trail Blazers insieme a Dan Dickau per Theo Ratliff e Sebastian Telfair. Nella sua esperienza a Portland, raccoglie i minimi in carriera, arrivando a poco pi\u00f9 di un punto e mezzo a partita nella stagione 2007-08.\nAlle prese con vari infortuni, nel 2008-09 non gioca neanche una partita.\nNazionale.\nNel 2002 viene convocato dalla Nazionale di pallacanestro statunitense per partecipare al Mondiale FIBA 2002, concluso dagli al sesto posto."}
{"id": "1896060", "revid": "1810027", "url": "https://it.wikipedia.org/wiki?curid=1896060", "title": "Palazzo Lariano Sanfelice", "text": "Il Palazzo Lariano Sanfelice \u00e8 un palazzo storico di Napoli, ubicato in via Foria.\nIl palazzo venne eretto negli anni ottanta del XVIII secolo su progetto dell'architetto Pompeo Schiantarelli.\nDi notevole bellezza \u00e8 lo scalone monumentale progettato dallo Schiantarelli (a lungo attribuito erroneamente al Sanfelice): \u00e8 composto da una doppia scalinata aperta che sale tramite un gioco di volte e pilastri, accentuati dalle curve balaustre in metallo che determina una dilatazione dell'ambiente. Dopo l'atrio c'\u00e8 un piccolo cortile di pianta irregolare che anticamente era collegato al giardino tramite una scala, l'idea dell'architetto \u00e8 pervenuta a noi tramite un disegno di mano sua."}
{"id": "1896061", "revid": "1149807", "url": "https://it.wikipedia.org/wiki?curid=1896061", "title": "Pocket Fritz", "text": "Pocket Fritz \u00e8 un software scacchistico per Pocket PC distribuito dalla ChessBase.\nVersioni.\nLa prima versione del software \u00e8 stata pubblicata nel 2001. Il motore di gioco deriva da Shredder. Il gioco ha un'interfaccia grafica bidimensionale che consente di personalizzare il colore dei pezzi e della scacchiera. Alcuni pannelli consentono di visualizzare la notazione algebrica della partita e l'analisi del motore sulla posizione. Il programma permette di giocare contro un altro giocatore umano o contro il motore, o di risolvere esercizi di tattica, di gestire database di partite in formato PGN e di accedere al database online ChessBase.\n\"Pocket Fritz 2\", pubblicato nel 2002, aggiunge alcune caratteristiche alla precedente versione. Permette di scegliere lo stile del libro d'apertura, la dimensione della hash table e altre opzioni minori, tra le quali per la grafica aggiunge alcuni set di pezzi e ne visualizza l'anteprima nella finestra delle opzioni.\n\"Pocket Fritz 2\" ha forza Elo stimata intorno a 2506.\nLa terza versione del software, \"Pocket Fritz 3.2\", consente di importare e scegliere il motore di gioco e il libro di apertura. Il motore predefinito \u00e8 HIARCS 12.1 (2550 punti Elo), come seconda scelta \u00e8 presente Crafty 22.0b. Il programma consente una notazione pi\u00f9 flessibile delle partite, con linee secondarie e commenti, e amplia le tipologie di esercizi di tattica.\nLa quarta versione del software ha debuttato al pubblico, in anteprima, in occasione della Copa Mercusor 2009. \"Pocket Fritz 4.1\" \u00e8 stato messo in commercio nel dicembre del 2009. Dispone di motori aggiornati (HIARCS 13.0, Crafty 23.0), supporta i formati di database della ChessBase (.cbh) e aggiunge altre funzionalit\u00e0 minori, come la possibilit\u00e0 di personalizzare i tasti di scelta rapida.\nForza di gioco e risultati.\nLa forza di gioco \u00e8 limitata dalla scarsa potenza di calcolo e memoria disponibile su un PDA. Pocket Fritz 2 ha una forza Elo stimata di 2506. Pocket Fritz 3 ha vinto un torneo contro giocatori umani, la categoria VII della Copa Mercusor 2008, in Argentina, con un risultato di 8/10 (6+ 4=). L'anno successivo lo stesso risultato \u00e8 stato ottenuto da \"Pocket Fritz 4\", presentato al torneo alcuni mesi prima dell'uscita in commercio, che si \u00e8 aggiudicato la vittoria (9+ 1=) con 3 punti di vantaggio e una prestazione Elo di 2938, migliorando il risultato ottenuto dal suo predecessore nel 2008."}
{"id": "1896064", "revid": "122935360", "url": "https://it.wikipedia.org/wiki?curid=1896064", "title": "Born to Be Wild (Steppenwolf)", "text": "Born to Be Wild \u00e8 un singolo del gruppo musicale statunitense Steppenwolf, pubblicato nel 1968 come terzo estratto dal primo album in studio \"Steppenwolf\".\nDescrizione.\nBench\u00e9 inizialmente offerta ad altre band, come per esempio gli Human Expression, \"Born to Be Wild\" fu registrata per la prima volta dagli Steppenwolf nel 1968. Sotto il nome d'arte utilizzato ad inizio carriera di Dennis Edmonton, Mars Bonfire, autore del testo, era precedentemente un membro dei the Sparrows, gruppo predecessore degli Steppenwolf. \"Born to be Wild\" fu il secondo singolo del gruppo, e quello che ottenne maggiori risultati, raggiungendo la seconda posizione della \"Billboard Hot 100\". \nLa canzone fu originariamente pubblicata nel 1968, ma in seguito venne inclusa in numerose raccolte e colonne sonore. Il primo film ad utilizzarla nel proprio commento musicale fu \"Easy Rider - Libert\u00e0 e paura\" nel 1969. A differenza della versione presente sui dischi degli Steppenwolf, la versione utilizzata in \"Easy Rider\" figurava all'inizio il rumore del motore di una motocicletta. Nel film fu inserita anche un'altra canzone degli Steppenwolf, \"The Pusher\". Inizialmente Peter Fonda voleva Crosby, Stills and Nash per la colonna sonora del film, ma alla fine si convinse di quanto \"Born to Be Wild\" rispecchiasse lo spirito del film. Fu soprattutto a causa di questa pellicola, che il brano degli Steppenwolf \u00e8 associato con la cultura dei biker. Per lungo tempo \u00e8 stata usata per lo spot televisivo della Jeep Gran Cherokee.\nNella cultura popolare \u00e8 spesso associata all'immagine dei \"biker\", soprattutto a seguito del suo utilizzo nella colonna sonora del film \"Easy Rider\". Spesso la canzone \u00e8 descritta come il primo brano heavy metal mai scritto, oltre ad aver ispirato il nome dello stesso genere musicale. Bench\u00e9 queste affermazioni siano tuttora oggetto di discussione, il secondo verso nel testo di questa canzone (in cui si fa riferimento ad un \"tuono di metallo pesante\", \"heavy metal thunder\", in riferimento al rombo provocato dallo scoppiettio della marmitta delle motociclette - \u00e8 da qui che Leonard Mogel prese l'ispirazione per coniare il nome della sua rivista artistico-cultural-musicale) \u00e8 la prima registrazione in cui si utilizza l'espressione \"heavy metal\" in un contesto musicale.\nCover.\nNel corso degli anni decine di artisti si sono cimentati in una cover di questo pezzo. Fra le versioni pi\u00f9 celebri si ricordano:\nNel 2014 \u00e8 uscita una versione di \"Born to Be Wild\" che venne usata dalla Ubisoft per il web-trailer di Far Cry 4."}
{"id": "1896070", "revid": "1718925", "url": "https://it.wikipedia.org/wiki?curid=1896070", "title": "Societ\u00e0 Canottieri Ceresio", "text": "La Societ\u00e0 Canottieri Ceresio \u00e8 una societ\u00e0 di canottaggio di Lugano (Svizzera, Canton Ticino).\nStoria.\nLa societ\u00e0 nasce il 17 gennaio 1927, grazie a Tullio e Ugo Bordoni, Vittorino Genazzini, Emilio, Francesco, Giuseppe, Oreste, Nino e Serafino Giambonini, Hans Meister e Livio Ponzini che si riunirono nella sala dell'Antico Ristorante di Gandria per deliberare sulla fondazione di una societ\u00e0 di canottaggio. Nasce cos\u00ec il sodalizio col nome di Societ\u00e0 Canottieri Ceresio Gandria-Castagnola.\nLa sede.\nLa sede si trova sul \"sentiero di Gandria\", situato tra i comuni di Castagnola e Gandria. "}
{"id": "1896074", "revid": "253269", "url": "https://it.wikipedia.org/wiki?curid=1896074", "title": "Valerie Bertinelli", "text": "Sua madre, Nancy Carvin, \u00e8 di origine inglese e suo padre, Andrew Bertinelli, impiegato della General Motors, \u00e8 di origine italiana. Nel 1981 ha sposato il chitarrista Eddie van Halen dell'omonimo gruppo rock, dal quale ha divorziato nel 2007. I due hanno avuto un figlio, Wolfgang \"Wolfie\" William van Halen, nato nel 1991. Dal 2010 \u00e8 co-protagonista della sitcom \"Hot in Cleveland\".\nDoppiatori italiani.\nNelle versioni in italiana dei suoi film, Valerie Bertinelli \u00e8 stata doppiata da:"}
{"id": "1896077", "revid": "426330", "url": "https://it.wikipedia.org/wiki?curid=1896077", "title": "Madjid Bougherra", "text": ""}
{"id": "1896080", "revid": "287204", "url": "https://it.wikipedia.org/wiki?curid=1896080", "title": "Ibn Ishaq", "text": "Collezionista di tradizioni orali (\"khabar\"), Ibn Is\u1e25\u0101q sar\u00e0 il primo a metterle per iscritto in quella che sar\u00e0 la prima biografia riguardante il profeta Maometto.&lt;br&gt; Pervenutaci in una versione riveduta da Ibn Hisham, la sua opera biografica s'intitola \"S\u012brat Ras\u016bl All\u0101h\" (\u00abVita dell'Inviato di Dio\u00bb) o \"al-S\u012brat al-nabawiyya\".\nBiografia.\nEra nipote di un tal Yas\u0101r, un cristiano catturato ad Ayn al-Tamr nel 633/4 o in una delle campagne militari condotte da Khalid ibn al-Walid. Condotto a Medina come schiavo Yas\u0101r si convert\u00ec all'Islam e fu affrancato. Suo figlio Ish\u0101q, quale tradizionista, raccolse \"\u1e25ad\u012bth\" di cui il figlio Mu\u1e25ammad ibn Is\u1e25\u0101q si servir\u00e0 per la stesura della biografia del Profeta.\nIbn Is\u1e25\u0101q, all'et\u00e0 di 30 anni, si rec\u00f2 nella provincia islamica dell'Egitto per ascoltare le letture del tradizionista Yaz\u012bd b. Ab\u012b \u1e24ab\u012bb e, in seguito, viaggi\u00f2 verso oriente, in Persia e nella regione settentrionale siro-irachena della Giaz\u012bra, per spostarsi infine nell'attuale Iraq, trasferendosi definitivamente a Baghdad. Qui Ibn Ish\u0101q trover\u00e0 patroni che favoriranno i suoi studi (Robinson 2003, p.\u00a027). Studi\u00f2 sotto la guida di al-Zuhr\u012b che, per la sua parentela con alcuni fra i protagonisti della prima comunit\u00e0 musulmana (\"umma\"), fu uno dei pionieri della nuova disciplina storica islamica. \nContenuto della \"S\u012bra\".\nIn questo \u00e0mbito Ibn Is\u1e25\u0101q mostr\u00f2 grande libert\u00e0 intellettuale nel recepire tradizioni provenienti anche da ambienti non-arabi e d\u2019et\u00e0 preislamica ma la sua chiara simpatia per la causa di \u02bfAl\u012b ibn Ab\u012b \u1e6c\u0101lib \u2212 cugino e genero del Profeta nonch\u00e9 quarto califfo (656-661) per i sunniti e primo Imam per gli sciiti - nonch\u00e9 avversario di Mu\u02bf\u0101wiya ibn Ab\u012b Sufy\u0101n, poi primo califfo della dinastia omayyade di Damasco (661-680), gli caus\u00f2 la sorda ostilit\u00e0 degli ambienti vicini al nuovo potere che si riflett\u00e9 anche sulle generazioni successive. \nForti contrasti metodologici e contenutistici lo opposero anche al giurista medinese M\u0101lik b. Anas, col quale non mancarono forse gravi screzi di carattere personale, e a Hish\u0101m ibn \u02bfUrwa. I contrastanti giudizi che su di lui espressero gli studiosi sono ben sintetizzati dal grande giurista e teologo A\u1e25mad b. \u1e24anbal, che qualche decennio pi\u00f9 tardi ne lodava l\u2019autorevolezza nel campo della cronaca delle operazioni militari guidate dal Profeta e dai suoi Compagni (\"magh\u0101z\u012b\") ma ne sviliva le competenze pi\u00f9 strettamente giuridiche.\nIbn Hish\u0101m, convinto sostenitore della linea metodologica dei \"mu\u1e25addith\u016bn\" (esperti collettori e studiosi dei \"\u1e25ad\u012bth\", che attribuivano somma importanza all\u2019affidabilit\u00e0 religiosa e tecnica dei trasmettitori, espunse dall\u2019opera di Ibn Is\u1e25\u0101q ogni passaggio da lui ritenuto non perfettamente consono all\u2019assetto ufficiale assunto dall\u2019Islam (come ad esempio il dibattuto episodio dei \u201cversetti satanici\u201d che qualcuno diceva fossero stati pronunciati dal Profeta e che altri qualificavano come esperienza mistica), giustificando il suo operato col fatto che Ibn Is\u1e25\u0101q non faceva riferimento esplicito ad alcun trasmettitore. Pi\u00f9 probabilmente, le critiche derivarono per\u00f2 dall\u2019assetto sostanzialmente razionalizzante della \"S\u012bra\", pur all'interno di una visione fideistica nei suoi fondamenti. &lt;br&gt;\nL\u2019importanza del lavoro di Ibn Is\u1e25\u0101q \u00e8 per\u00f2 ben dimostrata dal fatto che fra i suoi informatori si possono annoverare personaggi di assoluto rilievo e credibilit\u00e0 della prima generazione di musulmani e che fra i suoi discepoli figurano studiosi di eccezionale levatura scientifica e morale: da Sufy\u0101n al-Thawr\u012b a Ya\u1e25y\u00e0 ibn Sa\u02bf\u012bd al-An\u1e63\u0101r\u012b, da Ibn Jurayj a \u1e24ammad ibn Zayd, da Shu\u02bfba ibn al-\u1e24ajj\u0101j a Sufy\u0101n ibn \u02bfUyayna.\nOpere.\nIbn Is\u1e25\u0101q scrisse numerosi lavori, nessuno dei quali \u00e8 giunto per\u00f2 fino a noi nella sua veste originaria, malgrado se ne conservino parti non trascurabili in vari passaggi del capolavoro annalistico di \u1e6cabar\u012b, il \"Ta\u02ber\u012bkh al-rusul wa l-mul\u016bk\" (Storia dei profeti e dei Re). \nTra esse si ricordano l\"'al-Mubtada\u02be wa al-ba\u02bfth wa al-magh\u0101z\u012b\", il \"Kit\u0101b al-khulaf\u0101\u02be\", e un libro di tradizioni di rilevanza anche giuridica, il \"Sunan\" (\u1e24\u0101jj\u012b Khal\u012bfa, II, 1008).\nLa sua raccolta di \"\u1e25ad\u012bth\" riguardanti il profeta Maometto sopravvive essenzialmente in due filoni:\nA queste si aggiungano lacerti di altre recensioni (elencati da Alfred Guillaume a p. xxx della sua \"Prefazione\"); ma molti sono talmente frammentari da non avere quasi nessuna utilit\u00e0.\nSecondo Fred McGrew Donner, il materiale in Ibn Hish\u0101m e \u1e6cabar\u012b \u00e8 \u00abpraticamente identico\u00bb; salvo alcune informazioni presenti solo in \u1e6cabar\u012b.\nA mo' d'esempio, la nota tradizione riguardante i Versetti Satanici, in cui si dice che Maometto avesse aggiunto sue personali parole al testo coranico (sotto l'influenza di Ibl\u012bs), si trova solo in \u1e6cabar\u012b; occorrer\u00e0 sottolineare che la stessa tradizione \u00e8 riportata nel \"K. al-magh\u0101z\u012b\" di al-W\u0101qid\u012b, il quale \u2013 \u00e8 risaputo \u2013 impieg\u00f2 vario materiale proveniente da Ibn Is\u1e25\u0101q (poi purgato da Ibn Hish\u0101m)."}
{"id": "1896081", "revid": "74801", "url": "https://it.wikipedia.org/wiki?curid=1896081", "title": "Mateo Flecha il Vecchio", "text": "Spesso soprannominato \"il Vecchio\" per distinguerlo dal nipote omonimo, Mateo Flecha \u00e8 ricordato soprattutto per la creazione di un particolare genere di composizione polifonica, denominato \"Ensalada\". Tale genere prende spunto da alcuni elementi del linguaggio contrappuntistico provenienti sia dal madrigale che dalla musica religiosa combinando oltre a vari registri linguistici, elementi drammatici, comici, popolari e colti.\nVita.\nMateo Flecha fu allievo del maestro Joan Castell\u00f3. Dal settembre 1523 all'ottobre ricopr\u00ec il ruolo di maestro di cappella della cattedrale di Lleida. In seguito si mosse a Guadalajara, dove per sei anni rimase al servizio di Diego Hurtado de Mendoza. Si pensa che fosse attivo per alcuni anni a Valenza, presso la corte del duca di Calabria, giacch\u00e9 alcune composizioni presenti nel cosiddetto Cancionero de Uppsala, raccolta compilata in questa citt\u00e0 nella prima met\u00e0 del XVI secolo, sono a lui riconducibili. Dal 1537 per due anni fu maestro di cappella nella cattedrale di Sig\u00fcenza, in Castiglia-La Mancia.\nTra il 1544 e il 1548 visse nel castello di Ar\u00e9valo come insegnante di musica delle figlie di Carlo V Maria e Joanna. Negli ultimi anni della sua vita prese i voti come monaco cistercense e si ritir\u00f2 sino alla sua morte (1553) nel Monastero di Santa Maria di Poblet.\nLe sue \"ensaladas\" influenzarono molto Joan Brudieu.\nOpere.\nLa musica di Flecha \u00e8 stata in parte pubblicata da Fuenllana nel suo \"Orphenica Lira\". La maggior parte delle sue opere pu\u00f2 essere trovata nel Cancionero del duca di Calabria (Venezia, 1556), conosciuto come il Cancionero de Uppsala. Flecha \u00e8 perlopi\u00f9 conosciuto per le sue \"ensaladas\", componimenti per quattro o cinque voci, che spesso includevano un insieme di diverse lingue tra cui lo spagnolo, il catalano, l'italiano, il francese ed il latino. Oltre a questo tipo di componimento sono noti i suoi villancicos.\nLe \"ensaladas\" furono pubblicate per la prima volta a Praga nel 1581 dal nipote Mateo Flecha il Giovane. Delle sue undici solo sei rimangono complete, \"El Jubilate\", \"El fuego\", \"La bomba\", \"La negrina\", \"La guerra\", e \"La justa\". Delle altre a quattro manca una voce e non \u00e8 pervenuta \"El cantate\", in quanto Flecha il Giovane la ritenne troppo lunga.\nMolti suonatori di vihuela tra cui Enr\u00edquez de Valderr\u00e1bano, Diego Pisador, e Miguel de Fuenllana trascrissero le opere di Flecha per il loro strumento.\nLista delle opere.\nNonostante potrebbe averne scritte molte di pi\u00f9, ecco una lista delle sue opere accertate:\nEnsaladas per quattro voci:\nEnsaladas per cinque voci:\nVillancicos per tre voci:\nVillancicos per quattro voci:\nVillancicos per cinque voci:\nOpere sacre in latino:"}
{"id": "1896088", "revid": "123874277", "url": "https://it.wikipedia.org/wiki?curid=1896088", "title": "Palazzo Monterrey", "text": "Il Palazzo Monterrey, nel centro di Salamanca (Spagna), venne fatto costruire nel 1539 da Alonso de Acevedo Z\u00fa\u00f1iga, terzo conte di Monterrey e vicer\u00e9 di Napoli in stile rinascimento italiano su progetto di Rodrigo Gil de Honta\u00f1\u00f3n e Fra Mart\u00edn de Santiago. \u00c9 possibile visitarne l'interno, sebbene sia di propriet\u00e0 dei duchi d'Alba, essendo stato parzialmente aperto a tour guidati . Il palazzo venne progettato come un gran rettangolo, ma se ne costru\u00ec solo un'ala con i due torrioni agli angoli."}
{"id": "1896089", "revid": "531712", "url": "https://it.wikipedia.org/wiki?curid=1896089", "title": "Itala San Marco", "text": ""}
{"id": "1896095", "revid": "1437331", "url": "https://it.wikipedia.org/wiki?curid=1896095", "title": "Dreamworks Animation", "text": ""}
{"id": "1896096", "revid": "547034", "url": "https://it.wikipedia.org/wiki?curid=1896096", "title": "Render Output Unit", "text": "La Render Output Unit (ROP), chiamata a volte anche Raster Operation Pipeline, \u00e8 uno dei passi finali del processo di rendering delle moderne schede grafiche. Le pixel pipeline prendono le informazioni dai pixel e dai texel e le elaborano, attraverso matrici e operazioni vettoriali in un pixel finale. I ROP effettuano le transazioni tra i buffer rilevanti nella VRAM. Queste includono la lettura o la scrittura di valori e l'unione di essi assieme.\nDescrizione.\nI ROPs (Raster OPerations) formano quella parte della GPU di una scheda video che si occupa di operazioni come color e alpha blending o applicazione del antialiasing.\nLe pixel e vertex pipeline eseguono calcoli matematici che servono a definire i colori e l'illuminazione delle figure oltre che l'applicazione delle texture.\nQuindi le rop's traducono il lavoro svolto dalle pipeline, andando a colorare i pixel, secondo un modello detto raster e visualizzabile sullo schermo.\nEvoluzione.\nStoricamente il numero di ROP, texture units e pixel shader \u00e8 stato uguale. Tuttavia, nel 2004 molti produttori di GPU hanno disaccoppiato queste aree per migliorare l'allocazione dei transistor per il carico di lavoro delle applicazioni e migliorare le prestazioni della memoria. Col passare del tempo si aspetta che i produttori di GPU continueranno a disaccoppiare le varie parti dell'architettura per migliorare l'adattabilit\u00e0 alle future applicazioni grafiche. Questo permette anche di avere una struttura modulare, dove le GPU di categoria high-end utilizzano la stessa logica di quelle low-end."}
{"id": "1896099", "revid": "125755989", "url": "https://it.wikipedia.org/wiki?curid=1896099", "title": "ABN AMRO World Tennis Tournament", "text": "L'ABN AMRO World Tennis Tournament \u00e8 un torneo di tennis che si svolge a Rotterdam, Paesi Bassi, nato nel 1972 come torneo su sintetico indoor, ma che dal 2000 prevede l'utilizzo di campi indoor in cemento.\nFa parte della serie di tornei ATP Tour 500 ed \u00e8 il pi\u00f9 prestigioso torneo di tennis maschile olandese.\nIl tennista statunitense Arthur Ashe (1972, 1975 e 1976) e lo svizzero Roger Federer (2005, 2012, 2018) sono attualmente i pi\u00f9 titolati. La finale del 1984 tra Jimmy Connors e Ivan Lendl fu interrotta durante il secondo set a causa di un allarme bomba e non fu mai conclusa.\nDal 2004 il direttore del torneo \u00e8 l'ex tennista olandese Richard Krajicek."}
{"id": "1896102", "revid": "663182", "url": "https://it.wikipedia.org/wiki?curid=1896102", "title": "Teho Teardo", "text": "Romano di adozione, ha collaborato con molti artisti italiani ed internazionali, e tra questi Nurse with Wound, Ramleh, Pacific 231, Cop Shoot Cop, Zeni Geva, Mick Harris, Blixa Bargeld, Alexander B\u0103l\u0103nescu, James George Thirlwell, Motus e Chiara Guidi.\nBiografia.\n1985-1991: Mauro Teho Teardo tra cassette culture ed M.T.T. Records.\nMauro Teho Teardo \u00e8 attivo nella scena post-industriale italiana fin dagli anni ottanta, con la pubblicazione di album su cassetta di ispirazione avanguardistica, a cavallo fra \"suono colto e distorsione effettistica\". Nel 1985 pubblica il suo primo tape-album dal titolo \"The Birth Of The Day\", dando cos\u00ec l'avvio anche alla propria etichetta, la M.T.T. Records, con la quale in questi anni, produce molto materiale proprio ed altrui. Sempre in quegli anni cura inoltre sotto l'etichetta M.T.T. Records, una serie di album compilazione dal titolo \"Osculum Infame\", alle quali partecipano numerosi gruppi della scena italiana ed estera come Nurse With Wound, Massimo e Giancarlo Toniutti, Andrew Chalk, Ramleh, De Fabriek, Ost Morbi, , Dead Relatives, Stefano Biasin, e Rivolta dell'odio.\nNel 1986 Teardo pubblic\u00f2, sotto la sigla M.T.T. il nastro \"Devayana\", in cui compariva il brano \"The Fall Of The Flying House Of Usher From Goonia\" composto ed eseguito assieme a Pacific 231. La cassetta usc\u00ec anche nel Regno Unito per la Broken Flag, etichetta di Gary Mundy dei Ramleh. Nello stesso anno la M.T.T. Records pubblic\u00f2 la cassetta \"Live At Zul\", ristampata qualche mese dopo dalla Old Europa Cafe in occasione della pubblicazione di \"Coliga Matari\" entrambi firmati M.T.T. In questo anno Teardo produsse poi l'album di Stefano Biasin \" '48-'86\" e partecip\u00f2 a compilazioni come \"Passions Organiques Vol. 2\" (A.P.E.A.C., Organic, 1986) e \"Pianeti Di Lana 3 - Molteplice Enarmonico\" (Technological Feeling, 1986).\nNel 1987, sempre per la Broken Flag usc\u00ec \"Nothern Age\", mentre la fanzine Requiem produsse e distribu\u00ec il nastro \"Abraxa\". Partecip\u00f2 poi alle compilazioni \"Never Say When\" (Broken Flag, 1987) curata da Peter McGhee dei Nurse With Wound, e \"The Storm Of The Passion\" curata da Alessandro Geo e Roberto Vicentini.\nDurante questi anni Teardo lavor\u00f2 al suo primo LP, che sarebbe dovuto uscire nel 1988 per la Multimedia Attack, che per\u00f2 interruppe le produzioni e chiuse i battenti. Il disco usc\u00ec due anni dopo con il titolo di \"Caught From Behind\" per la Minus Habens Records di Ivan Iusco, e vedeva la collaborazione dei Nurse With Wound e dei Ramleh, rappresentando cos\u00ec l'apice post-industriale del musicista, spesso caratterizzato da sonorit\u00e0 che si dilungano in echi ed accordi dal sapore orrorifico e neoromantico. Nel 1991 pubblic\u00f2 poi uno split album condiviso con i Ramleh ed intitolato \"Crystal Revenge / Paid In Full\" (Minus Habens Records), in cui si sente gi\u00e0 il germe dell'industrial rock che caratterizzer\u00e0 il periodo successivo. Lo split 7\" con gli Skullflower dello stesso anno confermer\u00e0 poi la tendenza ad allontanarsi dalle sonorit\u00e0 post-industriali di matrice ambientale. Nel 1991 Teardo aveva gi\u00e0 fondato il suo futuro progetto: I Meathead.\n1992-2000: Meathead, Here, Matera.\nI Meathead, che vedevano inizialmente Tim Pantado al basso e sampler, Plastic Girl (ex HitlerSS e Waalt Diisneey Production) alla batteria e Valentine Dunmore alle percussioni e campionamenti su Atari, pubblicarono il loro primo album \"Street Knowledge\" nel 1992 per la romana Helter Skelter Records. Il disco proponeva un crossover tra alternative rock, industrial rock ed industrial hip hop in una miscela fatta spesso di percussioni metalliche, ritmiche campionate e chitarre taglienti. Parallelamente ai Meathead continua a muoversi con il vecchio pseudonimo: nello stesso anno pubblica poi brani a nome M.T.T. in compilazioni come \"TV Ch 009\" (Old Europa Cafe), \"Sound From Hands\" (Minus Habens Records) e \"Stinky Horse Fuckers\" (Stinky Horse Fuck, 1993).\nNel 1993 i Meathead pubblicarono il 7\" split \"Makin' Out With Satan / Outta My Face\" (Helter Skelter Records) condiviso con i Bewitched, mentre M.T.T. partecip\u00f2 alla compilazione \"Punto Zero Numero 9/10 + Apocalisse Di Diamante\" curata da Giulio Tedeschi e pubblicata dalla Toast Records, in cui erano presenti band come Marlene Kuntz, No Strange, Steeplejack ed Effervescent Elephants, e poi a \"Stinky Horse Fuckers\" (Stinky Horse Fuck, 1993) in cui comparivano gruppi post industriali come Genocide Organ e Merzbow, confermando cos\u00ec la sua vocazione di questo periodo a mantenere una ambivalenza tra alternative rock e industrial.\nNel 1994 i Meathead passarono alla Sub/Mission Records con cui pubblicarono il CD Maxi \"Dick Smoker\" e poi l'album \"Bored Stiff\", che vedeva la produzione di Paolo Favati. Sempre nel 1994 Teardo diede l'avvio al supergruppo Circus Of Pain, un progetto che includeva membri dei Meathead, dei Pankow e degli svizzeri Swamp Terrorists, e che si concretizz\u00f2 nello stesso anno con l'album \"The Swamp Meat Intoxication\" (Sub/Mission Records) oltre che con un lungo tour europeo che prevedeva, nella stessa serata, concerti dei Meathead e degli Swamp Terrorists seguiti dalla performance dei Circus Of Pain. Nello stesso anno part\u00ec poi il progetto \"Meathead Against The World\", con cui Teardo organizz\u00f2 una serie di collaborazioni con band internazionali al fine di realizzare split 7\" e/o brani composti in compartecipazione. Nel 1995 uscirono su Sub/Mission Records lo split con i Cop Shoot Cop intitolato \"Kill A Cop For Christ And Bring Us His Head\", \"Show You Their Duelling Banjos\" condiviso con i giapponesi Zeni Geva, ancora \"Fill The Texas Pancake With Your Worst Fears\" con i Pain Teens e poi \"You Can Never Do To Us What We've Done To Ourselves\" composto assieme ai californiani Babyland. Nel '96 invece Dick \"Smoker Plus\" (Fused Coil) era composto assieme ai Cop Shoot Cop. Il progetto culmin\u00f2 nell'omonimo album del 1996, che raccoglieva le collaborazioni di questi due anni assieme a queste band. L'esperienza con i Meathead fin\u00ec un anno dopo, in seguito alla pubblicazione di \"Protect Me From What I Want\" (F.A.D. Records, 1997), ma le relazioni nate in questi ultimi anni portarono Teardo a chiudere il millennio con una serie di nuove band: Nel 1996 aveva gi\u00e0 avviato i Matera con Mick Harris (Scorn, Napalm Death), pubblicando l'album \"Same Here\" (Sub/Mission Records).\nNel 1997 Teardo si spost\u00f2 a New York per dare avvio agli Here, una band formata assieme a Jim Coleman dei Cop Shoot Cop, con cui realizzarono due EP intitolati \"A Bit Of Red\" (Sonica Factory Studio, 1998) ed \"Apart\" (Consorzio Produttori Indipendenti, 1998) ed un album intitolato \"Brooklyn Bank\" (Dune, 1998), con diversi tour tra Europa e Stati Uniti che li vide anche partecipare al Beach Bum Festiva di Jesolo. Sempre a New York collabor\u00f2 poi con Lydia Lunch ad alcune registrazioni mai pubblicate, realizzando con lei alcuni concerti. In questi anni remixa brani di Girls Against Boys, CSC, Placebo, Lydia Lunch, Front 242, Rothko, Santo Niente, Marlene Kuntz e Fetish 69.\n2000-2010: Le colonne sonore, Operator, Modern Institute.\nNal 2000 Gabriele Salvatores chiese a Teardo di occuparsi delle musiche del suo nuovo film intitolato Denti. Si apr\u00ec cos\u00ec una nuova fase della carriera di Teardo, che negli anni a venire comporr\u00e0 molte musiche per il cinema, per la televisione e per il teatro. Nel 2001 fond\u00f2 gli Operator assieme a Scott McCloud dei Girls Against Boys, con cui pubblic\u00f2 i singoli \"Welcome To The Wonderful World\" (Cargo Records, 2002) e \"Oh My! [I Need Money Bad]\" (Chronowax, 2002) e l'album \"Welcome To The Wonderful World\" (Rema\u00eb, 2002), che univa sperimentazioni elettroniche ad atteggiamenti decisamente pi\u00f9 pop ed IDM. Sempre nello stesso anno inaugur\u00f2 i Modern Institute assieme a Martina Bertoni dei Clobeda's, con cui realizz\u00f2 l'EP \"Stairs\", pubblicato all'interno della collana \"Domestic Landscapes\" curata dallo stesso Teardo per la Nail Records.\nTra il 2001 ed il 2002, con le musiche per la serie di 7 spettacoli ed installazioni del ciclo \"Rooms\" della compagnia teatrale Motus inaugura poi la sua relazione con il teatro di ricerca che proseguir\u00e0 nel tempo con altre compagnie. Nel 2002 collabor\u00f2 alla colonna sonora dei documentari di Guido Chiesa \"Alice \u00e8 in paradiso\" e \"Sono stati loro - 48 ore a Novi Ligure\", e nel 2003 per il film Il fuggiasco di Andrea Manni. Nel 2004 fu poi la volta di \"Lavorare con lentezza\" di Guido Chiesa, un film scritto in collaborazione con Wu Ming da cui fu estratta l'omonima colonna sonora su CD pubblicata da Radiofandango. Con queste musiche Teardo vinse poi il Nastro d'argento 2005. Fu per\u00f2 il 2006 che vide l'incontro determinante con Paolo Sorrentino: con lui Teardo realizzer\u00e0 negli anni futuri una serie di importanti musiche da film e tra queste \"L'amico di famiglia\" nel 2006 che valse il suo secondo Nastro d'argento ed un Ciak d'oro per le musiche, e pi\u00f9 tardi, nel 2008 le musiche de Il divo con cui vinse il David di Donatello, dopo essere stato candidato a quello dell'anno precedente con \"La ragazza del lago\" di Andrea Molaioli.\nIl suo lavoro discografico aveva invece prodotto l'album \"Tower/Microphone\" (FinalMuzik, 2005) e poi assieme al jazzista d'avanguardia Erik Friedlander (Masada, John Zorn, Zoar) \"Giorni Rubati\" (BiP_HOp, 2006), un album ispirato ai componimenti di Pier Paolo Pasolini.\nAltre colonne sonore realizzate in questi anni furono \"La rabbia\" di Louis Nero, \"Il passato \u00e8 una terra straniera\" di Daniele Vicari e \"La cosa giusta\" di Marco Campogiani. Nel 2009 ha vinto il Premio Ennio Morricone per il miglior compositore delle musiche al Bif&amp;st di Bari per il film \"Il divo\" di Paolo Sorrentino.\nChiara Guidi della Soc\u00ecetas Raffaello Sanzio lo coinvolge poi, assieme ad Alexander B\u0103l\u0103nescu e Blixa Bargeld, nello spettacolo teatrale \"Ingiuria. Una sequenza utile per imprecare\" (2010). Questo spettacolo fornir\u00e0 a Teardo rapporti importanti per il suo percorso artistico che si consolideranno nel decennio seguente.\n2011-in poi: La Specula Records ed il nuovo progetto con Blixa Bargeld.\nIl decennio precedente si era chiuso con una nuova performance sonora intitolata \"Oh Hook\" e prodotta dal Festival di Santarcangelo 39, che vedeva Teardo indagare il rapporto tra spazio e suono, giocarndo con le risonanze naturali della grotta Teodorani. Al festival di Santarcangelo era poi presente, con un altro lavoro sonoro, anche James George Thirlwell. E fu proprio dalle registrazioni delle due performance, che nacque lo split 7\" intitolato \"Santarcangelo\" (2011) che inaugur\u00f2 la nuova etichetta discografica di Teho Teardo battezzata Specula. Negli anni a venire sar\u00e0 questo il marchio su cui Teardo produrr\u00e0 gran parte delle sue musiche. La raccolta di musiche per film \"Music, Film. Music\" usc\u00ec nel 2011 e conteneva anche parte della colonna sonora del film del 2010 \"Una vita tranquilla\" (regia di Claudio Cupellini), mentre nel 2013 usc\u00ec \"Music for Wilder Mann\" (Specula), ispirato al lavoro del fotografo Charles Freg\u00e9r. L'album vedeva anche la partecipazione di alcuni compagni di viaggio di Teardo: Balanescu Quartet, Martina Bertoni, Julia Kent ed Erik Friedlander. Altre colonne sonore realizzate in questo periodo furono invece \"Il gioiellino\" (2011) di Andrea Molaioli, \"Rasputin (film 2011)\" (2011) di Louis Nero e \"Diaz - Don't Clean Up This Blood\" (2012) di Daniele Vicari, che valse a Teardo una nuova nomination per il David di Donatello 2013.\nNel 2013 inizia un importante sodalizio con Blixa Bargeld, fondatore e cantante degli Einst\u00fcrzende Neubauten ed ex-chitarrista di Nick Cave and the Bad Seeds. Teardo in questo periodo si spost\u00f2 a Berlino per registrare quello che poi diventer\u00e0 il loro primo doppio album, intitolato \"Still Smiling\" (Specula, 2013). Il disco ottenne un grande successo di critica, tanto che Ondarock lo defin\u00ec \"semplicemente irresistibile, un autentico lampo di genio tra due Artisti (con la maiuscola del caso)\" ... \"a tratti ironico, fatto di ricordi personali ed amori inconfessabili\". Negli anni a venire la coppia Teho Teardo &amp; Blixa Bargeld produrr\u00e0 ancora due EP intitolati \"Spring\" (Specula, 2014) e \"Fall\" (Specula, 2017) ed un album intitolato \"Nerissimo\".\nNel 2019 compone la sigla del programma tv \"Un giorno in pretura\"."}
{"id": "1896118", "revid": "1355461", "url": "https://it.wikipedia.org/wiki?curid=1896118", "title": "Imperatrice vedova", "text": "Imperatrice vedova (cinese: \u7687\u592a\u540e, pinyin: H\u00faang T\u00e0i H\u00f2u; pronuncia coreana: Hwang Tae Hu; pronuncia giapponese: K\u014dtaig\u014d; pronuncia vietnamita: Ho\u00e0ng Th\u00e1i H\u1eadu) era il titolo dato alla madre di un imperatore cinese, giapponese, coreano o vietnamita. \u00c8 l'equivalente dell'occidentale \"imperatrice madre\".\nIl titolo di imperatrice vedova veniva dato alla madre del sovrano, mentre la nonna godeva del titolo di grand'imperatrice vedova. Le imperatrici vedove, solitamente, detenevano la reggenza dell'impero nel caso che il nuovo sovrano fosse stato troppo giovane per governare; ci furono dei casi, comunque, in cui le imperatrici vedove mantennero il monopolio del potere anche dopo il raggiungimento della maggiore et\u00e0 da parte dell'imperatore regolare.\nFra le pi\u00f9 importanti imperatrici vedove cinesi, vengono annoverate:\nIn Russia.\nDal 1880 circa, anche in Russia si cominci\u00f2 ad utilizzare il titolo di imperatrice vedova, la cui autorit\u00e0 precedeva quella dell'imperatrice consorte. Il titolo di imperatrice vedova veniva dato alla moglie di uno zar deceduto.\nIn tutto ci furono tre imperatrici vedove russe:"}
{"id": "1896119", "revid": "177155", "url": "https://it.wikipedia.org/wiki?curid=1896119", "title": "Mauro Teho Teardo", "text": ""}
{"id": "1896120", "revid": "767487", "url": "https://it.wikipedia.org/wiki?curid=1896120", "title": "Ant\u014dn\u012bs M\u012bnou", "text": "Gioc\u00f2 da portiere attraversando quasi un ventennio di attivit\u00e0 professionistica, dal 1980 al 1996, anno del suo ritiro.\nCarriera.\nM\u012bnou inizia il suo iter calcistico tra i giovani dilettanti dell'Almopos, nella seconda met\u00e0 degli anni settanta. Nel 1980 passa al Kastoria, che proprio a cavallo tra gli anni '70 e gli anni ottanta vive il suo momento migliore, disputando vari campionati di massima serie greca e svezzando buoni calciatori, tra cui l'altro portiere della nazionale greca Sarganis.\nNel 1982 M\u012bnou passa al , dove gioca fino al 1988, disputando 73 gare.\nNel 1988, pur restando nella capitale, passa all', dove resta fino al 1993, con un ben pi\u00f9 cospicuo numero di presenze: 125.\nNel 1993 M\u012bnou si appresta a fare l'ultimo passo della sua carriera professionistica, andando a difendere i pali dell'Apollon Smyrnis. 79 gare fino al 1996, anno del suo ritiro.\nLa nazionale greca lo apprezz\u00f2 poco: solo 16 presenze tra il 1986 e il 1994. Fu tuttavia il portiere della selezione per i Mondiali 1994."}
{"id": "1896122", "revid": "1347902", "url": "https://it.wikipedia.org/wiki?curid=1896122", "title": "Grand'imperatrice vedova", "text": "Il titolo di grand'imperatrice vedova (\u592a\u7687\u592a\u540e) veniva dato alla nonna di un imperatore cinese. A differenza del titolo di imperatrice vedova (dato alla madre del sovrano), che era utilizzato anche in Corea, Giappone e Vietnam, la grand'imperatrice vedova era esclusivamente cinese.\nCome l'imperatrice vedova, anche la grand'imperatrice aveva il diritto di esercitare la reggenza per i sovrani non ancora in grado di guidare autonomamente l'impero. Alcune grand'imperatrici estesero la propria reggenza ben oltre il termine stabilito, agendo da vere e proprie sovrane stabili.\nUna delle grand'imperatrici vedova pi\u00f9 importanti fu l'imperatrice Cixi, che controll\u00f2 l'Impero cinese per circa quarant'anni, dapprima come imperatrice vedova, quindi come grand'imperatrice."}
{"id": "1896123", "revid": "76963", "url": "https://it.wikipedia.org/wiki?curid=1896123", "title": "Mako (attore)", "text": "Biografia.\nNato a K\u014dbe, in Giappone, era figlio di un celebre autore di libri per bambini, Taro Yashima. I suoi genitori si trasferirono negli USA per studiare arte quando lui era ancora un bambino. Makoto rimase in Giappone assieme ai nonni. Nel 1941, quando il suo paese e gli Stati Uniti entrarono in guerra, i suoi genitori rimasero negli USA e lavorarono per lo United States Office of War Information. Alla fine del conflitto il Congresso garant\u00ec loro la residenza negli States.\nMako li raggiunse solo nel 1949, prestando poi servizio militare nei primi anni cinquanta. Una volta arrivato negli Stati Uniti inizi\u00f2 a studiare architettura. Durante il servizio militare scopr\u00ec il proprio talento artistico recitando e, lasciato l'esercito, frequent\u00f2 la Pasadena Playhouse. Nel 1956 venne naturalizzato cittadino statunitense. Spos\u00f2 l'attrice Shizuko Hoshi, da cui ebbe due figlie che gli diedero a loro volta tre nipoti.\nRicevette il primo ruolo cinematografico in \"Never So Few\" nel 1959. Nel 1965 si dichiar\u00f2 frustrato dei ruoli stereotipati assegnati ad attori asiatici come lui, e mise in piedi ad altri suoi connazionali la East West Players Theatre Company, la prima ad avere aderenze anche con la Chiesa. In breve, essa divenne una salda organizzazione per attori asiatici, un vero caposaldo, e Mako ne fu il direttore artistico fino al 1989. Fu nominato agli Academy Awards nel 1966 per \"Quelli della San Pablo\", e al Tony Award per il musical \"Pacific Overtures\".\nNel 1970 fu nel cast di \"Il re delle isole\" con Charlton Heston e Tina Chen. Successivamente interpret\u00f2 nel 1994 il mago Nakano in \"Highlander 3\", a fianco di Christopher Lambert, e fu Akiro \"il Mago\" nei due film della saga \"Conan il barbaro\", con Arnold Schwarzenegger, e il magnate Kanemitsu in \"RoboCop 3\". Interpret\u00f2 Kungo Tsarong in \"Sette anni in Tibet\" e l'ammiraglio Yamamoto in \"Pearl Harbor\".\nUna delle sue pi\u00f9 note interpretazioni fu quella di Li Sung in \"L'incredibile Hulk\", mentre le sue ultime interpretazioni sono nei film \"Memorie di una Geisha\" e \"Cages\". In televisione ha interpretato pi\u00f9 volte la parte di politici e soldati giapponesi, cinesi e coreani. \u00c8 stato insieme a Bruce Lee e a Jackie Chan in \"F Troop\" e in \"Chi tocca il giallo muore\".\nMako mor\u00ec il 21 luglio 2006 a 72 anni per cancro all'esofago. Un giorno prima della sua morte fu annunciata la sua apparizione come doppiatore del personaggio di \"Splinter\" nel film sulle Tartarughe Ninja \"TMNT\". Kevin Munroe, il regista del film, ha confermato che Mako aveva completato tutte le sue registrazioni. Il film \u00e8 stato successivamente dedicato alla sua memoria. Viene inoltre onorato nello show \"Avatar: la leggenda di Aang\": nel quindicesimo episodio della seconda stagione \"Tales of Ba Sing Se\" dopo una toccante scena del suo personaggio spunta la dicitura \"In Honor of Mako\".\nDoppiatori italiani.\nDa doppiatore \u00e8 sostituito da:"}
{"id": "1896137", "revid": "729019", "url": "https://it.wikipedia.org/wiki?curid=1896137", "title": "Stazione di Pistoia Ovest", "text": "La stazione di Pistoia Ovest \u00e8 una fermata ferroviaria posta sulla ferrovia Porrettana. \u00c8 il secondo scalo ferroviario della citt\u00e0 di Pistoia.\nIl piazzale ferroviario dispone del solo binario di corsa della linea Porrettana.\nLa fermata \u00e8 stata concepita per un uso futuro all'interno dell'Area metropolitana Firenze - Prato - Pistoia, che da Pistoia Ovest, dovrebbe collegare Pistoia, Prato, Firenze Statuto, con il Valdarno.\nFinch\u00e9 non diventer\u00e0 operativa la stazione ad alta velocit\u00e0 di Firenze Belfiore, che dovrebbe interagire con tale progetto, a Pistoia Ovest continueranno a fermarsi solo alcuni treni regionali da e per Porretta Terme.\nLa linea ferroviaria passa dalla storica Stazione di Valdibrana, ormai in disuso ma nei prossimi anni potrebbe tornare operativa.\nServizi.\nLa stazione dispone di:\nMovimento.\nIl numero di passeggeri che ogni giorno fruisce della stazione \u00e8 pari a 17 unit\u00e0 (2010)."}
{"id": "1896139", "revid": "1185701", "url": "https://it.wikipedia.org/wiki?curid=1896139", "title": "Brixia Tour 2008", "text": "Il Brixia Tour 2008, ottava edizione della corsa, si svolse dal 23 al 27 luglio 2008 su un percorso di 807,7\u00a0km e venne vinta dall'italiano Santo Anz\u00e0, che termin\u00f2 la gara in 19h38'50\".\nSquadre e corridori partecipanti.\nVennero iscritte alla corsa diciannove squadre, composte ciascuna da otto corridori. Cinque di queste formazioni avevano licenza UCI Pro Tour, dieci rientravano nella fascia UCI Professional Continental e quattro in quella UCI Continental."}
{"id": "1896140", "revid": "287204", "url": "https://it.wikipedia.org/wiki?curid=1896140", "title": "Mateo Flecha", "text": ""}
{"id": "1896141", "revid": "916580", "url": "https://it.wikipedia.org/wiki?curid=1896141", "title": "Reseda", "text": "Reseda \u00e8 un genere di piante della famiglia Resedaceae, originario dell'Africa del Nord, dell'Europa e dell'Asia occidentale.\nIl nome deriva dal latino \"resedare\" = calmare, in riferimento alle propriet\u00e0 medicinali attribuite ad alcune specie.\nDescrizione.\nIl genere comprende piante erbacee, annuali o biennali, di altezza compresa tra i 40 e i 130\u00a0cm.\nLe foglie sono alterne, lunghe da 1 a 15\u00a0cm, disposte a formare una rosetta basale alla base del fusto.\nI fiori sono poco appariscenti, da 4 a 6\u00a0mm di diametro, di colore variabile a seconda delle specie dal bianco al giallo, dall'arancio al verde.\nI frutti sono delle capsule contenenti numerosi piccoli semi neri.\nTassonomia.\nSono riconosciute le seguenti specie:"}
{"id": "1896147", "revid": "287204", "url": "https://it.wikipedia.org/wiki?curid=1896147", "title": "Victor Hugo Aristizabal", "text": ""}
{"id": "1896148", "revid": "228746", "url": "https://it.wikipedia.org/wiki?curid=1896148", "title": "Mateu Fletxa", "text": ""}
{"id": "1896153", "revid": "228746", "url": "https://it.wikipedia.org/wiki?curid=1896153", "title": "Roland de Lassus", "text": ""}
{"id": "1896155", "revid": "228746", "url": "https://it.wikipedia.org/wiki?curid=1896155", "title": "Jacob Handl", "text": ""}
{"id": "1896166", "revid": "1444886", "url": "https://it.wikipedia.org/wiki?curid=1896166", "title": "Impianto chimico", "text": "Un impianto chimico \u00e8 un impianto di produzione industriale per il trattamento di sostanze chimiche, in genere in larga scala. Gli impianti chimici utilizzano per lo svolgimento del processo specifiche apparecchiature e tecnologie, che sono comunque presenti anche in altri tipi di settori industriali, come nell'industria farmaceutica, alimentare, raffinerie di petrolio, impianti biochimici, centrali elettriche e in impianti di trattamento delle acque reflue.\nTipologie di impianti chimici.\nTra le varie tipologie di impianti chimici si annoverano:\nProcessi chimici.\nI \"processi chimici\" sono dei metodi dettagliati per produrre composti chimici su scala industriale. Il medesimo processo chimico pu\u00f2 essere sfruttato da pi\u00f9 di un impianto chimico con capacit\u00e0 di produzione differenti, oppure lo stesso impianto chimico pu\u00f2 fare uso di pi\u00f9 processi chimici.\nAll'interno del complesso di un processo chimico sono individuabili varie tappe, i processi unitari e le operazioni unitarie che si svolgono all'interno delle apparecchiature di cui l'impianto chimico \u00e8 composto.\nLe materie prime che vengono immesse all'interno del processo chimico al fine di essere convertite in prodotto prendono il nome di \"alimentazione\". Il termine alimentazione viene anche utilizzato in senso pi\u00f9 generico per individuare le correnti che vengono introdotte in una particolare unit\u00e0 dell'impianto chimico. Le correnti che escono dall'intero impianto chimico costituiscono il \"prodotto finale\", mentre le correnti in uscita da ciascuna unit\u00e0 sono da considerarsi dei \"prodotti intermedi\".\nIn una visione pi\u00f9 ampia, quelli che sono i prodotti finali di un impianto chimico possono fungere da intermedi di un processo chimico che si svolga in pi\u00f9 impianti chimici. Ad esempio, alcuni prodotti di una raffineria di grezzo possono essere impiegati come materie prime in impianti petrolchimici.\nLe materie prime e i prodotti finali possono essere composti chimici puri o in miscela. I gradi di purezza di queste miscele, ovvero le concentrazioni dei componenti che li compongono, possono essere obbligati da vincoli di tipo economico oppure guidati da specifiche di progetto. In genere l'aspetto economico e l'aspetto qualitativo sono antagonisti.\nApparecchiature.\nUn impianto chimico pu\u00f2 essere pensato come l'insieme di pi\u00f9 apparecchiature, entro le quali viene condotto l'intero processo, suddiviso in pi\u00f9 operazioni elementari, chiamate operazioni unitarie (dall'inglese \"unit\", col significato di apparecchiatura o unit\u00e0), assimilabili a scambi di materia, scambi di calore, e/o scambi di quantit\u00e0 di moto.\nUn impianto chimico \u00e8 suddiviso in tante sezioni chiamate \"unit\u00e0\" o \"apparecchiature\" che sono interconnesse tra loro da un sistema di tubature e condotte (in inglese \"piping\") o altre apparecchiature per la movimentazione di correnti materiali (per esempio, nastri trasportatori per i solidi). Queste correnti materiali possono essere fluidi, liquidi, solidi, o miscele multifase (per esempio \"slurry\", cio\u00e8 miscele solido-liquido ad alto contenuto di solido).\nOgni tipo di operazione unitaria pu\u00f2 essere condotta in vari tipi di unit\u00e0, scelte in base alle condizioni operative richieste, alla facilit\u00e0 di manutenzione, le sostanze chimiche trattate, i costi dell'apparecchiatura, ed altri fattori considerati in sede progettuale.\nFasi di realizzazione.\nLa realizzazione di un impianto chimico avviene attraverso le seguenti fasi:\nInoltre dopo un certo tempo di esercizio \u00e8 possibile svolgere azioni di revamping per eliminare eventuali \"colli di bottiglia\", per adeguamento alle norme, per aumentare la sicurezza dell'impianto, per ottenere un controllo pi\u00f9 efficiente o per ridurre i costi di esercizio.\nStudio di fattibilit\u00e0.\nLo studio di fattibilit\u00e0 consiste in una stima di massima delle prestazioni dell'impianto, al fine di stabilire in quale misura l'impianto raggiunge gli obiettivi per il quale dovrebbe essere costruito. In genere tale obiettivo \u00e8 l'ottenimento di un profitto.\nDopo avere individuato i prodotti che si vogliono ottenere dall'impianto, si stima la produzione annua di tale prodotto, il prezzo di vendita del prodotto, il costo dei reagenti, delle apparecchiature e altri costi associati all'impianto. Si valuta quindi la redditivit\u00e0 dell'impianto, facendo uso di opportuni indici di redditivit\u00e0 (ad esempio il ROI).\nBasic design.\nIl basic design \u00e8 l'insieme di informazioni (comprendenti schemi di processo, bilanci di materia e di energia, specifiche di apparecchiature, ecc.) adattati alla potenzialit\u00e0 e alle dimensioni di un nuovo impianto. Questi documenti sono sviluppati da un process licensor o da una societ\u00e0 che possiede una specifica competenza nel processo in esame e costituiscono la base per la progettazione di processo e per la successiva attivit\u00e0 di progettazione esecutiva (engineering) di un impianto.\nProcurement.\nIl procurement (approvvigionamenti) \u00e8 la fase della realizzazione di un impianto chimico che comprende la scelta, l'acquisto, la fabbricazione, l'ispezione, il collaudo e il trasporto in cantiere delle apparecchiature e dei materiali necessari alla costruzione di un impianto.\nAvviamento.\nL'avviamento \u00e8 l'insieme di attivit\u00e0 che \u00e8 necessario sviluppare per mettere in produzione un impianto chimico. Tali attivit\u00e0 sono precedute da una serie di attivit\u00e0 preparatorie (\"precommissioning\" e \"commissioning\"), che vanno dall'introduzione della carica alle marce di prova (\"performance tests\") e comprendono la passivazione del catalizzatore (quando richiesta) e il progressivo raggiungimento delle condizioni operative previste dal processo e delle specifiche del prodotto, e quindi della potenzialit\u00e0 di progetto dell'impianto e infine l'allineamento delle variabili operative e la messa in servizio del sistema di controllo."}
{"id": "1896193", "revid": "116168108", "url": "https://it.wikipedia.org/wiki?curid=1896193", "title": "Lista di catacombe", "text": "Elenco delle catacombe nel mondo."}
{"id": "1896194", "revid": "46483", "url": "https://it.wikipedia.org/wiki?curid=1896194", "title": "Verdissimo", "text": ""}
{"id": "1896195", "revid": "4239", "url": "https://it.wikipedia.org/wiki?curid=1896195", "title": "Lotta libera ai Giochi della XXVIII Olimpiade - 96 kg maschile", "text": "Il torneo si \u00e8 svolto il 28 e il 29 agosto.\nLegenda:"}
{"id": "1896197", "revid": "228587", "url": "https://it.wikipedia.org/wiki?curid=1896197", "title": "Lotta libera ai Giochi della XXVIII Olimpiade - 120 kg maschile", "text": "Il torneo si \u00e8 svolto il 27 e il 28 agosto.\nLegenda:"}
{"id": "1896199", "revid": "767487", "url": "https://it.wikipedia.org/wiki?curid=1896199", "title": "Mirsad Balji\u0107", "text": "Carriera.\nClub.\nDopo aver giocato nelle giovanili del FK Sarajevo, nel 1979 inizi\u00f2 la sua carriera con lo \u017deljezni\u010dar Sarajevo e grazie alle sue capacit\u00e0, riusc\u00ec a debuttare in campionato a 18 anni e riusc\u00ec a raggiungere, sotto la guida Ivica Osim, le semifinali di Coppa UEFA 1984-1985.\nNel 1989 si trasfer\u00ec in Svizzera al , con cui vinse un Campionato di calcio svizzero e una Coppa Svizzera prima di approdare nel 1992 allo . Termin\u00f2 la carriera nel 1994 con la maglia del Lucerna.\nNazionale.\nCon la vanta 29 presenze impreziosite da 3 reti, la partecipazione al e la vittoria della medaglia di bronzo ai Giochi olimpici di ."}
{"id": "1896201", "revid": "122400395", "url": "https://it.wikipedia.org/wiki?curid=1896201", "title": "Ginnastica ai Giochi della XXVIII Olimpiade - Anelli", "text": ""}
{"id": "1896204", "revid": "767487", "url": "https://it.wikipedia.org/wiki?curid=1896204", "title": "Ginnastica ai Giochi della XXVIII Olimpiade - Cavallo", "text": ""}
{"id": "1896205", "revid": "36426", "url": "https://it.wikipedia.org/wiki?curid=1896205", "title": "Stili pompeiani", "text": ""}
{"id": "1896207", "revid": "767487", "url": "https://it.wikipedia.org/wiki?curid=1896207", "title": "Ginnastica ai Giochi della XXVIII Olimpiade - Parallele asimmetriche", "text": ""}
{"id": "1896208", "revid": "767487", "url": "https://it.wikipedia.org/wiki?curid=1896208", "title": "Ginnastica ai Giochi della XXVIII Olimpiade - Parallele", "text": ""}
{"id": "1896209", "revid": "122164253", "url": "https://it.wikipedia.org/wiki?curid=1896209", "title": "Ginnastica ai Giochi della XXVIII Olimpiade - Sbarra", "text": ""}
{"id": "1896211", "revid": "287204", "url": "https://it.wikipedia.org/wiki?curid=1896211", "title": "Campionato europeo di calcio Under-19 2007", "text": "Il Campionato europeo di calcio Under-19 2007, 55\u00aa edizione del Campionato europeo di calcio Under-19 organizzato dalla UEFA, si svolge in Austria dal 16 al 27 luglio 2007.\nGli stadi.\nSono sei gli stadi scelti per ospitare la manifestazione:\nClassifica marcatori.\n3 gol\n2 gol\n1 gol\n1 autorete"}
{"id": "1896213", "revid": "767487", "url": "https://it.wikipedia.org/wiki?curid=1896213", "title": "Ginnastica ai Giochi della XXVIII Olimpiade - Trave", "text": ""}
{"id": "1896215", "revid": "1371684", "url": "https://it.wikipedia.org/wiki?curid=1896215", "title": "Scherma ai Giochi della XXVIII Olimpiade - Fioretto a squadre maschile", "text": "Hanno partecipato 8 squadre."}
{"id": "1896218", "revid": "1371684", "url": "https://it.wikipedia.org/wiki?curid=1896218", "title": "Scherma ai Giochi della XXVIII Olimpiade - Sciabola a squadre maschile", "text": "Hanno partecipato 9 squadre. Si \u00e8 svolto un turno preliminare per portare le squadre a 8."}
{"id": "1896219", "revid": "640389", "url": "https://it.wikipedia.org/wiki?curid=1896219", "title": "Battaglia di Talavera", "text": "La battaglia di Talavera de la Reina fu una battaglia della guerra civile spagnola combattuta il 3 settembre 1936. I repubblicani tentarono di rompere lo sbarramento sulla strada che collegava Talavera a Madrid, ma furono sconfitti dai soldati professionisti nazionalisti, con un notevole numero di vittime tra entrambe le parti.\nNei primi giorni di settembre, dopo una spasmodica ritirata delle truppe repubblicane a seguito della sconfitta della Sierra Guadalupe, il governo stabil\u00ec un punto di raccolta sulle alture della citt\u00e0 di Talavera.\nIl generale Riquelme, piuttosto che iniziare ad affrontare i golpisti in aperta campagna, prefer\u00ec ricompattare tutti i suoi 10.000 per puntare alla conquista di Talavera. Il battaglione venne complementato da diversi pezzi di artiglieria fatti arrivare via treno.\nLa tattica si rivel\u00f2 errata: i nazionalisti iniziarono a tirare contro la collina, operazione che decim\u00f2 notevolmente le forze repubblicane.\nAll'alba del 3 settembre, i golpisti, comandati dal generale Yag\u00fce, dal colonnello Asensio e dal comandante Antonio Castej\u00f3n Espinosa, conquistarono la stazione ferroviaria e l'aeroporto della citt\u00e0. Molti miliziani, presi dal panico di essere circondati e catturati dai franchisti fuggirono a piedi in aperta campagna.\nA mezzogiorno, Yag\u00fce diede l'assalto alla citt\u00e0, trovando scarsa resistenza. Nella battaglia vennero uccisi 500 repubblicani e 1.000 vennero fatti prigionieri. Dal punto di vista militare, la battaglia si rivel\u00f2 un disastro per i miliziani della Repubblica, che persero un importante caposaldo per la difesa di Madrid."}
{"id": "1896221", "revid": "1371684", "url": "https://it.wikipedia.org/wiki?curid=1896221", "title": "Scherma ai Giochi della XXVIII Olimpiade - Spada individuale femminile", "text": "Hanno partecipato 39 atlete; si \u00e8 svolto un turno preliminare per ridurre le atlete a 32."}
{"id": "1896222", "revid": "1005847", "url": "https://it.wikipedia.org/wiki?curid=1896222", "title": "Lago Sfille", "text": "Il lago Sfille \u00e8 un piccolo laghetto alpino incastonato fra le montagne del Canton Ticino (Svizzera) a circa due ore e mezza di cammino dal paese di Cimalmotto (1350\u00a0m s.l.m.), frazione del comune di Campo.\nDescrizione.\nQuesto specchio d'acqua e la sua zona circostante fanno parte del territorio dell'\"Alp da Sfii\". \u00c8 situato a 1909\u00a0m s.l.m., \u00e8 interamente contornato da montagne che superano abbondantemente i 2000 metri raggiungendo al massimo la quota di 2407 metri di cima di Cregnell."}
{"id": "1896228", "revid": "110157", "url": "https://it.wikipedia.org/wiki?curid=1896228", "title": "Liga I 2008-2009", "text": "La Liga I 2008-2009 \u00e8 stata la 91\u00aa edizione della massima serie del campionato di calcio rumeno, disputato tra il 26 luglio 2008 e il 10 giugno 2009 e concluso con la vittoria finale dell'Unirea Urziceni, al suo primo titolo."}
{"id": "1896229", "revid": "262457", "url": "https://it.wikipedia.org/wiki?curid=1896229", "title": "F\u01cexi\u0101ng", "text": ""}
{"id": "1896232", "revid": "287204", "url": "https://it.wikipedia.org/wiki?curid=1896232", "title": "Igiene dell'assassino", "text": "Igiene dell'assassino (\"Hygi\u00e8ne de l'assassin\") \u00e8 il primo romanzo di Am\u00e9lie Nothomb pubblicato nel 1992.\nTrama.\nIl premio Nobel per la letteratura Pr\u00e9textat Tach \u00e8 affetto dalla rarissima \"sindrome di Elzenveiverplatz\", un cancro alle cartilagini (il nome \u00e8 inventato dall'autrice) che gli lascia solo due mesi di vita. La stampa di tutto il mondo implora un'intervista con lo scrittore, recluso da anni. Il segretario di Tach fissa un incontro al giorno: quattro giornalisti si succedono dal 14 al 17 gennaio 1991, nei giorni in cui scade l'ultimatum per la prima guerra del Golfo. Dagli incontri emerge uno scrittore misogino, cinico, intollerante e provocatore; accolto in una stanza buia, il giornalista \u00e8 messo fin da principio a disagio ed \u00e8 in breve tempo distrutto dalla dialettica sadica e spietata del premio Nobel. \nIl 18 gennaio si presenta una giornalista e i ruoli sembrano invertirsi. A differenza dei precedenti, la giornalista mostra di conoscere bene lo scrittore, di aver letto i suoi libri, e imposta l'intervista con uno scopo preciso: scavare nel passato di Tach, ispirata dal suo unico racconto lasciato incompiuto e presumibilmente autobiografico, intitolato proprio \"Igiene dell'assassino\".\nIl libro \u00e8 scritto quasi interamente in forma di dialogo.\nOpere derivate.\nDal romanzo \u00e8 stato tratto in Francia il film \"Hygi\u00e8ne de l'assassin\" (1999) di Fran\u00e7ois Ruggieri."}
{"id": "1896234", "revid": "599013", "url": "https://it.wikipedia.org/wiki?curid=1896234", "title": "L\u00e9ider Preciado", "text": ""}
{"id": "1896235", "revid": "287204", "url": "https://it.wikipedia.org/wiki?curid=1896235", "title": "Leider Preciado", "text": ""}
{"id": "1896239", "revid": "287204", "url": "https://it.wikipedia.org/wiki?curid=1896239", "title": "Mirsad Baljic", "text": ""}
{"id": "1896242", "revid": "1452073", "url": "https://it.wikipedia.org/wiki?curid=1896242", "title": "Don Doko Don", "text": " \u00e8 un videogioco a piattaforme e d'azione sviluppato e pubblicato dalla Taito nel 1989.\nTrama.\nIl drago malvagio ha rapito la principessa. I due coraggiosi falegnami Bob e Jim si sono offerti di salvarla dal drago e i suoi vili scagnozzi.\nModalit\u00e0 di gioco.\nIl gioco \u00e8 molto semplice: bisogna tramortire i nemici col martello e poi scagliarli contro un muro.\nI migliori punteggi si ottengono scagliando un nemico contro un altro."}
{"id": "1896243", "revid": "287204", "url": "https://it.wikipedia.org/wiki?curid=1896243", "title": "Finali di torre e pedone contro torre", "text": "Negli scacchi per finale di torre e pedone contro torre si intendono quei finali in cui, oltre ai due re, sono rimasti sulla scacchiera solo una torre e un pedone da una parte contro una torre dall'altra. Questo finale \u00e8 quello pi\u00f9 frequente in quanto torri e pedoni sono, in genere, gli ultimi pezzi a scomparire dalla scacchiera, le prime per il fatto che sono le ultime ad entrare nel vivo del gioco, i secondi per la loro numerosit\u00e0. Anche gli altri finali di torre e pedoni possono in definitiva essere ricondotti a questo.\nIl gioco in questo tipo di finali ruota attorno alla possibilit\u00e0 o meno di promuovere il pedone, o sul fatto che la torre debba o meno essere sacrificata per evitare tale promozione. Se il pedone promuove, il vantaggio sar\u00e0 decisivo. Se il pedone \u00e8 in procinto di promuovere, il giocatore in svantaggio pu\u00f2 sacrificare la torre per il pedone, finendo per\u00f2 ancora in un finale sicuramente perso. In pochi casi il giocatore in vantaggio pu\u00f2 sacrificare la propria torre per consentire le promozione finendo in un finale donna contro torre vinto. In queste situazioni \u00e8 richiesto un gioco preciso e senza errori, alcune posizioni complicate possono richiedere per vincere anche pi\u00f9 di 60 mosse.\nLa regola generale da ricordare \u00e8:\nIl giocatore col pedone in pi\u00f9 pu\u00f2 cercare di tagliare fuori dal gioco il re avversario o ricercare la \"posizione di Lucena\" per vincere. L'altro, per pattare, deve ricercare la \"posizione di Philidor\" o cercare di attuare una delle altre tecniche difensive illustrate nel seguito.\nTerminologia.\nNella trattazione che segue si assumeranno queste convenzioni:\nPedone in sesta o settima traversa.\nNel suo libro del 1958 \"Finali di scacchi\", Nikolay Kopaev diede queste linee guida generali riguardo al caso di pedone nella sesta o nella settima traversa, cio\u00e8 vicino alla promozione:\nMetodi per vincere.\nPer poter forzare la vittoria col pedone in pi\u00f9. normalmente il re nero deve essere tagliato fuori dal pedone con la torre bianca, anche se ci\u00f2 non \u00e8 sempre sufficiente.\nRe nero tagliato fuori per traversa.\nSe il re nero \u00e8 tagliato fuori dal pedone per traversa (come nel diagramma), il Bianco vince facilmente. Ad esempio:\ngli scacchi frontali o laterali non aiutano il Nero.\ne la promozione \u00e8 inevitabile.\nRe nero tagliato fuori per colonna.\nQuando il re nero \u00e8 tagliato fuori dalla colonna del pedone, il risultato dipende dalla sua posizione relativamente al pedone. Alcune regole generali sono:\nLa \"regola del cinque\".\nLa \"regola del cinque\", applicabile alle posizioni in cui il pedone \u00e8 protetto ed il re avversario \u00e8 tagliato fuori di colonna, dice:\nNell'esempio del diagramma il Bianco vince:\nil re bianco deve avere questa colonna a disposizione\ne il Bianco vince.\nLa posizione di Ch\u00e9ron \u00e8 fondamentalmente la stessa, a parte la trasposizione di due colonne. Ora il re bianco ha meno spazio di manovra a sinistra del pedone e il Nero pu\u00f2 impedire l'avanzata dello stesso e pattare. Se il Bianco iniziasse con 1.Ra4, la torre nera darebbe scacco ed il re sarebbe costretto a tornare il b3. Il Bianco pu\u00f2 tentare:\noppure 7.Ta7 Tc1 e il re nero raggiunge la colonna del pedone per pattare. Un altro tentativo del Bianco potrebbe essere:\ne la posizione \u00e8 patta. Se i pezzi fossero stati tutti a destra di una colonna, il Bianco avrebbe vinto.\nNella trattazione precedente riguardo al re tagliato fuori per colonna, si assumeva che la torre nera fosse gi\u00e0 in posizione per poter dare scacco al re avversario per colonna (solitamente dalla prima traversa). Nella posizione del diagramma di Capablanca, il Bianco vince perch\u00e9 il pedone pu\u00f2 raggiungere la quarta traversa prima che la torre riesca a dare scacco sulla colonna. Se la torre nera fosse gi\u00e0 in h8 e la mossa fosse al Nero, questi potrebbe pattare dando scacco e giocando \u2026Tf8 se il re bianco muovesse in f1. Con la mossa al Bianco partendo dal diagramma si avrebbe:\ne il Bianco vincer\u00e0. Con la mossa al Nero si avrebbe:\n3.f4 patta dopo 3\u2026Td7 o 3\u2026Rc7\ne il Bianco vince.\nLa posizione di Lucena.\nLa posizione di Lucena \u00e8 una delle pi\u00f9 famose ed importanti posizioni della teoria dei finali. Il suo raggiungimento garantisce la vittoria al giocatore col pedone di vantaggio. Le caratteristiche essenziali sono che il re bianco \u00e8 nella casa di promozione del proprio pedone, il pedone \u00e8 in una delle colonne tra \"b\" e \"g\" e il re nero \u00e8 tagliato fuori per colonna.\nIl Bianco vince, nella posizione del diagramma, con 1.Td1+, costringendo il re nero ad allontanarsi di un'altra colonna dal pedone e poi portando la torre sulla quarta traversa, quindi portando fuori il re a cui la torre nera dar\u00e0 scacco. La manovra del Bianco porter\u00e0 il proprio re sulla quinta traversa (senza abbandonare il pedone) e, al successivo scacco dato dalla torre, il Bianco interporr\u00e0 la propria torre ottenendo una posizione vincente.\nIl metodo alternativo per i pedoni c, d, e ed f.\nLa posizione di Lucena \u00e8 vincente per il Bianco se il pedone non \u00e8 sulle colonne \"a\" o \"h\". Esiste un altro metodo per vincere coi pedoni sulle colonne tra \"c\" e \"f\". Nel diagramma 1.Tc2+ porterebbe alla vittoria del Bianco col metodo precedente, comunque il Bianco vince anche con:\nora il Bianco vince sia con:\nche con l'avvicinamento del re alla torre nera\nora la torre nera non pu\u00f2 pi\u00f9 dare scacco e il pedone promuove.\nMetodi difensivi.\nSpesso il Bianco non sar\u00e0 in grado di sfruttare uno dei metodi per vincere. Il Nero ha diverse risorse difensive che dipendono principalmente dalla posizione del suo re rispetto al pedone.\nSe il re nero \u00e8 di fronte al pedone e il re avversario non ha ancora raggiunto la sesta traversa, la posizione di Philidor \u00e8 un facile metodo per raggiungere la patta. Se il re nero non pu\u00f2 portarsi davanti al pedone avversario, ma non \u00e8 tagliato fuori, si pu\u00f2 utilizzare la \"difesa del lato corto\".\nSe il pedone si trova sulle colonne \"a\", \"b\", \"g\" o \"h\", si pu\u00f2 utilizzare la \"difesa della prima traversa\". Quest'ultima difesa \u00e8 utilizzabile anche quando il pedone si trova su altre colonne e il suo re non ha ancora raggiunto la sesta traversa. Se il re \u00e8 tagliato fuori per colonna, pu\u00f2 funzionare la \"difesa frontale\", in funzione della colonna su cui sta il pedone e di quanto sia avanzato.\nLa posizione di Philidor.\nLa posizione di Philidor (nel diagramma), illustra un'importante tecnica per pattare questo finale. Questa tecnica, nota anche come \"difesa della terza traversa\" o \"difesa di Philidor\", \u00e8 applicabile quando il re nero \u00e8 davanti al pedone avversario e n\u00e9 quest'ultimo, n\u00e9 il suo re abbiano ancora raggiunto la sesta traversa. Il Nero tiene la propria torre sulla terza traversa per evitare che il re bianco possa raggiungerla. Se il Bianco spingesse il pedone in sesta traversa (la terza del Nero), allora il re sarebbe privato del suo scudo ed il Nero muoverebbe la torre in ottava (o settima) traversa continuando a dare scacco al re bianco da dietro. \u00c8 molto importante che il Nero mantenga la sua torre in terza traversa e si muova in fondo alla scacchiera solo dopo che il pedone sia stato spinto in sesta traversa. Il Nero inoltre deve evitare tre errori:\nQuesta difesa pu\u00f2 anche essere usata con la torre nera in quarta traversa se il pedone ed il re bianchi non l'hanno ancora raggiunta. In tal caso il re nero dovrebbe stare sulla seconda traversa. Il principio \u00e8 lo stesso: il Nero tiene la sua torre sulla quarta traversa, tenendo il re bianco a distanza. Quando il pedone viene spinto, il Nero muove la torre in ottava e d\u00e0 scacco da dietro.\nLa difesa della prima traversa.\nQuesto tipo di difesa funziona sempre se il pedone \u00e8 sulle colonne \"a\", \"b\", \"g\" o \"h\" e il re nero \u00e8 davanti al pedone. Il re difendente blocca il pedone e la torre sulla prima traversa prevenendo gli scacchi da parte della torre avversaria. Nel diagramma 1, il Nero patta. Se 1.g7, allora 1\u2026Tb6+ e se 1.Tg7+, allora 1\u2026Rh8. Il miglior tentativo del Bianco \u00e8:\nattendendo passivamente\nL'unica risorsa del Bianco\nSe 3\u2026Rf8?, allora 4.Rh7 Tb1 5.Tf7+ Re8 6.Tf4 e il bianco ottiene la \"posizione di Lucena\".\ne il Bianco non fa progressi. Questa difesa non funziona per pi\u00f9 pedoni (col re bianco in sesta traversa), perch\u00e9 il Bianco avrebbe un'altra colonna per girare attorno al pedone.\nSe il re bianco non ha raggiunto la sesta traversa, la difesa ha successo per qualsiasi pedone. Nel diagramma 2, il Bianco vince se ha la mossa portando il suo re in sesta traversa cos\u00ec che la torre nera non possa lasciare la prima traversa per la minaccia di matto. L'esempio mostra come la difesa non funzioni per pedoni sulle colonne \"c\", \"d\", \"e\", o \"f\":\nSe nella stessa posizione la mossa fosse al Nero, sarebbe patta:\nquesta mossa neutralizza la minaccia Rg6, dato che non ci sono minacce immediate di matto, con gli scacchi da dietro del Nero come della posizione di Philidor. Se n\u00e9 il pedone, n\u00e9 il re possono raggiungere la sesta traversa, il Nero pu\u00f2 pattare raggiungendo la posizione di Philidor.\nRe difendente davanti al pedone con pedone troppo avanzato per la posizione di Philidor.\nA volte il re difendente \u00e8 davanti al pedone, ma la torre non pu\u00f2 raggiungere la terza traversa per ottenere la posizione di Philidor. In questa caso le scelte possibili sono due: cercare di attaccare da dietro o tornare in prima traversa con la torre per parare le minacce di matto come mostrato nei diagrammi.\nIn caso di pedone sulle colonne \"c\", \"d\", \"e\" o \"f\", come nel diagramma 1, se la torre difendente \u00e8 costretta in prima traversa, la posizione \u00e8 persa. Ad\nesempio:\nguadagnando la torre.\nIl difendente pu\u00f2 raggiungere la patta con una precisa \"difesa attiva\" da dietro il pedone finch\u00e9 \u00e8 sulla quinta traversa, muovendo il re dal lato corto.\nCon un pedone sulla colonna \"b\" o \"g\", come nel diagramma 2, l'attaccante non ha la colonna di spazio necessaria per \u2026Th2, quindi non pu\u00f2 avanzare.\nQui il difendente deve evitare la \"difesa attiva\" che fallirebbe perch\u00e9 il proprio re sarebbe costretto nel lato lungo per evitare il matto nell'angolo.\nIl difendente pu\u00f2 pattare anche contro i pedoni \"a\" e \"h\" con le usuali tecniche dei finali di torre.\nLa \"difesa del lato corto\".\nNon tutte le posizioni simili alla posizione di Lucena sono delle vittorie per il giocatore col pedone in pi\u00f9, dipende dalla posizione della torre e del re neri in relazione al pedone bianco. Nelle posizioni come quella del diagramma, la torre difendente deve trovarsi distante almeno quattro colonne dal pedone sul \"lato lungo\" perch\u00e9 la tecnica difensiva funzioni, altrimenti il re bianco pu\u00f2 sostenere il suo pedone e avvicinarsi alla torre nera per cacciarla lontano. Il re nero deve trovarsi sul \"lato corto\" per non intralciare la propria torre.\nCome esempio si veda la posizione del diagramma. Il Nero pu\u00f2 pattare perch\u00e9 pu\u00f2 dare scacco al re bianco dal lato con la torre che \u00e8 abbastanza lontana per far s\u00ec che, se il re le si avvicina per fermare gli scacchi, pu\u00f2 porsi dietro il pedone e guadagnarlo. Ad esempio:\nse 5\u2026Ta8, allora 6.Ta1! e o il Nero prende la torre e il Bianco provuove, o costringe la torre avversaria lontano dalla vitale colonna \"a\", la torre muove in prima traversa seguita da 7.Rd7 e il pedone promuove.\ncon patta dopo il guadagno del pedone che non pu\u00f2 essere difeso dal re. Si noti che, se il re ed il pedone bianchi fossero una colonna pi\u00f9 a sinistra, il Bianco vincerebbe come nella posizione di Lucena. La torre difendente deve essere almeno quattro colonne distante dal pedone perch\u00e9 la manovra funzioni.\nAd esempio, con la torre nera sulla colonna \"b\":\ne vince. La torre \u00e8 troppo vicina al pedone, cos\u00ec il re bianco riesce sia ad avvicinarsi ad essa per evitare lo scacco che a proteggere il pedone.\nAnche la posizione del re nero \u00e8 importante, se esso fosse in g8 invece che in g7, il Bianco avrebbe la mossa Tf8+ che gli consentirebbe di vincere dopo:\nseguita da 8.e8=D\nDifesa del lato corto, pedone poco avanzato.\nQuesto minaccia 2. Ta8+ Re7 3. f6+ portando il re nero lontano dal pedone\n\u00e8 troppo tardi per essere giocata, a causa di\nforzando il Nero a ritirarsi nell'ultima traversa, perdendo. Il punto centrale della difesa di Philidor sulla terza traversa \u00e8 di prevenire l'arrivo del re bianco sulla sesta traversa prima del pedone.\nLa difesa del Nero \u00e8:\nregola di Tarrasch, torre dietro al pedone\n\"(secondo diagramma)\" se 2. Ta8+ Re7 e ora la torre nera blocca 3. f6+\nandare verso il \"lato corto\" \u00e8 vitale, come diverr\u00e0 chiaro\nLe altre mosse non fanno progressi a causa del fatto che il Nero ha seguito la regola di Tarrasch. Per esempio, 4. Re6 Rg7 e 5. f6+ \u00e8 impossibile. La mossa giocata protegge il pedone e minaccia 5. Re7 seguita da f6)\nora il Nero minaccia di dare scacco lateralmente per evitare che il Bianco faccia progressi. Ha bisogno di spazio per farlo, e questo \u00e8 il motivo per cui il re deve spostarsi verso il lato corto. Ci devono essere almeno tre colonne tra la torre nera e il pedone, altrimenti il re bianco pu\u00f2 proteggere il suo pedone attaccando la torre nera, guadagnando cos\u00ec il tempo necessario per far avanzare il pedone.\nun tentativo di usare la torre per bloccare gli scacchi laterali\nIl Nero muove la torre ancora una volta dietro il pedone, cos\u00ec a 6. Re6 replica con 6... Rg7, come nella nota alla mossa 4\nL'errore di spostarsi sul lato lungo.\nSe il re nero si sposta verso il lato lungo, non ha la risorsa dello scacco laterale. Per esempio, dal secondo diagramma precedente, dove 2... Rg8! patta come mostrato:\nnon c'\u00e8 spazio per dare scacco lateralmente. Se 5...Tg1+ allora 6.Rf7 seguita da f6\nseguita da Ta8 e Ta2-d2+ (o qualsiasi altro scacco sicuro sulla colonna d).\nDopo questo, e lo stesso se il Nero previene lo scacco ponendo la torre sulla colonna d, il Bianco gioca Rg7, Rf8 e f7, raggiungendo la posizione di Lucena.\nSe il pedone \u00e8 un pedone centrale, andando verso il lato lungo con il re del difensore talvolta d\u00e0 alla torre abbastanza spazio per dare scacco se \u00e8 sulla colonna di torre o sul lato opposto al pedone. Difendere in questo modo \u00e8 pi\u00f9 difficile, dunque \u00e8 sempre meglio muovere il re del difensore verso il lato corto. Con la torre del difensore a tre colonne di distanza dal pedone, l'attaccante solitamente vince, ma ci sono eccezioni, a seconda della posizione della torre dell'attaccante.\nDifesa lungo l'ultima traversa.\nNel diagramma, il Nero patta:\nse 2... Tg8 allora 3. Ta1!.\nse 2... Rf6 allora 3. Ta1! Rb8 4. Tf1+ Rg7 5. Rc6 Ta8 6. Ta1, una posizione vincente\ne il Bianco non pu\u00f2 fare progressi.\nDifesa frontale.\nLa difesa frontale \u00e8 un modo per evitare che l'attaccante raggiunga la posizione di Lucena, anche se il re del difensore \u00e8 tagliato fuori dalla colonna del pedone. La torre nera \u00e8 ben piazzata sulla sua prima traversa e pu\u00f2 dare scacco al re bianco oppure offrirsi per lo scambio quando risulterebbe un finale di re e pedone contro re patto. Pi\u00f9 indietro \u00e8 il pedone, pi\u00f9 probabilmente la difesa avr\u00e0 successo. Per avere buona possibilit\u00e0 di patta, ci dovrebbe essere almeno tre traverse tra il pedone e la torre del difensore (chiamata \"regola del tre\"). Anche la colonna del pedone \u00e8 un problema: un pedone d'alfiere d\u00e0 le migliori possibilit\u00e0 di vittoria, seguito da un pedone centrale, con un pedone di torre ci sono le minori possibilit\u00e0 di vittoria.\nSe il Bianco ha il tratto nel diagramma, il Nero patta usando la difesa frontale:\ne il Bianco non pu\u00f2 fare progressi.\nSe il Nero ha il tratto nella posizione ,ha un metodo di patta alternativo che richiede la conoscenza dei finali di re e pedone contro re:\nper portare il re davanti al pedone\nfacendo perdere l'opposizione. 3. Rh4 porta allo stesso risultato\ne la posizione \u00e8 patta.\nLa difesa frontale potrebbe non funzionare contro pedoni d'alfiere e pedoni centrali, anche se ci sono tre traverse tra il pedone e la torre del difensore. Nel diagramma da Emms, il Bianco col tratto vince:\ne il Bianco raggiunge facilmente la posizione di Lucena.\nIl Nero col tratto in questa posizione patta, raggiungendo un finale re e pedone contro re patto:\nIl Nero col tratto in questa posizione patta anche con 1... Rd6, portando il re in posizione favorevole.\nPedone di torre.\nSe il pedone \u00e8 di torre, le possibilit\u00e0 di patta sono molto maggiori, come anche la posizione di Lucena non garantisce il successo (dipende dalla posizione della torre dell'attaccante e da chi ha il tratto).\nIn questo diagramma, l'unico modo per il Bianco di fare progressi \u00e8 quello di portare la torre in b8, ma questo permette al re nero di raggiungere la colonna c e pattare.\nQuesto \u00e8 il modo pi\u00f9 semplice per il Nero di pattare. Ora non c'\u00e8 modo di forzare l'allontanamento del re nero dalla colonna c.\ne il Nero patta.\nSe il re del difensore dista almeno quattro colonne dal pedone, l'attaccante vince, come in questo diagramma:\ne il Bianco vince.\nPosizione di Vancura.\nLa posizione di vancura (vedi diagramma) \u00e8 una posizione di patta con torre e pedone di torre contro torre, quando il pedone non \u00e8 al di l\u00e0 della sesta traversa, e la torre dell'attaccante \u00e8 di fronte al pedone. La torre del difensore attacca il pedone lateralmente da alcune colonne di distanza, mentre evita che il re dell'attaccante trovi riparo dagli scacchi. Il difensore continua ad attaccare il pedone. Il re del difensore non deve trovarsi nelle colonne tra la sua torre e il pedone, in modo che questo non possa trovare riparo. Inoltre, il re del difensore deve essere vicino all'angolo sul lato opposto a quello di promozione se il pedone avanza verso la settima traversa, cos\u00ec la torre dell'attaccante non pu\u00f2 dare scacco e supportare l'avanzata del pedone, o sacrificare\nil proprio pedone per attaccare d'infilata re e torre sulla settima traversa.\nproteggendo il pedone per liberare la torre dalla difesa del pedone. Se 1. a7 Ta6! 2. Rb5 Ta1 3. Rb6 Tb1+ 4. Rc7 Tc1+ 5. Rd7 Ta1, e il Bianco non pu\u00f2 vincere. Nota che se il re nero fosse stato in g6 sarebbe seguito 2.Tg8+ e 3.a8=D, e se fosse stato in f7 il Bianco avrebbe vinto con 3.Th8! Txa7 4.Th7+\nun'importante casa per la torre\nmantenendo l'attacco contro il pedone\nse 4. a7 allora 4. ...Ta6 patta\noppure\nun'importante casa per la torre\ne il Bianco non pu\u00f2 vincere. Il re bianco non pu\u00f2 avanzare a causa degli scacchi e il pedone non pu\u00f2 avanzare, altrimenti la torre nera si sposta dietro di esso.\nFinali di torre pi\u00f9 comuni.\nIl tipo pi\u00f9 comune di finale di torre \u00e8 con torre e pedone di torre contro torre, con la torre di fronte al proprio pedone. Nel terzo diagramma, il Bianco vince facilmente. Se il Nero ha il tratto:\ne il Bianco vince. Pu\u00f2 muovere il proprio re in b7, o se la torre nera lo impedisce spostandosi sulla settima traversa, allora Th8 e Rb8.\nEsempi tratti da partite.\nLe posizioni di cui si \u00e8 parlato sono qualcosa di ideale, ma sono fondamentali per il gioco pratico. Ecco allora alcuni esempi tratti da partite realmente giocate.\nWard-Arkell, 1994.\nIl Nero non pu\u00f2 raggiungere la posizione di Philidor.\nPiccole differenze.\nCi possono essere piccole differenze nelle posizioni che possono fare la differenza tra la vittoria e la patta. Due esempi sono mostrati nei diagrammi."}
{"id": "1896250", "revid": "73469", "url": "https://it.wikipedia.org/wiki?curid=1896250", "title": "Quadrangolare di Mosca", "text": ""}
{"id": "1896251", "revid": "767487", "url": "https://it.wikipedia.org/wiki?curid=1896251", "title": "Krishna Deva Raya", "text": "Sotto il suo regno l'impero raggiunse il punto di massimo splendore. \u00c8 considerato un eroe per le popolazioni Kannada e Telugu e uno dei pi\u00f9 grandi re di tutta la storia dell'India. L'imperatore Krishna Deva Raya guadagn\u00f2 i titoli di \"Kannada Rajya Rama Ramana\" (\u0c95\u0ca8\u0ccd\u0ca8\u0ca1\u0cb0\u0cbe\u0c9c\u0ccd\u0caf\u0cb0\u0cae\u0cbe\u0cb0\u0cae\u0ca3), \"Moorurayaraganda\" (\u0cae\u0cc2\u0cb0\u0cc1\u0cb0\u0cbe\u0caf\u0cb0\u0c97\u0c82\u0ca1) (significa re dei tre re) e \"Andhra Bhoja\" (\u0c06\u0c02\u0c27\u0c4d\u0c30\u0c2d\u0c4b\u0c1c). Molto delle informazioni riguardanti questo imperatore e del suo regno sono pervenute dai viaggiatori portoghesi Domingos Paes e Nuniz.\nFu assistito nell'amministrazione dall'abile primo ministro Timmarusu. Timmarusu fu responsabile dell'incoronazione di Krishna Deva Raya, il quale lo consider\u00f2 come una figura paterna. In realt\u00e0 era figlio di Nagala Devi e Tuluva Narasa Nayaka, comandante dell'esercito sotto il regno di Saluva Narasimha Deva Raya, che successivamente assunse il controllo dell'impero al fine di impedirne la disintegrazione.\nIl suo regno fu un capitolo glorioso nella storia di Vijayanagara e i suoi eserciti riportarono innumerevoli vittorie. L'abilit\u00e0 di Krishna Deva Raya in battaglia gli consent\u00ec di volgere a suo favore anche situazioni drammatiche e sfavorevoli. Il primo decennio del suo governo fu caratterizzato da lunghi assedi, sanguinose conquiste verso i principali nemici, quali i Gajapati di Orissa, il sultanato di Bahmani, che pur frantumandosi in cinque piccoli regni furono una minaccia costante, i portoghesi come potenza marittima, sia militare che commerciale. A questi si aggiunsero alcuni feudatari di Ummatur, Reddy di Kondavidu e Velama di Bhuvanagiri che si ribellarono all'autorit\u00e0 di Vijayanagara.\nIl successo nel Deccan.\nI continui saccheggi patiti da Vijayanagara e dai villaggi ad opera dei sultanati del Deccan ebbero fine durante il regno di Krishna Deva Raya. Nel 1509 i suoi eserciti si scontrarono con il sultano di Bijapur a Diwani e il sultano Mahmud venne gravemente ferito e sconfitto. Yusuf Adil Khan fu ucciso e Kovilkonda annessa. Sfruttando la vittoria e la disunione dei sultanati, il Raya invase Bidar, Bijapur e Gulbarga."}
{"id": "1896257", "revid": "327773", "url": "https://it.wikipedia.org/wiki?curid=1896257", "title": "Secondo stile", "text": "Il secondo stile pompeiano \u00e8 uno dei quattro \"stili\" (ma sarebbe pi\u00f9 corretto parlare di schemi decorativi) della pittura romana. Detto \"stile architettonico\" o finto prospetto, si colloca nel periodo che va dall'80 a.C. alla fine del I secolo a.C. circa.\nCaratteristiche.\nIn questo tipo di pittura, elementi come cornici e fregi con tralci vegetali cominciano ad essere dipinti invece che realizzati in stucco, riproponendo cos\u00ec, con abile gioco illusionistico di colori e ombre, ci\u00f2 che durante il primo stile si realizzava in rilievo. \nRispetto al primo stile, l'innovazione \u00e8 fornita dall'effetto di trompe l'\u0153il che si crea sulle pareti, dove al posto dello zoccolo si dipingono in primo piano podi con finti colonnati, edicole e porte dietro i quali si aprono vedute prospettiche. \nIn questo periodo nacque cos\u00ec anche la figura del paesaggista, che, a Pompei, dipingeva i particolari dei giardini, molto richiesti dai committenti. Vitruvio nel VII libro si dilung\u00f2 a descrivere la pittura degli \"antichi\", individuata come quella di primo e secondo stile: \ncit\u00f2 infatti, nell'ordine, l'incrostazione marmorea, poi uno stile a noi ignoto, con \"cornicioni e riquadrature in giallo ocra\", variamente disposte tra loro. Il successivo stile (secondo) era secondo lui un'imitazione di vedute di edifici, colonne e frontoni sporgenti e, negli spazi pi\u00f9 grandi, di esedre dove venivano raffigurate intere scene tragiche, comiche o satiriche; nelle galleria invece si usavano particolari paesistici (porti di mare, promontori, coste, fiumi, sorgenti, edifici, boschetti, montagne, pastori con greggi). Infine cita le \"megalografie\" (a soggetto determinato), con simulacri di divinit\u00e0, favole mitologiche, guerre troiane o peregrinazioni di Ulisse.\nEra anche in voga dipingere nature morte con cacciagione insieme a ortaggi e frutta; tali raffigurazioni si spiegano con l'usanza che c'era di inviare agli amici regali costituiti da generi alimentari crudi.\nA Roma \u00e8 presente il pi\u00f9 antico esempio di secondo stile, nella casa dei Grifi sul Palatino, databile tra il 120 e il 90 a.C. Negli scavi archeologici di Pompei questo stile \u00e8 presente nella Villa dei Misteri e nelle case di Obellio Firmo, del Labirinto, delle Nozze d'Argento e del Criptoportico. L'esempio pi\u00f9 ricco di questo stile si ha per\u00f2 alla villa di Boscoreale, risalente a dopo il 50 a.C., le cui pitture sono oggi smembrate in pi\u00f9 musei (Metropolitan Museum di New York, Museo Archeologico Nazionale di Napoli, ecc.). A Roma esistono anche gli affreschi della casa di via Graziosa, con scene dell'Odissea. \nIn et\u00e0 augustea questo stile raggiunse una \"fase B\" (30 a.C. circa), negli affreschi della casa della Farnesina o dell'Aula isiaca. Si trattava di una ricca decorazione architettonica che fingeva i grandi complessi dell'ellenismo, con sale colonnate, porticati, riproduzioni di quadri di antichi e celebri pittori."}
{"id": "1896259", "revid": "767487", "url": "https://it.wikipedia.org/wiki?curid=1896259", "title": "Ho tanta voglia di cantare", "text": "Ho tanta voglia di cantare \u00e8 un film del 1943 diretto da Mario Mattoli."}
{"id": "1896260", "revid": "19537773", "url": "https://it.wikipedia.org/wiki?curid=1896260", "title": "Cerboli", "text": ""}
{"id": "1896261", "revid": "36426", "url": "https://it.wikipedia.org/wiki?curid=1896261", "title": "Secondo stile pompeiano", "text": ""}
{"id": "1896263", "revid": "838137", "url": "https://it.wikipedia.org/wiki?curid=1896263", "title": "Lotus Europa S", "text": ""}
{"id": "1896264", "revid": "114075021", "url": "https://it.wikipedia.org/wiki?curid=1896264", "title": "Terzo stile", "text": "Il terzo stile pompeiano \u00e8 uno dei quattro \"stili\" della pittura romana. Detto \"stile ornamentale\", dal punto di vista cronologico, si sovrappose al \"secondo stile\" ed arriv\u00f2 fino alla met\u00e0 del I secolo, all'epoca di Claudio (41-54).\nIn esso venne completamente ribaltata la prospetticit\u00e0 e la tridimensionalit\u00e0 caratteristiche dello stile precedente lasciando il posto a strutture piatte con campiture monocrome, prevalentemente scure, assimilabili a tendaggi e tappezzerie, al centro delle quali venivano dipinti a tinte chiare piccoli pannelli (\"pinakes\") raffiguranti scene di vario genere. Tipici sono gli ornamenti con candelabri, figure alate, tralci vegetali."}
{"id": "1896265", "revid": "767487", "url": "https://it.wikipedia.org/wiki?curid=1896265", "title": "La valle del diavolo", "text": "La valle del diavolo \u00e8 un film del 1943 diretto da Mario Mattoli.\nTrama.\nUn medico deve raggiungere la California ma a causa di un incidente della carrozza deve fermarsi nella Valle del Diavolo. Con lui viaggiano la figlia, la sorella e un giovane assistente.\nIl gruppo viene accolto dal signore del luogo, un barone dai modi bizzarri che riesce a sposare la giovane ragazza ignara della vera natura dell'uomo.\nPoco tempo dopo la ragazza chiede aiuto al padre che arriva proprio mentre nella valle infuria una epidemia di vaiolo. L'uomo pensa bene di iniettare il virus al barone ma la figlia lo dissuade dal compiere un tale delitto. Fortunatamente una frana uccide il barone e la ragazza pu\u00f2 finalmente sposare il giovane assistente di cui \u00e8 sempre stata innamorata.\nDistribuzione.\nIl film venne distribuito nelle sale cinematografiche a partire dal 6 aprile del 1943."}
{"id": "1896266", "revid": "1793900", "url": "https://it.wikipedia.org/wiki?curid=1896266", "title": "JPMorgan Chase Tower (Dallas)", "text": "JPMorgan Chase Tower \u00e8 un grattacielo in stile postmoderno situato al 2200 di Ross Avenue, nel centro della citt\u00e0 di Dallas, in Texas. Con i suoi 225 metri di altezza (738 piedi) \u00e8 quarto edificio pi\u00f9 alto della citt\u00e0 texana. \u00c8 inoltre il dodicesimo grattacielo pi\u00f9 alto dello stato del Texas. \nFu progettato e fatto costruire dallo studio di architettura Skidmore, Owings and Merrill; venne completato nel 1987. L'edificio \u00e8 noto per la sua particolare struttura architettonica. \n\u00c8 attualmente aperto al pubblico: una parte del grattacielo, lo Skylobby pu\u00f2 essere visitato e permette di avere una buona visuale sulla citt\u00e0 di Dallas."}
{"id": "1896270", "revid": "123836186", "url": "https://it.wikipedia.org/wiki?curid=1896270", "title": "Mary Seymour", "text": "Mor\u00ec molto presumibilmente in tenera et\u00e0, dopo essere stata allevata dalla duchessa di Suffolk."}
{"id": "1896275", "revid": "129019", "url": "https://it.wikipedia.org/wiki?curid=1896275", "title": "Il cavaliere oscuro", "text": "Il cavaliere oscuro (\"The Dark Knight\") \u00e8 un film del 2008 diretto da Christopher Nolan e basato sul supereroe Batman ideato da Bob Kane e Bill Finger. La pellicola \u00e8 il seguito di \"Batman Begins\" (2005), anch'esso diretto da Nolan, ed \u00e8 stata preceduta dal film direct-to-video \"\", raccolta di cortometraggi animati realizzati in stile anime, che coprono l'arco temporale tra i due lavori cinematografici. Nel 2012 \u00e8 uscito il seguito del film, \"Il cavaliere oscuro - Il ritorno\", che conclude la trilogia di Nolan.\nIn questo film Bruce Wayne, alias Batman (Christian Bale), affiancato dal procuratore distrettuale Harvey Dent (Aaron Eckhart) e dal commissario James Gordon (Gary Oldman), si trova ad affrontare un folle criminale che si fa chiamare Joker (Heath Ledger). Nel cast figurano anche Maggie Gyllenhaal, Michael Caine e Morgan Freeman. Il film \u00e8 stato girato a Chicago e a Hong Kong. \u00c8 stato il primo lungometraggio cinematografico in cui \u00e8 stata impiegata la tecnologia IMAX per girare alcune sequenze.\nLa sua uscita \u00e8 stata preceduta da un'enorme campagna di marketing virale online. Inoltre, ha destato particolare attenzione nei mass media la morte di Ledger, avvenuta il 22 gennaio 2008, poco dopo il termine delle riprese. \"Il cavaliere oscuro\" \u00e8 stato distribuito nelle sale statunitensi a partire dal 18 luglio 2008 e ha incassato pi\u00f9 di un miliardo di dollari in tutto il mondo, rimanendo per tre anni il primo tra i film di supereroi di maggiore successo. La pellicola ha ricevuto numerose candidature e riconoscimenti, tra cui due premi Oscar, a Richard King per il miglior montaggio sonoro e a Heath Ledger come miglior attore non protagonista (postumo).\nConsiderato uno dei migliori film del suo decennio e uno dei film pi\u00f9 grandi e influenti di tutti i tempi, il film ha ricevuto il plauso della critica per la sceneggiatura, gli effetti visivi, la colonna sonora, i temi maturi, le esibizioni (in particolare di Ledger), la fotografia, le sequenze d'azione e la regia. Il film ha anche stabilito numerosi record durante la sua uscita. Il film, inserito tra i 100 migliori lungometraggi del XXI secolo da The Guardian e dalla BBC, si sviluppa come una cupa e intensa parabola sull'eroe condannato al sacrificio in difesa di ideali superiori, sviluppando alcuni tra i temi pi\u00f9 importanti e distintivi del cinema Nolaniano: i riferimenti alle influenze della societ\u00e0 sullo sviluppo dei protagonisti, i risvolti etici del progresso tecnologico, l'antieroismo e la flebile linea di demarcazione tra giusto e sbagliato.\nNel 2020, il film \u00e8 stato selezionato dalla National Film Registry per essere conservato nella Biblioteca del Congresso.\nTrama.\n\u00c8 passato poco pi\u00f9 di un anno da quando Batman ha fatto la sua comparsa e Gotham City \u00e8 diventata un posto migliore, con la malavita terrorizzata, ma anche con alcuni vigilanti improvvisati che cercano in tutti i modi di imitare l'Uomo Pipistrello, il quale disapprova un simile operato e fa capire di non poter condividere la sua missione con nessuno. Sia il tenente James Gordon che il nuovo procuratore distrettuale Harvey Dent, fidanzato con l'assistente Rachel Dawes, nonch\u00e9 vecchia amica di infanzia di Bruce Wayne, cercano senza successo di incastrare il boss mafioso Sal Maroni. Wayne appoggia Dent sia come uomo pubblico che come Batman, collaborando con lui e Gordon per portare di fronte alla giustizia il crimine organizzato: Bruce ritiene che, con Dent a proteggere Gotham dal crimine, potr\u00e0 dismettere i panni di Batman e vivere un'esistenza felice con Rachel.\nDopo aver rapinato una banca che ricicla il denaro della mafia, il Joker, un folle criminale che si trucca da clown e di cui nessuno conosce l'identit\u00e0, compare ad una riunione dei capi della malavita di Gotham proponendo la morte di Batman come unica soluzione per tornare alla normalit\u00e0. Wayne entra in azione per catturare il loro contabile Lau Chen, che si trova in un raid a Hong Kong: siccome i cinesi non concederebbero l\u2019estradizione per un connazionale, Bruce indossa la nuova tuta creata dal dirigente della Wayne Enterprises, Lucius Fox, e vola a Hong Kong per coglierlo di sorpresa. Mentre Lau viene interrogato, Dent trova un appiglio legale per incastrare centinaia di criminali. Joker quindi, con l'approvazione dei capi mafiosi, mette in atto il suo piano: chiede pubblicamente che Batman riveli la sua identit\u00e0 e si faccia arrestare, pena la morte di almeno una vittima per ogni giorno che passa. Dopo aver impiccato uno dei vigilanti improvvisati, Joker fa saltare in aria l'auto con all\u2019interno il giudice del processo a Maroni e avvelena mortalmente il commissario Loeb; la vittima successiva dovrebbe essere proprio Harvey Dent, che viene per\u00f2 salvato da Wayne nel proprio attico durante una festa di beneficenza, dove Joker nel frattempo tiene sotto tiro Rachel. Bruce, nei panni di Batman, ingaggia una lotta con il folle clown e i suoi uomini; Joker, nella foga della colluttazione, prende Rachel e la butta dal palazzo, ma viene subito salvata dal giustiziere, mentre i criminali ne approfittano per fuggire e lasciare la festa.\nIl successivo bersaglio di Joker \u00e8 il sindaco Garc\u00eca, preso di mira durante la parata commemorativa per il commissario Loeb ma che viene salvato da Gordon, il quale muore frapponendosi tra il sindaco e il proiettile sparato da un Joker camuffato da poliziotto. Wayne, sotto le pressanti lamentele degli abitanti di Gotham, \u00e8 pronto a rivelare pubblicamente il suo segreto ma Dent, in una conferenza stampa convocata per l'occasione (consigliatagli peraltro dallo stesso Wayne nelle vesti di Batman), lo anticipa e si costituisce. Harvey ne ha un valido motivo: sa che appena Joker si far\u00e0 vivo, Batman lo fermer\u00e0. Come previsto, il clown entra in azione e durante un inseguimento tenta di distruggere il mezzo blindato che trasporta Dent al penitenziario; Batman interviene in tempo e, con uno scontro aperto nelle strade, attira Joker allo scoperto quanto basta per farlo catturare da Gordon, che aveva finto la sua morte per evitare di mettere la propria famiglia in pericolo.\nMentre Gordon viene promosso commissario dal sindaco Garc\u00eca, Harvey e Rachel vengono rapiti dagli scagnozzi di Maroni. Interrogato duramente da Batman, che perde il controllo e lo colpisce violentemente pi\u00f9 volte, Joker rivela l'ubicazione dei due ostaggi, situati in due diversi magazzini colmi di carburante ed esplosivo. Batman e Gordon partono cos\u00ec per salvarli: il primo andr\u00e0 da Rachel, e il secondo da Dent. Joker ha per\u00f2 scambiato gli indirizzi e, anzich\u00e9 arrivare da Rachel, Batman finisce di fronte a Dent e lo salva, mentre Gordon non riesce ad arrivare in tempo. Rachel muore nell\u2019esplosione, mentre Dent si ustiona la met\u00e0 sinistra del volto, essendosi sporcato con la benzina mentre tentava di liberarsi. Intanto Joker evade dal commissariato tramite uno stratagemma, portando con s\u00e9 Lau per poi ucciderlo.\nNel frattempo il contabile della Wayne Enterprises, Coleman Reese, ha scoperto l'identit\u00e0 segreta di Batman, avendo trovato alcuni fascicoli sui progetti del veicolo Tumbler nel reparto di ricerca e sviluppo di propriet\u00e0 di Bruce Wayne. Dopo aver cercato di ricattare Fox senza successo, si presenta in televisione per annunciare l'identit\u00e0 dell'Uomo Pipistrello. Ma Joker, che vuole la gloria tutta per s\u00e9, comunica in diretta il piano di far esplodere un ospedale a meno che Reese non venga ucciso entro un'ora, spingendo cos\u00ec decine di civili ad attentare alla sua vita; solo la scorta della polizia e l'intervento alla guida dello stesso Bruce (che si frappone tra l\u2019auto con a bordo Reese e quella che tentava di tamponarla) salvano la vita al contabile. Joker si reca poi all'ospedale camuffato da infermiera e, dopo un faccia a faccia con lo sfigurato e furioso Dent, riesce a persuaderlo a farsi giustizia da solo, liberandolo e consegnandogli una pistola.\nDistrutto per la morte di Rachel e affranto per aver perso ogni cosa per colpa della corruzione che voleva sconfiggere, Dent ha perso il suo lato umano ed \u00e8 diventato Due Facce; ora affida al lancio della moneta la sorte delle sue vittime, credendo fermamente nell\u2019imparziale ed equo caso. Joker fa saltare in aria l\u2019ospedale, evacuato appena in tempo, mentre la stessa notte fa imbottire di esplosivo due traghetti deputati all'evacuazione di Gotham. Assegna cos\u00ec il detonatore della prima imbarcazione (con a bordo i cittadini) all'equipaggio della seconda (occupata dai detenuti) e viceversa, e informa gli ostaggi di entrambe le navi che l'unico modo per salvarsi \u00e8 far esplodere l'altra nave, altrimenti sar\u00e0 lui stesso a farle esplodere allo scoccare della mezzanotte. Nelle rispettive navi si genera il caos pi\u00f9 totale ma dopo lunghi minuti di esitazione, e con grande stupore del folle criminale, entrambi gli eterogenei gruppi di persone si rifiutano di diventare assassini di massa e gettano via i detonatori.\nCon l'aiuto di un dispositivo sonar realizzato da Lucius, Batman localizza Joker in cima a un grattacielo in costruzione, mentre una squadra speciale SWAT sta per fare irruzione. Il giustiziere si introduce per primo ed atterra uno degli uomini di vedetta, ma una volta tolta la maschera scopre che il Joker ha mascherato gli ostaggi nei suoi uomini, mentre i criminali della banda del clown sono vestiti con abiti civili. Batman, quindi, per evitare che i poliziotti uccidano durante il raid le persone sbagliate \u00e8 costretto a combatterli. Successivamente riesce poi ad atterrare diversi criminali e si avvia verso il piano superiore dove \u00e8 presente Joker, mentre la SWAT, una volta capito chi sono in realt\u00e0 i criminali, li arresta. Arrivato da Joker, Batman lo affronta. Dopo un feroce combattimento, il cavaliere oscuro viene immobilizzato e il suo nemico si accinge a fare esplodere entrambi i traghetti; Bruce riesce poi a liberarsi e a ferire il clown, dopodich\u00e9 lo cattura. Il criminale afferma per\u00f2 di aver finalmente dimostrato a Gotham City che chiunque pu\u00f2 trasformarsi in un mostro quando messo nelle giuste condizioni, persino un \"paladino\" senza macchia come Harvey Dent; quest\u2019ultimo, infatti, durante la giornata aveva rintracciato coloro che riteneva responsabili della morte di Rachel, ossia Maroni e i poliziotti corrotti Wuertz e Ramirez: i primi due sono stati uccisi, mentre Ramirez \u00e8 stata graziata dalla moneta di Dent dopo averlo aiutato a prendere in ostaggio la famiglia di Gordon, prossimo obiettivo dell\u2019ormai ex procuratore.\nBatman lascia Joker in mano alla polizia e raggiunge il magazzino in cui Rachel ha perso la vita, dove Gordon e i suoi familiari sono tenuti in ostaggio da Dent. L'eroe cerca inutilmente di farlo ragionare, ma ci\u00f2 che di buono fosse rimasto in Harvey Dent \u00e8 andato perduto in quell'esplosione che lo ha cambiato per sempre: cos\u00ec alla fine \u00e8 costretto a travolgerlo per impedirgli di uccidere il figlioletto di Gordon, cadendo insieme a lui dall'edificio. Dent muore sul colpo, mentre Batman se la cava. Quest\u2019ultimo chiede a Gordon di non far sapere a Gotham City della caduta del simbolo di fiducia che era riposta in Harvey, e decide di addossarsi lui stesso la colpa dei suoi omicidi. Il Cavaliere Oscuro distrugge cos\u00ec la sua stessa immagine agli occhi di Gotham e viene braccato come un criminale, mentre la citt\u00e0 potr\u00e0 continuare a credere nell'eroe rappresentato da Harvey Dent e nella speranza da lui stesso abbandonata. Batman riesce quindi, pur pagando un prezzo carissimo, a smentire Joker, e infine si allontana nella notte, mentre Gordon spiega a suo figlio che Batman \u00e8 l\u2019eroe che Gotham merita, ma non quello di cui ha bisogno adesso.\nProduzione.\nIl 31 luglio 2006 la Warner Bros. annunci\u00f2 ufficialmente l'inizio della produzione del seguito di \"Batman Begins\", intitolato \"The Dark Knight\", nel cui titolo, per la prima volta nella serie cinematografica, risultava assente il nome di Batman; la cosa piacque molto a Christian Bale, poich\u00e9 per lui poneva il film su un piano differente rispetto alle altre pellicole.\nIl budget della produzione \u00e8 stato di circa 185 milioni di dollari.\nRegia.\nCon \"Batman Begins\" (2005) Christopher Nolan aveva rinnovato il franchise di uno dei pi\u00f9 popolari personaggi della DC Comics, ricreandone le basi dopo i precedenti \"Batman Forever\" (1995) e \"Batman &amp; Robin\" (1997). Forte del successo ottenuto, Nolan venne cos\u00ec confermato come regista per il \"sequel\" ottenendo maggiore libert\u00e0 creativa dallo studio; a sua volta, il regista conferm\u00f2 il cast tecnico e artistico della precedente pellicola.\nIn contemporanea con la lavorazione de \"Il cavaliere oscuro\", si diffusero notizie sia riguardo ad un possibile terzo episodio della serie, sia riguardo ai possibili legami con \"Justice League: Mortal\", cross-over cinematografico in cui sarebbe comparso lo stesso Batman. Nolan comunque dichiar\u00f2 di essere sempre concentrato su un unico lavoro per volta, e che la sua serie cinematografica non avrebbe avuto legami con nessun altro film tratto da fumetti, motivo per cui il film sulla Justice League of America fu sospeso, in maniera da non interferire con il lavoro del regista britannico. Durante la fase di pre-produzione, inoltre, il regista ha sempre cercato di limitare le anticipazioni al minimo, affermando che \u00abla realizzazione di un film \u00e8 un po' come la preparazione magica di un trucco. Ogni cosa dovrebbe essere finita e pronta da mostrare al pubblico prima che veda altro\u00bb, e che altrimenti si anticiperebbe l'esperienza, \u00abmostrando troppo, troppo presto\u00bb.\nPer la realizzazione della pellicola sono state forti le influenze del cinema di Michael Mann, in particolare del suo \"Heat - La sfida\" (1995).\nDal punto di vista dei gadget e della tecnologia, Nolan si ritiene soddisfatto di averli introdotti nei film in maniera credibile, come se queste cose fossero veramente possibili nella realt\u00e0.\nSceneggiatura.\nSecondo lo sceneggiatore David S. Goyer, se in \"Batman Begins\" uno dei temi primari era la paura, in questo film \u00e8 l'escalation, in particolare riguardo all'idea che la presenza di Batman a Gotham City attiri follia, in un crescendo gi\u00e0 presente nella scena finale del primo film.\n\"The Dark Knight\" \u00e8 anche focalizzato sul come Batman arrivi a spingersi troppo in l\u00e0 rischiando di rompere il suo codice morale, un momento che ha il suo fulcro nella scena dell'interrogatorio tra lui e Joker.\nNolan e Goyer fanno riferimento principalmente a ', serie realizzata da Jeph Loeb e Tim Sale e pubblicata originariamente dalla DC Comics tra il 1996 e il 1997. Per il personaggio del Joker le fonti principali sono state ' (1988), scritto da Alan Moore e disegnato da Brian Bolland, e le prime apparizioni del personaggio negli anni 1940.\nNolan defin\u00ec la storia di Harvey Dent una narrazione \u00abdi ampio respiro\u00bb, per quello che il personaggio \u00e8, per quello che gli accade e per quello che rappresenta. Goyer accanton\u00f2 l'idea di inserire Harvey Dent in \"Batman Begins\" poich\u00e9 in quella pellicola non sarebbero \u00abriusciti a rendergli giustizia\u00bb; prefer\u00ec quindi inserire un nuovo personaggio, Rachel Dawes (allora interpretata da Katie Holmes). Lo sceneggiatore aveva inoltre pianificato originariamente che in questo seguito Batman, Gordon e Dent avrebbero affrontato il Joker, e che il criminale sarebbe riapparso nel terzo capitolo, sfigurando Dent durante un processo e trasformandolo cos\u00ec solo allora in Due Facce, come avviene nei fumetti; l'idea fu poi scartata in accordo con l'interprete Heath Ledger, che non voleva un ruolo importante in un film successivo.\nInterpreti.\nIl cast de \"Il cavaliere oscuro\" riprende alcuni protagonisti del precedente \"Batman Begins\", e il regista Christopher Nolan si \u00e8 detto entusiasta dei talentuosi attori scelti, che anche \u00abcon approcci diversi lavoravano insieme per raggiungere gli stessi obiettivi\u00bb.\nIn una sequenza Cillian Murphy riprende il ruolo di Jonathan Crane/Spaventapasseri, gi\u00e0 presente in \"Batman Begins\". Ng Chin Han \u00e8 il contabile della malavita Lau, Colin McFarlane il commissario di polizia Gillian B. Loeb. Michael Jai White interpreta il criminale Gamble, un ruolo per il quale fu provinato anche David Banner. Patrick Leahy, senatore degli Stati Uniti e grande fan di Batman (in passato aveva prestato la sua voce alla serie animata \"Batman\"), appare in un cameo durante la festa di Bruce Wayne. Per dedicarsi ad un suo album, il musicista Dwight Yoakam rinunci\u00f2 ad un cameo nel ruolo di un poliziotto corrotto.\nRiprese.\nLe riprese del film sono ufficialmente iniziate il 18 aprile 2007, dopo che Nolan, suo fratello Jonathan (che gi\u00e0 avevano collaborato per lo \"script\" di \"The Prestige\" e \"Memento\") e David S. Goyer (sceneggiatore del primo episodio) ebbero terminato la stesura definitiva della sceneggiatura iniziata nel 2006; la pre-produzione del film \u00e8 ufficialmente iniziata a giugno 2006.\nAlcune scene d'azione sono state riprese con telecamere IMAX, una tecnologia pi\u00f9 immersiva e coinvolgente, che secondo Nolan pi\u00f9 che dare risultati efficienti in termini economici \u00abaiuta a trasformare il film in evento\u00bb. Proprio la sequenza iniziale, con l'ingresso di Joker, \u00e8 stata ripresa in IMAX poich\u00e9 si voleva che il personaggio avesse \u00abla pi\u00f9 grande entrata possibile\u00bb. In generale il regista e il direttore della fotografia Wally Pfister hanno optato per riprese con ottica tradizionale e senza troppa computer grafica, ritenendo questa tecnica \u00abvecchio stile\u00bb pi\u00f9 adatta al film. Durante le riprese \u00e8 stato inoltre effettuato un test con la tecnologia 3D, ma Nolan non era interessato ad utilizzarla preferendo sperimentare con l'IMAX.\nPfister ha sottolineato che in genere i film di Batman sono tendenzialmente bui, ma in \"Il cavaliere oscuro\" vi sono scene ambientate in ambienti luminosi, con luce diurna o artificiale, mentre le parti pi\u00f9 oscure sono state inserite verso la fine del film, per aumentare l'impatto visuale e drammatico. Per lo stesso Batman, che appare ovviamente oscuro nel mantello e nel costume, Pfister ha cercato di rendere solo gli occhi pi\u00f9 luminosi, per aumentare il contatto emotivo col personaggio.\nNelle prime tre settimane di lavorazione \u00e8 stata girata la scena dell'interrogatorio, fondamentale secondo Nolan e considerata come la sua preferita. Ledger e Bale si erano esercitati per le scene di lotta, mentre il resto lo si voleva pi\u00f9 libero e spontaneo. Il locale era stato curato dal \"production designer\" Nathan Crowley, le riprese erano state fatte con una telecamera a mano, e Wally Pfister aveva illuminato il tutto con solo una lampada da tavolo: alla luce si poteva cos\u00ec ammirare con maggiore attenzione il trucco disfatto del Joker e la ridisegnata armatura di Batman, pi\u00f9 dettagliata, funzionale e reale rispetto a \"Batman Begins\". Nolan era soddisfatto, poich\u00e9 ci si poteva ora buttare nella \u00abbrutalit\u00e0 della scena\u00bb, nel \u00abpunto in cui Batman \u00e8 veramente provato dal Joker, e si vede come il criminale sia realmente capace di insinuarsi nella pelle di chiunque\u00bb. La scena inizia con riprese ravvicinate per evidenziare la bizzarria del Joker rispetto a un controllato Batman, ma poi il tutto si rovescia nella violenta fisicit\u00e0 della lotta, dove si comprende che l'eroe \u00absi \u00e8 spinto troppo in l\u00e0, arrivando a torturare qualcuno per ottenere informazioni, perch\u00e9 la cosa \u00e8 diventata personale\u00bb: Batman infrange le sue regole, ci\u00f2 che riteneva lo distinguessero da un comune vigilante, e Joker riesce cos\u00ec a mettere in dubbio il suo stesso approccio e le sue azioni, cosa che si pu\u00f2 cogliere anche dallo sguardo finale di Bale, che comprende \u00abl'inutilit\u00e0 della violenza nei confronti di chi [Joker] prospera nel conflitto\u00bb.\nDesign.\nCostumi.\nUna delle priorit\u00e0 per la costumista Lindy Hemming \u00e8 stata quella di ridisegnare l'uniforme di Batman, cosa che nel primo film non era stata fatta per rispetto ma che ora era un passaggio praticabile. Hemming si \u00e8 ispirata alle divise per il \"motor biking\" e alle placche di kevlar in dotazione all'esercito; al posto della gomma sono stati impiegati differenti materiali, nell'ottica di rendere il costume pi\u00f9 protettivo ma anche flessibile: lo si \u00e8 diviso in pi\u00f9 di 100 parti, separando la testa dal torace, come si pu\u00f2 notare quando il personaggio di Bruce Wayne chiede a Lucius Fox maggior agilit\u00e0 e leggerezza. Gli stessi guanti del costume vengono resi anche come armi funzionali. Inoltre, quando Batman \u00e8 alla guida del Batpod, indossa una versione pi\u00f9 corta del mantello. L'attore protagonista Christian Bale ha in seguito affermato che il nuovo costume \u00abera molto pi\u00f9 comodo e meno claustrofobico del primo vestito. Era pi\u00f9 leggero e mi consentiva molti pi\u00f9 movimenti, il che ha contribuito alla riuscita delle scene d'azione e di lotta. Ma mi dava sempre la stessa sensazione di invincibilit\u00e0\u00bb.\nPer quanto riguarda il personaggio del Joker, la costumista desiderava conferirgli \u00abuno stile pi\u00f9 giovane e pi\u00f9 trendy rispetto alle versioni precedenti\u00bb, e ha optato per una composizione con \u00abqualcosa di frivolo e di \"grunge\"\u00bb, con un mantello porpora, un gilet verde, una giacchetta leggera stile Carnaby Street Mod look, una camicia ricalcata su un modello reperito in un mercato di antichit\u00e0, scarpe realizzate a Milano con la punta rovesciata, simile a quelle di un clown, e una cravatta sottile dalla Turnbull &amp; Asser. Ledger apparve entusiasta dell'originalit\u00e0 del costume.\nCome stilista per i vestiti del milionario Bruce Wayne \u00e8 stato scelto Giorgio Armani, il quale ha intitolato la linea come \"Giorgio Armani for Bruce Wayne\", mentre per il personaggio di Harvey Dent \u00e8 stato scelto Zegna.\nTrucco.\nRispettando il desiderio di Nolan di mantenere un approccio realistico, il responsabile del make-up Peter Robb-King e il suo staff fecero ricerche mediche sulla veridicit\u00e0 delle cicatrici del personaggio di Joker. Le protesi create da Conor O'Sullivan conferivano al personaggio uno sguardo tra il sorriso e la pazzia. Per il truccatore John Caglione Jr. del bianco sul volto non sarebbe bastato, e allora impiegava del nero e spruzzava dell'acqua sulla testa di Ledger, che scrollandosi faceva sbavare cos\u00ec il trucco. Come ispirazione, il regista diede alla costumista Lindy Hemming il quadro \"Screaming Pope\" di Francis Bacon. La costumista si rifece anche agli stili di Vivienne Westwood, tra il moderno e il r\u00e9tro, un \"look\" simile a personaggi quali Johnny Rotten.\nPer i personaggi dei rapinatori furono inoltre create 50 differenti maschere da clown.\nRobb-King e il supervisore agli effetti speciali Nick Davis lavorarono sul trucco per il volto devastato di Due Facce, ideandolo prima sulla carta, poi mediante sculture d'argilla ed infine attraverso la computer grafica, che elaborava i vari sensori posti sulla met\u00e0 del viso dell'interprete Aaron Eckhart.\nVeicoli.\nNella creazione dei gadget di Batman, Nolan sottolinea come \u00ababbiamo voluto far vedere come l'uomo pipistrello diventi addirittura pi\u00f9 tecnologico, ma sempre in modo credibile\u00bb.\nGi\u00e0 in \"Batman Begins\" era presente la Tumbler, una batmobile frutto di un incrocio tra una Lamborghini e un Humvee, con sei pneumatici da camion, senza asse portante e dalla massa di 2,5 tonnellate, che la rende contemporaneamente potente ma maneggevole; per questa pellicola appare per\u00f2 il Batpod, motociclo con gli stessi pneumatici della Tumbler, in grado di restare in piedi senza cavalletto ed equipaggiato di cannoni da 40\u00a0mm, mitra calibro .50 e lancia rampini. Il Batpod, ideato dal regista Nolan e dal production designer Nathan Crowley, avulsi da conoscenze relative alla meccanica della moto, \u00e8 stato poi realizzato con soddisfazione dal supervisore agli effetti speciali Chris Corbould, in sei differenti copie; Corbuld l'ha definito \u00abstrambo e meraviglioso\u00bb: estremamente difficile da controllare, come dichiarato dallo stesso Bale, l'unico in grado di governarlo \u00e8 stato lo stuntman professionista Jean Pierre Goy, tra i migliori motociclisti al mondo secondo Corbuld.\nLocation.\nCome per la precedente pellicola, molte scene sono state girate a Chicago; il sindaco Richard Daley si \u00e8 dichiarato emozionato per il ritorno della Warner Bros. nella citt\u00e0, un rinforzo per l'economia e l'occupazione, e garant\u00ec gli sforzi del Chicago Film Office per assistere le riprese evitando inconvenienti ai cittadini. Per non destare troppa attenzione da parte della popolazione, il set riportava come indicazione che le riprese erano destinate ad un film dal titolo \"Rory's First Kiss\".\nLe riprese nella citt\u00e0 statunitense si sono svolte nell'aprile 2007 e nel successivo periodo tra giugno e settembre, in Van Buren Street (tra S. Wacker Drive e Jefferson Street) e in Canal Street (tra Harrison Street e Jackson Street). Come sede delle imprese Wayne, anzich\u00e9 usare il Chicago Board of Trade Building come in \"Batman Begins\" \u00e8 stato usato il Richard J. Daley Center. Addison Street \u00e8 stata invece teatro della scena dello schianto di un veicolo contro un muro. L'Old Chicago Main Post Office \u00e8 stato impiegato da un lato come \"Gotham National Bank\", dall'altro come \"Gotham Police Department\". Sullo sfondo \u00e8 visibile il complesso di Marina City. Durante alcune riprese vicino alla Sears Tower invece, un elicottero a bassa quota sband\u00f2 per alcuni istanti a causa del troppo vento, rischiando di decapitare Christian Bale.\nL'inseguimento di Bruce Wayne per le strade di Gotham City \u00e8 stato realizzato con l'impiego di tre Lamborghini Murci\u00e9lago LP640; \u00e8 stato girato nella Lake Street di Chicago, una strada adatta poich\u00e9 lunga e senza curve, e per le riprese sono stati chiusi quindici isolati.\nLe riprese a Hong Kong sono state effettuate nei grattacieli dell'International Finance Centre, nei pressi del Lyndhurst Terrace, al Peninsula Hotel, nella baia Victoria Harbor, e sull'Escalator, scala mobile lunga oltre 800 metri. Nel novembre 2007 fece il giro del mondo la notizia secondo cui una scena del film ambientata a Hong Kong sarebbe stata cancellata, in quanto non era possibile girare una scena riguardante un tuffo di Batman nelle acque della baia poich\u00e9 troppo inquinata e a rischio di salmonellosi e tubercolosi. Nolan dichiar\u00f2 poi di aver eliminato la scena per sua personale decisione di sceneggiatura. Prima di alcune riprese in cui degli elicotteri e un aereo C-130 avrebbero sorvolato a bassa quota la citt\u00e0, la produzione fece distribuire dei volantini con la quale si scusava del rumore.\nEffetti speciali.\nGli effetti speciali della pellicola sono stati curati dalla New Deal Studios, compagnia di Los Angeles specializzata in miniature, fotografia, animazioni e scenografie digitali e \"compositing\". Ne \"Il cavaliere oscuro\" l'azienda si \u00e8 occupata delle miniature, in scala 1:3, guidate da cavi e servomotori, controllate dal computer e poi riprese con telecamere VistaVision ad alta velocit\u00e0. Tra le scene di cui si sono occupati figurano:\nColonna sonora.\nLe musiche del film sono state composte da Hans Zimmer e James Newton Howard, che gi\u00e0 avevano collaborato per \"Batman Begins\". Il tema principale del personaggio di Batman era gi\u00e0 stato introdotto alla fine del precedente capitolo mentre \"Why So Serious\", il tema del Joker, \u00e8 basato principalmente su due note, ottenuto con una lama che cozza su una corda, un approccio che Zimmer ha ricercato associando al personaggio \u00abl'idea di anarchia\u00bb.\nLa colonna sonora \u00e8 stata distribuita sul mercato a partire dal 15 luglio 2008, in quattro diverse edizioni (standard, con un disco speciale, con artwork, ed in vinile).\nPromozione.\nLa campagna pubblicitaria del film si \u00e8 principalmente incentrata su una campagna virale online, e oltre alle tradizionali tipologie promozionali come poster e trailer sono stati organizzati alcuni eventi, come una gara tra la Tumbler e l'auto da corsa Toyota di Formula 1 guidata da Jarno Trulli e Timo Glock sul circuito di Silverstone il 7 luglio 2008; oppure una mostra dedicata ai costumi del film, con anche la presenza del Batpod, ospitata sul Ponte Milvio di Roma tra il 10 e il 17 luglio 2008.\nLocandine.\nPer la promozione della pellicola sono state diffuse numerose locandine:\nAlcuni di questi sono poi apparsi sul web anche in versione \"vandalizzata da Joker\", assieme ad una locandina che raffigura un primo piano di Batman, anch'esso vandalizzato, il cui volto \u00e8 stato creato con numerose carte da gioco; il poster riporta le frasi \"Why so serious?\", \"Stupids Bats!\" (\"Stupidi pipistrelli!\"), \"Are we having fun yet?\" (\"Ci si diverte ancora?\"), \"To them you're a freak... like me!\" (\"Per loro sei un mostro.. come me!\"), \"It's simple. Kill the bat!\" (\"\u00c8 semplice. Uccidere il pipistrello\"), \"Let's put a smile on that face\" (\"Mettiamo un sorriso su quella faccia\"), \"It's all part of the plan\" (\"\u00c8 tutto parte del piano\"). Inoltre, il simbolo del pipistrello stilizzato sul quale campeggia il titolo della pellicola, in questa locandina \u00e8 sostituito da una serie di \"Ha! Ha! Ha!\" che ne imitano il logo.\nCampagna virale.\nAl fine di accrescere l'interesse attorno al film, l'azienda 42 Entertainment ha lanciato una forte campagna pubblicitaria virale sotto forma di \"alternate reality game\", che ha coinvolto principalmente i fan statunitensi. Una prima fase si \u00e8 incentrata principalmente sulla figura del Joker, e successivamente sul personaggio di Harvey Dent, un cambio di focus in parte gi\u00e0 preventivato dalla 42 Enternaiment e in parte dovuto alla prematura scomparsa di Heath Ledger. La campagna ha riscosso un enorme successo, coinvolgendo pi\u00f9 di 15 milioni tra partecipanti o semplici visitatori degli oltre 40 siti web creati ad hoc.\nNel maggio 2007 apparve online il sito \"IBelieveInHarveyDent.com\" (\"io credo in Harvey Dent\"), dedicato alla fittizia campagna elettorale di Dent per il ruolo di procuratore distrettuale; 72 ore dopo lo segu\u00ec \"IBelieveInHarveyDentToo.com\" (\"anch'io credo in Harvey Dent\"), versione vandalizzata del precedente dove, per ogni email inviata dai fan, appariva un pixel della prima immagine del Joker. Nell'ottobre successivo sul sito \"WhySoSerious.com\" (\"Perch\u00e9 cos\u00ec serio?\") comparve una zucca di Halloween (citazione degli albi a fumetti de \"\") la cui met\u00e0 di destra progressivamente marc\u00ec, riferimento al volto di Due Facce. Da allora comparvero messaggi da parte del Joker che chiedeva ai fan di eseguire azioni (scattare particolari fotografie, recuperare pacchi, travestirsi da clown, ecc.) e in cambio egli stesso avrebbe offerto indizi sul film, ulteriori siti web virali, oppure il luogo della proiezione del primo trailer. Nel frattempo comparvero online altri siti dedicati alla vita, alle aziende o alle iniziative di Gotham City. Se da una parte si delineavano community dedicate ad appoggiare l'intervento di Batman in citt\u00e0 (\"CitizensForBatman.org\") o disprezzarlo, dall'altra, dal febbraio 2008, inizi\u00f2 la campagna elettorale di Dent, con la presentazione della candidata avversaria (\"DanaWorthington.com\"), siti di informazione (\"MaidenAvenueReport.com\", \"GothamCableNews.com\") e denigratori (\"Concerned Citizens for a better Gotham\", in italiano \"Cittadini preoccupati per una Gotham migliore\"), e soprattutto uno specifico invito ai fan a sostenere il candidato stampando e diffondendo materiale elettorale \"nella vita reale\". Nel mese di aprile invece venne giocato un pesce d'aprile che coinvolse gli appassionati e James Gordon, il quale segnalava l'\"Unit\u00e0 Grandi Crimini\" (\"Gotham Police Major Crimes unit\") del dipartimento, mentre proseguiva la vincente campagna per l'elezione di Dent, protagonista anche di eroiche azioni.\nPer Susan Bonds, CEO di 42 Entertainment, l'obiettivo era quello di raccontare ci\u00f2 che accadeva tra la fine di \"Batman Begins\" e l'inizio di \"The Dark Knight\"; per il responsabile dei creativi Alex Lieu, lo scopo era inoltre \u00abdi estendere i temi epici oltre lo schermo, nella quotidianit\u00e0 della gente, [...] dando la possibilit\u00e0 di diventare cittadini di Gotham\u00bb. Alex Billington di \"FirstShowing.net\" ha definito la campagna \u00abassolutamente brillante\u00bb, poich\u00e9 permetteva ai fan di trasformarsi in cittadini di una citt\u00e0 immaginaria, che credono in una vera Gotham City, possono scegliere se schierarsi con Joker, Dent o Batman, diffonde la conoscenza del film anche ai non interessati (ad esempio, a chi vede il nome di Dent sulle spille di chi cammina per strada), e che la campagna gi\u00e0 da sola \u00e8 diventata un caso seguito dai media in s\u00e9. Jonathan Waite, fondatore del sito Alternate Reality Gaming Network, ha definito \"Why So Seriuos\" \u00abuna campagna promozionale multisfacettata che trascende il classico marketing e diventa un evento culturale\u00bb. La campagna virale \u00e8 stata infine insignita del South by Southwest Award nella categoria \"Games\".\nDistribuzione.\nIl film \u00e8 uscito nelle sale in gran parte del mondo a luglio 2008.\nIn vista degli Oscar e della possibilit\u00e0 di raggiungere il miliardo di dollari di incassi, il 5 dicembre 2008 il responsabile della distribuzione della Warner, Dan Fellman, annunci\u00f2 come la pellicola sarebbe ritornata nelle sale cinematografiche statunitensi a partire dal 23 gennaio 2009.\nData di uscita.\nLa pellicola venne presentata in anteprima il 14 luglio 2008 a Buenos Aires e a New York, e il 21 luglio a Londra. Dopo l'iniziale uscita nelle sale, \u00e8 stato nuovamente ridistribuito una seconda volta, a partire dal gennaio 2009 in versione IMAX per Stati Uniti e Brasile, ed in versione tradizionale per Corea del Sud, Giappone, Hong Kong, Messico, Singapore e Per\u00f9.\nLe date di uscita internazionali nel corso del 2008 sono state:\nNegli USA il film \u00e8 uscito nello stesso weekend di \"Take\" di Charles Oliver, \"A Very British Gangster\" di Donal MacIntyre, \"Space Chimps - Missione spaziale\" di Kirk DeMicco, \"Transsiberian\" di Brad Anderson, \"Mamma Mia!\" di Phyllida Lloyd; il film \u00e8 stato proiettato preceduto dai primi teaser trailer di \"Terminator Salvation\" e di \"Nessuna verit\u00e0\", e dai trailer di \"Watchmen\" e \"\".\nIl film \u00e8 stato successivamente ridistributo nel corso del 2009, nelle seguenti date e paesi:\nDivieti.\nLe commissioni di censura di alcuni Paesi hanno stabilito alcune limitazioni per la visione della pellicola\nTitoli di coda.\nAl termine dei titoli di coda del film compare la frase \u00abIn memory of our friends Heath Ledger &amp; Conway Wickliffe\u00bb (in italiano \"In memoria dei nostri amici Heath Ledger e Conway Wickliffe\"), a cui la pellicola \u00e8 stata dedicata.\nEdizioni estere.\nIn lingua francese.\nIn Francia il film \u00e8 stato intitolato \"The Dark Knight: Le Chevalier noir\" e doppiato da Philippe Valmont (Batman), St\u00e9phane Ronchewski (Joker) Constantin Pappas (Dent) Vincent Violette (Gordon), Nathalie Bienaim\u00e9 (Rachel), Fr\u00e9d\u00e9ric Cerdal (Alfred) e Beno\u00eet Allemane (Fox). Il doppiaggio \u00e8 stato realizzato in soli 15 giorni e il missaggio \u00e8 stato effettuato in territorio francese, a differenza di quelli di molti blockbuster, eseguiti direttamente negli Stati Uniti.\nNella provincia del Qu\u00e9bec il film, \"Le Chevalier noir\", \u00e8 stato doppiato da Antoine Durand (Batman), Gilbert Lachance (Joker), Daniel Picard (Dent), Marc Bellier (Gordon), \u00c9veline G\u00e9linas (Rachel), Vincent Davy (Alfred) e Aubert Pallascio (Fox).\nIn lingua italiana.\nNel febbraio 2008 Warner Bros. Italia annunci\u00f2 che l'adattamento italiano del film sarebbe stato tradotto con il titolo \"Il cavaliere oscuro\". Il doppiaggio italiano venne curato dalla SEFIT-CDC e diretto da Marco Mete, lo stesso di \"Batman Begins\"; a differenza del film precedente, Mete \u00e8 anche autore dei dialoghi italiani. Claudio Santamaria venne confermato come voce di Bruce Wayne, mentre Angelo Maggi sostitu\u00ec Massimo Venturiello per il ruolo di Jim Gordon, anche se nel primo trailer la voce \u00e8 di Venturiello. Sebbene nel primo trailer la voce del Joker fosse di Fabio Boccanera, per il personaggio nel film venne scelto Adriano Giannini, gi\u00e0 doppiatore di Heath Ledger in \"Paradiso + Inferno\" e \"Io non sono qui\". L'attore italiano \"eredita\" il ruolo del padre Giancarlo, voce del Joker interpretato da Jack Nicholson nel \"Batman\" di Tim Burton. Altri doppiatori sono Massimo Rossi (Dent), Tiziana Avarista (Rachel), Dario Penne (Alfred) e Renato Mori (Fox).\nSantamaria, disposto anche a ricevere critiche, ha spiegato che \u00abdoppiare Batman e fare quella voce cos\u00ec forte \u00e8 molto pi\u00f9 facile che doppiare Bruce Wayne, anche perch\u00e9 per Wayne Christian Bale usa un tono pi\u00f9 tirato\u00bb. Giancarlo Giannini ha invogliato il figlio ad interpretare un personaggio da lui indicato come il \u00abpi\u00f9 divertente che abbia mai doppiato\u00bb, in quanto Joker \u00absi trasforma in continuazione e interpretarlo \u00e8 un vero tour de force\u00bb. Giannini ha poi sottolineato la differenza tra il personaggio di Nicholson, \u00abclownesco e surreale\u00bb, e quello di Ledger, \u00abpi\u00f9 cupo e realistico. \u00c8 un folle sadico, innamorato del male; si dipinge la faccia, certo, ma non c'\u00e8 niente da ridere\u00bb. Giannini \u00e8 stato in seguito premiato con il Nastro d'argento per la sua performance.\nIn lingua spagnola.\nPer la Spagna, \"El Caballero Oscuro\" \u00e8 stato doppiato da Claudio Serrano (Batman), Daniel Garcia (Joker), Carlos Di Blasi (Dent), Pere Molina (Gordon), Raquel Olcoz (Rachel), Juan Miguel Cuesta (Alfred) e Pepe Mediavilla (Fox).\nIn Messico, per \"Batman: el Caballero por la noche\", hanno prestato le loro voci Sergio Guti\u00e9rrez Coto (Batman), Jos\u00e9 Antonio Mac\u00edas (Joker), Ricardo Tejedo (Dent), Salvador Delgado (Gordon), Erica Edwards (Rachel), Jos\u00e9 Lavat (Alfred) e Rub\u00e9n Moya (Fox).\nIn lingua tedesca.\nPer il doppiaggio tedesco, nel ruolo di Batman \u00e8 stato chiamato lo \"storico\" doppiatore di Christian Bale in Germania David Nathan, e inoltre Simon J\u00e4ger (Joker), Thomas Vogt (Dent), Udo Schenk (Gordon), Natascha Geisler (Rachel), J\u00fcrgen Thormann (Alfred) e Klaus Sonnenschein (Fox).\nEdizioni home video.\n\"Il cavaliere oscuro\" \u00e8 stato reso disponibile in versione home video negli Stati Uniti a partire dal 9 dicembre 2008. Sono state messe in vendita differenti edizioni:\nI contenuti speciali disponibili sono:\nLa Warner ha inserito un'ora aggiuntiva di contenuti speciali nell'edizione Blu-ray, in quanto la pellicola \u00e8 stata ritenuta in grado di attirare il pubblico e promuovere cos\u00ec il nuovo formato. Nei documentari, gli interventi diretti di Heath Ledger sono stati rimossi, ed \u00e8 la troupe a parlare di lui; per omaggiare l'attore inoltre (e anche in vista degli Oscar), nell'edizione DVD doppio disco \u00e8 Joker ad essere in copertina, anzich\u00e9 Batman con il logo fiammeggiante alle spalle.\nLa campagna promozionale per l'uscita del DVD e BD ha interessato, oltre ai media tradizionali, anche marketing virale (persone truccate da Joker per le strade delle citt\u00e0) e un concorso tramite MMS.\nNella prima settimana le edizioni in DVD e blu-ray hanno raggiunto 6,8 milioni di copie vendute, per un ricavo di 121 milioni di dollari; nell'arco di un anno sono state cos\u00ec vendute complessivamente 14 milioni di unit\u00e0 con 232 milioni di incasso. Per quanto riguarda le sole edizioni blu-ray, il primo giorno sono state vendute circa 600\u00a0000 copie, il triplo della norma rispetto a titoli analoghi come \"Iron Man\", che hanno esordito con 250.000. Nella prima settimana le vendite si sono attestate sui 1,7 milioni di unit\u00e0, di cui un milione nei soli Stati Uniti, arrivando a 2,8 nel febbraio 2009, di cui 2 milioni negli USA.\nNel marzo 2011 \"Il cavaliere oscuro\" \u00e8 il primo film il cui noleggio avviene mediante un servizio di social network, attraverso una partnership tra Warner Bros. e Facebook.\nNel 2017 il film \u00e8 stato rimasterizzato assieme agli altri due capitoli, per la successiva distribuzione in formato 4K Ultra HD; a differenza della versione blu-ray, nella quale i colori del film erano pesantemente alterati a causa di un processo di acquisizione meno accurato, per questa nuova edizione \u00e8 stata prestata particolare attenzione alla fedelt\u00e0 verso la pellicola originale.\nAccoglienza.\nIncassi.\nA fronte di un budget di produzione di 185 milioni, \"Il cavaliere oscuro\" ha incassato $, con 535 milioni nei soli Stati Uniti, e 469 nel resto del mondo.\nArrivata alla soglia dei 996 milioni a dicembre 2008, la pellicola \u00e8 stata distribuita nuovamente nelle sale a partire dal 23 gennaio 2009, raggiungendo il 20 febbraio 1.004.921.825 dollari, e piazzandosi come sesto maggior incasso di sempre (dietro a \"Avatar\", \"Titanic\", \"Il Signore degli Anelli - Il ritorno del re\", \"Pirati dei Caraibi - La maledizione del forziere fantasma\" e \"Alice in Wonderland\") e terzo miglior incasso statunitense (dietro a \"Titanic\" e \"Avatar\").\nTra luglio e settembre 2008, \"Il cavaliere oscuro\" ha raccolto sugli schermi italiani 9.479.009 euro, tredicesimo incasso della stagione 2007/08.\nDa notare la distribuzione nel mercato asiatico; la pellicola non \u00e8 stata distribuita in Cina, un potenziale ampio mercato, ufficialmente secondo ragioni legate alla possibilit\u00e0 che alcuni elementi della pellicola potessero danneggiare la \u00absensibilit\u00e0 culturale\u00bb della popolazione cinese, anche se i media hanno ipotizzato il pericolo di censure relative alle sequenze ambientate ad Hong Kong. Per quanto riguarda il mercato giapponese, invece, gli incassi si sono rivelati al di sotto delle aspettative: il film \u00e8 stato battuto da pellicole quali \"Ponyo sulla scogliera\", \"Notte brava a Las Vegas\" e \"La mummia - La tomba dell'Imperatore Dragone\". Per il critico Chika Minagawa l'insuccesso de \"Il cavaliere oscuro\" sarebbe da imputare alla storia, pessimistica, complessa e lontana dall'azione, dal divertimento e dalla leggerezza che il pubblico nipponico \u00e8 abituato ad aspettarsi dai film di supereroi.\nPirateria.\nLa Warner Bros. ha sostenuto grandi sforzi per limitare il rischio che copie pirata del film potessero circolare al momento dell'uscita nelle sale, definendo \u00abveramente significativi\u00bb i primi giorni di distribuzione, da proteggere per evitare di dare subito il via alla catena di pirateria. L'azienda ha impiegato pi\u00f9 di sei mesi a sviluppare sistemi di sicurezza e di monitoraggio per prevenire la diffusione di copie non autorizzate, uno sforzo enorme considerando anche le dodici \"premi\u00e8re\" in varie nazioni prima del debutto negli Stati Uniti. Questo ha contribuito in maniera significativa ai record di incassi del film nei primi giorni d'apertura, sebbene sia probabile che molte copie bootleg potessero essere scaricate da chi avesse gi\u00e0 visto (o rivisto) il film al cinema, ma non volesse attendere l'uscita dell'edizione home video.\nCi\u00f2 nonostante, la prima copia venne resa disponibile a partire da venerd\u00ec 18 luglio, due giorni dopo l'anteprima australiana: le 38 ore senza pirateria a ridosso dell'uscita, il momento pi\u00f9 delicato per gli studios, possono essere considerate una vittoria da parte della Warner, mentre invece il sito web \"The Pirate Bay\" (\"La baia pirata\" in italiano) per l'occasione cambi\u00f2 temporaneamente nome in \"The Pirate Bat\" (\"Il pipistrello pirata\"). Il 18 luglio venne arrestato un uomo intento a realizzare una copia bootleg della pellicola, e nel febbraio 2010 venne condannato a 24\u00a0000 dollari di multa e 24 mesi di reclusione, sulla base della violazione del Family Entertainment and Copyright Act. I download illegali, di una registrazione via camera a luglio e poi di una versione DVD screener a settembre, fecero s\u00ec che, secondo TorrentFreak, con pi\u00f9 di 7 milioni di download, \"Il cavaliere oscuro\" fosse il film pi\u00f9 scaricato del 2008.\nCritica.\nLa pellicola diretta da Nolan ha ricevuto forti riscontri in termini di incassi e, generalmente, anche di critica, con particolari apprezzamenti per la performance di Heath Ledger.\nSu \"Rotten Tomatoes\" ha un indice di gradimento del 94%, basato su 345 recensioni, con un punteggio medio di 8,60/10. Il consenso della critica del sito recita: \"Oscuro, complesso e indimenticabile, \"Il cavaliere oscuro\" ha successo non solo come un divertente film a fumetti, ma come una saga criminale riccamente elettrizzante\". Mentre \"Metacritic\", che assegna una normalizzata valutazione basata sulle recensioni dei principali critici mainstream, ha calcolato un punteggio medio di 84 su 100, basato su 39 critici, che indica \"acclamazione universale\". I sondaggi di CinemaScore hanno riferito che il voto medio degli spettatori attribuiti al film era \"A\" in una scala da \"A\" a \"F\".\nCritica statunitense.\nAll'anteprima, Peter Travers (\"Rolling Stone\") appare entusiasta del film, \u00abdove un tizio vestito da pipistrello e uno da pagliaccio parlano dell'essenza della condizione umana\u00bb, e \u00abdove il Bene e il Male, piuttosto che combattersi, danzano\u00bb. Travers ha elogiato tutto il cast, dicendo che ognuno porta il suo \"gioco 'A'\" nel film. Dice che Bale \u00e8 \"elettrizzante\", evocando Al Pacino in \"Il Padrino - Parte II\", che la rappresentazione di Eckhart di Harvey Dent \u00e8 \"spaventosamente commovente\" e che Oldman \"\u00e8 cos\u00ec abile che rende la virt\u00f9 eccitante come Jim Gordon\". Per Kirk Honeycutt (\"The Hollywood Reporter\") \u00e8 \u00abadrenalina pura\u00bb, e ne consiglia pi\u00f9 visioni, al fine di cogliere appieno della trama, ricca di elementi polizieschi insoliti, e che quindi risaltano per un film di supereroi. Justin Chang (\"Variety\") parla di un epico dramma sulla vita e sulla morte, su giustizia e corruzione, su potere e anarchia, e sulla necessit\u00e0 di eroi. Viene inoltre definito da Staci Layne Wilson (\"Horror.com\") uno dei migliori drammi sul crimine della storia del cinema moderno. Stephen Hunter (\"Washington Post\") giudica l'interpretazione di Ledger come \u00abla cosa pi\u00f9 interessante del film, e quando \u00e8 assente, si perde in energia e dinamismo\u00bb, mentre Brendan Cullin (\"Empire\") lo paragona all'Hannibal Lecter di Anthony Hopkins, superiore al Joker di Jack Nicholson e nel contempo triste, poich\u00e9 non si vedranno pi\u00f9 sue altre interpretazioni simili. Tra le tematiche enfatizzate vi sono, secondo Roger Ebert (\"Chicago Sun-Times\"), l'etica di molte difficili decisioni, secondo Geoff Bucher (\"Los Angeles Times\") il trionfo del male sul bene, cio\u00e8 la trasformazione di Dent ad opera del Joker, mentre David Chen (\"SlashFilm\") sottolinea l'estremo caos e anarchia incarnati dal folle criminale.\nCritica internazionale.\nEmmanuel Burdeau (\"Cahiers du cin\u00e9ma\") sottolinea l'\u00aberoismo verosimile, reale\u00bb del film, che per Olivier Delcroix (\"Le Figaro\") \u00e8 un \u00abthriller dark e maestoso [...] sul lato oscuro dell'America\u00bb; Thomas Sotinel (\"Le Monde\") sottolinea le interpretazioni dei personaggi quasi shakespeariani, e che pi\u00f9 che a un film di supereroi somiglia ad \u00abun ritratto del male, pop e metafisico\u00bb, mentre Jean-Fran\u00e7ois Maurice (\"Premiere.FR\") nota che il film non appare \u00abuniforme\u00bb, con scene grandiose e una \u00abmolteplicit\u00e0 dei personaggi [che] non semplifica la lettura e la comprensione\u00bb, nel quale Bale ha un ruolo quasi \u00abaneddotico\u00bb in confronto al \u00abmonumentale\u00bb Ledger.\nPaolo Mereghetti (\"Corriere della Sera\") parla di \u00abun'ambigua lezione sul \"lato oscuro\" della vendetta e sui limiti che si possono raggiungere per piegare il Male ai fini del Bene. Anche a costo di tradire la verit\u00e0\u00bb; Claudia Morgoglione (\"la Repubblica\") descrive l'inquietudine nel guardare Joker, \u00abincarnazione del Male assoluto\u00bb, non potendo non tener conto della morte di Ledger. BadTaste lo ha giudicato \u00abil pi\u00f9 importante film supereroistico di tutti i tempi\u00bb e \u00abforse il pi\u00f9 importante film commerciale di sempre\u00bb, in grado di rivaleggiare con grandi classici polizieschi, noir e gangsteristici, e si paragona il montaggio del finale con quello de \"Il padrino\". Per il sito, la storia \u00e8 coraggiosamente complessa e contorta, ma il film \u00e8 troppo ambizioso e ha un finale poco coerente. Ledger non scade mai nella macchietta, ma risulta poco credibile la sua superiorit\u00e0 nel mettere in scacco l'intera Gotham. Bale \u00e8 azzeccato nel ruolo e forse un po' sacrificato, cos\u00ec come la Gyllenhaal, che appare come la classica fanciulla in pericolo. Marco Spagnoli (\"Fantascienza.com\") lo giudica \u00abdestinato a diventare una pietra miliare\u00bb, \u00abche lascia ammutoliti e che 'resta' con lo spettatore\u00bb ma anche \u00abun capolavoro imperfetto\u00bb, dove vi \u00e8 un avanzare della trama \u00abintrigante\u00bb poich\u00e9 pare \u00abrispecchiare il percorso psicologico torturato dei protagonisti\u00bb, ma il finale \u00e8 \u00abeccessivamente melodrammatico e strascicato\u00bb. Alessandra Levantesi (\"La Stampa\") vede nel Joker colui che ruba la scena a tutti, interpretato da Ledger \u00abcon l'impenetrabilit\u00e0 e la quasi nobilt\u00e0 del Diavolo in una sacra rappresentazione\u00bb. Gianluigi Ceccarelli (\"ZabriskiePoint.net\") elogia una sceneggiatura che \u00abimpedisce a pellicola e spettatore di affondare nella mera contemplazione della bellezza visiva come degli incredibili effetti speciali, con una serie infinita di sottotesti in grado di far ben presto polpette di ogni possibile manicheismo\u00bb, e critica il doppiaggio italiano di Giannini e Santamaria; Valerio Sammarco, al contrario, (\"Cinematografo\") elogia le luci e la fotografia di Wally Pfister, il montaggio alternato di Lee Smith e la resa in profondit\u00e0 e spessore di tutti i personaggi secondari, stretti nell'\u00abinestricabile vortice al progressivo crescendo della tensione\u00bb verso il finale.\nJordi Costa (\"El Pa\u00eds\") paragona l'inferno urbano di Gotham ad una rivisitazione de \"Il dottor Mabuse\", sebbene per lui Nolan si rifaccia a \"Il padrino - Parte II\", mentre Julio Valde\u00f3n Blanco (\"El Mundo\") si dispiace che il film bruci il discorso prima della mezzora finale. Barbara Schweizerhof (\"Die tageszeitung\") lamenta la mancanza di un vero dramma di fondo, Christiane Peitz (\"Der Tagesspiegel\") plaude infine l'interpretazione di Ledger, spiegando che Joker \u00abnon un \"bad guy\", \u00e8 un mostro, Mefisto e punk, Marlon Brando e Sid Vicious, un animale, una forza della natura, l'orrore\u00bb. Secondo il \"Die Zeit\" \u00abLedger non \u00e8 la riproduzione del Joker, per 152 minuti lui \u00e8 proprio il Joker\u00bb.\nClassifiche.\n\"Il cavaliere oscuro\" \u00e8 stato segnalato tra i migliori film in diverse classifiche, come ad esempio il 15\u00ba posto nella \"500 Greatest Movies of All Time\" (\"500 migliori film di tutti i tempi\") della rivista \"Empire\", redatta da critici cinematografici, registi, e voti dei lettori ed \u00e8 il solo film del XXI secolo escludendo due capitoli della saga de \"Il Signore degli Anelli \" a far parte di questa classifica; sempre per \"Empire\", l'interpretazione del Joker \u00e8 al terzo posto tra i \"100 Greatest Movie Characters\" (\"100 migliori personaggi cinematografici\").\nInoltre, la BBC ha inserito la pellicola tra i 100 migliori film americani e tra i 100 migliori film del XXI secolo.\nNel 2021 \"Empire\", in una nuova classifica dei 100 migliori film della storia del cinema, ha posizionato la pellicola al 4\u00b0 posto; sempre nello stesso anno, la Writers Guild of America inserisce la sceneggiatura del film tra le migliori sceneggiature cinematografiche del XXI secolo.\nTra le classifiche redatte da critici in cui il film \u00e8 stato ritenuto tra i primi posti della \"top-ten\" della stagione cinematografica del 2008 si ricordano:\nStatistiche.\nNei primi giorni di programmazione nelle sale statunitensi, \"Il cavaliere oscuro\" ha segnato alcuni importanti risultati, merito anche delle misure di sicurezza adottate dalla Warner per prevenire la pirateria digitale, tanto che le prime copie pirata in circolazione sui circuiti di file sharing sono comparse online solo dopo ben 38 ore dall'uscita nelle sale del film. Tra i record superati:\nRiconoscimenti.\nLa Warner Bros. ha puntato molto sulla candidatura del film agli Oscar, promuovendolo sia attraverso alcuni manifesti (i cosiddetti For Your Consideration), sia riproponendo la pellicola nelle sale cinematografiche statunitensi nel gennaio precedente alla cerimonia di assegnazione.\nNel novembre 2008 la colonna sonora del film venne squalificata dalla corsa all'Oscar alla migliore colonna sonora a causa di un vizio procedurale, come gi\u00e0 successo per \"Batman Begins\". Secondo il regolamento ufficiale, infatti, l'opera deve essere stata creata per almeno il 70% dagli autori principali, Hans Zimmer e James Newton Howard; nei documenti presentati al comitato esecutivo dell'Academy Awards erano per\u00f2 presenti in tutto cinque nomi (Zimmer, Howard, il montatore Alex Gibson, il designer delle musiche d'ambiente Mel Wesson e la compositrice Lorne Balfe). Zimmer afferm\u00f2 poi di aver citato tutti i collaboratori come riconoscimento, ma essi avevano comunque firmato un documento che riportava come autori principali delle musiche i soli Zimmer ed Howard. Dopo tre settimane per\u00f2 l'Academy riconsider\u00f2 la squalifica, accettando la candidatura in quanto prevista sotto il profilo dei \"casi particolari\".\nLe candidature dei premi Oscar 2009 per \"Il cavaliere oscuro\" videro Heath Ledger candidato come miglior attore non protagonista e altre candidature tecniche. Lo sceneggiatore Jonathan Nolan ringrazi\u00f2 per il sostegno dato alla pellicola, con una mail inviata al sito DarkCampaign.com, gestito dai fan e creato appositamente per promuovere il film agli Oscar. La Notte degli Oscar vennero premiati Heath Ledger come miglior attore non protagonista e Richard King come miglior montaggio sonoro. Il padre, la madre e la sorella di Ledger, che gi\u00e0 si erano espressi positivamente sulla candidatura di Heath ai Golden Globe, ritirarono il premio per lui, ringraziando in particolare Warner Bros. e Christopher Nolan \u00abper aver concesso ad Heath la licenza creativa di poter sviluppare ed esplorare il folle personaggio del Joker\u00bb.\nGrazie anche a \"Il cavaliere oscuro\", il 15 febbraio 2009 a Christopher Nolan venne consegnato, dall'American Society of Cinematographers, il Board of Governors Award, assegnato \"a chi ha portato significativi contributi all'arte cinematografica\", con la motivazione che \u00abNolan abbia talento e autorit\u00e0 nel collaborare e creare memorabili film\u00bb.\nI premi ricevuti dal film sono stati:\nAltri media.\nNovellistica.\nDennis O'Neil ha adattato la pellicola in un romanzo, \"The Dark Knight\". Nel libro vi sono delle differenze rispetto al film (alcune delle quali dovute a cambiamenti effettuati nel film rispetto alla sceneggiatura originale), e sono descritte scene non presenti nella pellicola:\nLibro fotografico.\nNel giugno 2008 \u00e8 stato pubblicato \"The Dark Knight: Featuring Production Art and Full Shooting Script\", libro con testi di Craig Byrne e fotografie di Alexander Tochilovsky sulla realizzazione della pellicola. Nella prima parte l'opera ospita disegni concettuali, interviste e descrizioni relative alla produzione del film, mentre nella seconda \u00e8 riportata l'intera sceneggiatura.\nVideogiochi.\nPer cellulari.\nGlu Games ha distribuito \"The Dark Knight\" e \"The Dark Knight: Batmobile\": il primo \u00e8 un picchiaduro a scorrimento orizzontale con protagonista l'Uomo Pipistrello, i cui livelli ricalcano pi\u00f9 o meno lo sviluppo della trama della pellicola originale; il secondo \u00e8 invece un simulatore di guida per iPhone, in cui il giocatore pilota la Tumbler, la Batmobile del film.\nPer console.\nNell'agosto 2008 venne confermato lo sviluppo di un videogioco ufficiale basato sul film, da parte di Pandemic Studios (Electronic Arts), previsto probabilmente per marzo 2009. L'adattamento fu per\u00f2 cancellato, e gli studi australiani Pandemic Brisbane, responsabili dello sviluppo, furono chiusi. Ci\u00f2 fu causato e condizionato dal mancato rispetto del calendario, dalla morte di Heath Ledger, dalla scarsa qualit\u00e0 del gioco, e dalle basse prospettive di vendita; \"Il cavaliere oscuro\" \u00e8 cos\u00ec il primo film di Batman senza un corrispettivo videogioco ufficiale per console.\nIl gioco fu annunciato in via non ufficiale nel luglio 2008 da Gary Oldman, coinvolto nel progetto, durante un'intervista al canale televisivo G4. Secondo la ricostruzione effettuata da David Wildgoose, gli studi Pandemic di Brisbane, reduci da \"Destroy All Humans 2\", rinunciarono ad un terzo capitolo della serie, venendo divisi in due gruppi: il primo al lavoro su un gioco open world per Nintendo Wii, il secondo su un titolo dedicato a Batman, i cui diritti, licenziati da Time Warner e DC Comics per Electronic Arts, sarebbero stati validi fino a dicembre 2008. Passati alcuni mesi, gli studi vennero informati che il gioco avrebbe dovuto essere legato all'imminente pellicola, cosa che condizion\u00f2 il lavoro effettuato dagli sviluppatori sia dal punto di vista della narrazione (si dovette riscrivere la visione del personaggio legandola alla versione cinematografica) sia dal punto di vista tecnico (poca esperienza nel gestire alcune tecnologie). A fronte di un team che arriv\u00f2 a 130 collaboratori, il vero problema fu la deadline della scadenza dei diritti in dicembre. Sebbene a settembre 2008 il gioco avrebbe dovuto essere gi\u00e0 in fase \"alpha\", i problemi concernenti grafica, narrazione e tecnologia, fecero cancellare definitivamente il titolo.\nSecondo le stime dell'analista Michael Pachter e i confronti con gli incassi dei videogiochi di altri blockbuster della stagione cinematografica 2007-2008 come \"Transformers\", \"Spider-Man 3\" e \"Iron Man\", non accompagnando un \"tie-in\" all'uscita del film, Warner Bros. ha cos\u00ec rinunciato a una distribuzione di circa 4 milioni di copie del videogioco, con 100 milioni di dollari di ricavi (il 30% per s\u00e9, il 70% per EA).\nMerchandising.\nI prodotti derivati de \"Il cavaliere oscuro\" sono stati principalmente diretti verso giocattoli o articoli da collezione.\nDopo la morte di Heath Ledger ci fu qualche perplessit\u00e0 riguardo alla produzione di action figure raffiguranti il Joker, ma alla fine la famiglia di Ledger acconsent\u00ec. Nel giro di poche settimane le stesse statuette andarono quasi esaurite, anche per via delle speculazioni (principalmente aste online su eBay) per il loro particolare significato.\nTra gli articoli vi sono state \"action figure\" prodotte da Mattel, mentre la NECA produsse \"head knocker\" (personaggi con la \"testa grossa\") di Batman e Joker, un puzzle da 1000 pezzi, un poster, sveglia, portachiavi a forma di Batman o del suo logo, e dei magneti; vi sono state poi delle riproduzione in plastica scala 1:4 dei busti raffiguranti il Joker e Batman, una statua in vinile alta circa 30\u00a0cm, raffigurante Batman in piedi sul Batsegnale, prodotta da Kotobukikya in un'edizione limitata di 1000 pezzi e venduta a 125 dollari l'una, e una pista di automobiline telecomandate in cui si fronteggia la Batmobile e un'auto della polizia.\nSono state strette inoltre alcune partnership con imprese quali Hershey e Nestl\u00e9 per prodotti legati al film.\nAll'interno della pellicola vi \u00e8 stato infine il product placement del telefono cellulare Nokia 5800, delle automobili Lamborghini Murci\u00e9lago LP640 e Ford Expedition, di dispositivi tecnologici Bang &amp; Olufsen e di una giacca Belstaff, mentre i vestiti del personaggio di Bruce Wayne sono stati realizzati da Armani. Altri brand presenti sono Bentley, Bovis Lend Lease, Budweiser, Canon, Chase, Dodge, Ford, Harris Bank, Jaeger-LeCoultre, Magnum Products, Mercedes, MV Agusta, Powerball, Scottrade e Volkswagen New Beetle.\nImpatto culturale.\nIn occasione del lancio del graphic novel \"Joker\" scritto da Brian Azzarello, il disegnatore Lee Bermejo ha spiegato come anche lui abbia dato un'impronta realistica al \"suo\" Joker al pari di Nolan, iniziando a lavorarci anche prima dell'uscita del film, ma che comunque da ora in avanti caratteri come le sue cicatrici sul volto saranno \u00abiconiche\u00bb per il personaggio.\nOltre per i personaggi all'interno del film, la svolta pi\u00f9 \"realistica\" data all'uomo pipistrello ha influito anche sulle produzioni cinematografiche basate su altri eroi dei fumetti: infatti, la Warner Bros. e la DC Comics hanno preferito accantonare temporaneamente progetti come \"Justice League: Mortal\" e \"Batman vs. Superman\" per non incidere sul \"rinato\" Batman, mentre hanno deciso di rivedere progetti come il seguito di \"Superman Returns\" che, non avendo raggiunto il successo sperato, potrebbe trasformarsi in un riavvio del franchise (come a suo tempo fu per \"Batman Begins\") \u00abdai toni pi\u00f9 cupi, per quanto i personaggi lo consentano\u00bb, nelle parole di Jeff Robinson, presidente della Warner.\nIl modo in cui il franchise di Batman \u00e8 stato reinventato da Nolan \u00e8 stato citato come modello per il seguito di \"Star Trek\" da parte di Bryan Burk e Damon Lindelof.\nLo studente Firas Alkhateeb cre\u00f2 un'immagine raffigurante l'allora candidato alla presidenza statunitense Barack Obama truccato dal Joker del \"Cavaliere oscuro\", un'immagine che dest\u00f2 grande interesse sul web e fin\u00ec con l'essere scelta come copertina del numero di ottobre 2008 della rivista \"Time\". Per la copertina del numero 497 di \"Mad Magazine\", dedicata ai \"principali idioti del 2008\", la mascotte Alfred E. Neuman \u00e8 stato raffigurato travestito da Joker, con la tagline \"Why So Stupid?\".\nControversie.\nProteste.\nNel novembre 2007 vi sono state polemiche da parte di associazioni di ambientalisti in quanto la produzione aveva inviato 60 lettere ad altrettanti amministratori dei palazzi della zona centrale di Hong Kong, dove si svolgevano alcune riprese, richiedendo di tenere le luci accese nelle notti tra il 7 e l'11 novembre, per una migliore resa del panorama nelle riprese notturne.\nIl 21 luglio 2008 l'associazione animalista PETA ha rimosso Batman della lista dei supereroi amanti degli animali (\"Top 10 Animal-Friendly Superhero list\") in seguito alle scene del film in cui l'uomo pipistrello si ritrova a picchiare dei feroci Rottweiler che lo attaccano.\nIl 7 novembre 2008 H\u00fcseyin Kalkan, sindaco della citt\u00e0 turca Batman, minacci\u00f2 sia Christopher Nolan sia la Warner Bros. di intentare causa nei confronti della produzione del film, in quanto colpevoli di aver sfruttato il nome della cittadina senza permesso; la Warner neg\u00f2 poi di aver ricevuto notifica di alcuna azione legale.\nNel 2009 invece un'associazione di consumatori che promuoveva una campagna \"per un'infanzia non commercializzata\" (\"The Campaign for a Commercial-Free Childhood\") critic\u00f2 fortemente il videogioco \"\" (2008) poich\u00e9, oltre a tradire la creativit\u00e0 manuale dei LEGO originali, puntava sul costruire armi per sconfiggere i nemici e contemporaneamente promuoveva presso i pi\u00f9 piccoli la visione della \u00abviolenta\u00bb pellicola \"Il cavaliere oscuro\".\nLa \"maledizione\".\nIl 26 settembre 2007, sul set del film in Surrey (a Londra), il tecnico degli effetti speciali Conway Wickliffe si schiant\u00f2 con il suo veicolo 4x4 contro un albero mentre stava effettuando alcuni test. N\u00e9 il regista n\u00e9 nessun membro del cast assistettero all'incidente, poich\u00e9 si trovavano altrove.\nIl 22 gennaio 2008 Heath Ledger venne trovato morto. I media collegarono il suo presunto suicidio, poi smentito, alla faticosa interpretazione del Joker, segnalando il film come \"maledetto\" poich\u00e9 nelle riprese era gi\u00e0 morta un'altra persona (lo stesso Jack Nicholson afferm\u00f2 \u00abI warned him\u00bb, \"Lo avevo avvertito\"). Si domandarono inoltre quanto l'incidente avrebbe influito sul successo del film, e se si sarebbe scatenata morbosit\u00e0 nel vedere l'ultima interpretazione di Ledger. La produzione si interrog\u00f2 sulla massiccia campagna mediatica in cui il Joker era inizialmente protagonista (che \u00e8 poi proseguita incentrandosi sul personaggio di Harvey Dent). Inoltre, fan e media si chiesero se l'attore avesse ultimato completamente le riprese o se fossero rimaste scene incomplete, da rigirare o doppiare in post produzione; altre preoccupazioni riguardarono la possibilit\u00e0 di eliminare scene eventualmente giudicate troppo \"forti\", possibilit\u00e0 in seguito smentita. In seguito alle prime recensioni sull'eccellente performance come Joker e sulle possibilit\u00e0 di Oscar postumo, il regista Terry Gilliam comment\u00f2 aspramente come la morte di Ledger non fosse che \u00abcinica pubblicit\u00e0\u00bb per la Warner Bros., disposta a \u00abtutto pur di pubblicizzare il film\u00bb.\nIl 21 luglio 2008, tre giorni dopo l'uscita negli USA del film, l'attore protagonista Christian Bale si present\u00f2 in una stazione di polizia di Londra, citt\u00e0 in cui stava partecipando alla promozione della pellicola. Non ne fu chiarito subito il motivo, in quanto voci asserirono di una violenza fisica o verbale tra l'uomo, la madre e la sorella, avvenuta nella stanza dell'attore al Dorchester Hotel, nel West End. Subito i media rinnovarono il tema del film maledetto, facendo risaltare le notizie al riguardo come un \"Bale dietro le sbarre\" nonostante non fosse stato n\u00e9 incarcerato n\u00e9 formalmente accusato di niente. Nell'agosto successivo i procedimenti penali a carico di Bale furono ufficialmente archiviati per mancanza di \u00abuna possibilit\u00e0 realistica di condanna\u00bb, decisione difesa anche dai pareri della madre e della sorella.\nIl 3 agosto 2008 Morgan Freeman fu coinvolto in un incidente d'auto nei pressi di Ruleville (Mississippi), forse provocato da un suo colpo di sonno mentre era alla guida. Sia l'attore sia Demaris Meyer, l'altra occupante, sono stati condotti in ospedale, la donna praticamente illesa, Freeman con braccio e gomito fratturati. Si parl\u00f2 ancora della \"maledizione di Batman\".\nUn film \"conservatore\".\nIn un articolo sul \"The Wall Street Journal\", lo scrittore Andrew Klavan definisce \"il cavaliere oscuro\" un film \u00abfondamentalmente conservatore\u00bb, paragonando l'operato contro il crimine di Batman della pellicola a quello della \"guerra al terrorismo\" di George W. Bush: \u00abcome W, anche Batman deve oltrepassare i limiti dei diritti civili per superare un'emergenza\u00bb. Questa posizione fu criticata da alcuni media, come ad esempio da Christopher Orr del \"The New Republic\", mentre Cosmo Landesman del \"The Sunday Times\", recensendo il film, arriva a conclusioni opposte a quelle di Klavan, secondo le quali \"Il cavaliere oscuro\" \u00abdiscute di come gli individui e la societ\u00e0 non debbano mai abbandonare la legalit\u00e0 lottando contro le forze fuorilegge. Combattendo mostri, bisogna fare attenzione a non diventare mostri, in un certo senso. Il film difende le lamentele della coalizione contro la guerra poich\u00e9, lottando contro il terrorismo, si creano le condizioni per maggiore terrorismo\u00bb. Benjamin Kerstein di \"Azure\" invece comprende le interpretazioni politiche diametralmente opposte, affermando come il film alla fine sia \u00abuno specchio della societ\u00e0, cos\u00ec divisa sulle questioni di terrorismo e sul come combatterlo\u00bb.\nSequel.\nAll'indomani dell'enorme successo ottenuto con \"Il cavaliere oscuro\", il pubblico e i media si sono interrogati sulla possibilit\u00e0 di un ulteriore sequel. Nell'aprile 2010 la Warner Bros. ha ufficializzato la pellicola, prevista per il 20 luglio 2012. Diretta da Christopher Nolan, nelle parole del fratello e co-sceneggiatore Jonathan Nolan, questo film chiuder\u00e0 la trilogia iniziata con \"Batman Begins\", ed \u00e8 intitolato \"Il cavaliere oscuro - Il ritorno\"."}
{"id": "1896285", "revid": "3732", "url": "https://it.wikipedia.org/wiki?curid=1896285", "title": "Mario Mariani (scrittore)", "text": "Biografia.\nNacque fortuitamente a Roma il 26 dicembre 1883 durante un soggiorno d'affari del padre Domenico, un agiato possidente terriero di Solarolo (Ravenna), accompagnato dalla moglie Angelina Mandroni, in avanzato stato di gravidanza. Trascorse l'infanzia a Solarolo, dove svolse i primi studi scolastici, poi nel 1897 si rec\u00f2 con il padre a Roma dove frequent\u00f2 l'Istituto Tecnico per Ragionieri, alternando i soggiorni fra la Capitale e Solarolo. Grazie ai contatti familiari, Mariani pot\u00e9 frequentare fin da giovanissimo Giosu\u00e8 Carducci, Gabriele D'Annunzio e soprattutto Giovanni Pascoli.\nLa sua opera prima fu una raccolta di versi, \"Antelucano\", apparsa nel 1905 quando aveva 21 anni. Erede di tradizioni familiari anarchico-socialiste, venne pi\u00f9 volte denunciato dalle autorit\u00e0 per \"incitamento alla disobbedienza\" e schedato dalla Prefettura di Ravenna. Insofferente ai voleri del padre che ha preparato per lui un futuro nell'azienda di famiglia, negli ultimi mesi del 1907 Mariani lasci\u00f2 Solarolo e l'Italia. Si trasfer\u00ec a Berlino, dove lavor\u00f2 come corrispondente dalla Germania per il quotidiano \"Il Secolo\" di Milano. Nel 1911 spos\u00f2 a Londra (non sono chiari i motivi sulla scelta della localit\u00e0) la ballerina e suonatrice di pianoforte Maria Biondi, dalla cui unione nacque la figlia Mara.\nDal 1911 i suoi libri furono pubblicati dall'editore milanese Sonzogno. I suoi racconti apparvero anche sulle riviste dell'editore, tra cui il quindicinale \"Il Mondo\" diretto da Enrico Cavacchioli. Con l'ingresso dell'Italia nella Prima guerra mondiale venne mobilitato come ufficiale degli Alpini. I suoi articoli dal fronte furono pubblicati dai quotidiani \"Il Secolo\" e \"Il Messaggero\" (che fino al 1917 ebbero lo stesso proprietario, l'industriale Giuseppe Pontremoli). Mariani descrisse la sua esperienza militare durante la Grande Guerra in un'opera pregevole, \"Sott' la naja\". Il 25 maggio 1915 fu occupata dalla fanteria del Regio Esercito italiano, proveniente dal monte Manos e da Capovalle, Moerna (localit\u00e0 bresciana vicina al Lago di Garda). Al seguito della truppa vi era anche Mariani, che scriveva: \"\"Quando il sole era gi\u00e0 alto la batteria raggiungeva la frontiera. I pali austriaci erano gi\u00e0 stati rovesciati. Un bersagliere ciclista che tornana d'oltre confine gridava passando e pedalando a rotta di collo per salite ripide e voltate al ginocchio: \"Il mio plotone \u00e8 a Moerna, gli austriaci scappano\". La colonna rispondeva: \"Viva l'Italia!\"\". \nMariani - che nel 1917 si separ\u00f2 legalmente dalla moglie e, di fatto, abbandon\u00f2 la figlia Mara - not\u00f2 con tristezza che tra i soldati il concetto di \"Patria\" era completamente falsato ed attribu\u00ec questa fallacia cognitiva alla travagliata storia d'Italia e al cosmopolitismo cattolico e socialista. Egli raccont\u00f2 infatti che nel suo plotone c'erano due tipi di fanti: \u00abquelli per cui la patria era il borgo e tutt'al pi\u00f9 la provincia - risultato di dieci secoli di schiavit\u00f9 - e quelli per cui la patria era il mondo - risultato di cinquant'anni di predicazione evangelica internazionalista\u00bb.\nDopo il conflitto ebbe in Italia un certo riscontro di pubblico con i suoi romanzi permeati da un curioso mix tra anarchismo, analisi sociale e una blanda critica ai valori della classe borghese italiana. Le sue opere erano contraddistinte da un tasso di erotismo alquanto elevato per l'epoca, e finirono per creare ben presto un certo scandalo, che accrebbe ancor pi\u00f9 la sua popolarit\u00e0. And\u00f2 a vivere a Milano in Via Monte Napoleone. Nel 1919 il suo racconto \"Adolescenti\", seppur non apprezzato dalla critica, vendette cinquemila copie in tre settimane, stabilendo un record.\nNel 1920 la rivista letteraria \"Raccontanovelle\" dedic\u00f2 un numero monografico ai maggiori scrittori del momento (Virgilio Brocchi, Dario Niccodemi, Gino Rocca, etc.): uno fu dedicato anche a Mariani. Per accrescere le sue ambizioni letterarie (in modo da uscire da una certa fama di scrittore scandalistico) Mariani fond\u00f2 due periodici: la rivista letteraria \"Novella\", pubblicata dal 1919 al 1944, di cui fu direttore per i primi anni (fino alla fine del 1923), e la rivista dedicata al teatro e al cinema \"Comoedia\", pubblicata dal 1919 al dicembre 1934. Ebbe modo infine di misurarsi anche con la saggistica (pregevole un suo saggio su Machiavelli).\nCon l'avvento del Fascismo, di cui era sempre stato un critico spietato (pi\u00f9 da un punto di vista sociologico che politico), si rifugi\u00f2 a Nizza, in Francia, dove nel 1927 pubblic\u00f2 \"I quaderni antifascisti\" (in copertina: \"I quaderni dell'antifascismo\") e \"Volont\u00e0. Settimanale volontista\"; espulso dal paese transalpino, si trasfer\u00ec in Belgio. Nel 1929 si stabil\u00ec in Sudamerica, formando una famiglia e vivendo tra Brasile e Argentina. Svolse l'attivit\u00e0 di scrittore e giornalista. Nel 1947, a guerra finita, ritorn\u00f2 in Italia con la famiglia (aveva un figlio, Elio) prendendo residenza a Gavirate, nel Varesotto.\nDal 1947 al 1951 la casa editrice Sonzogno di Milano ha pubblicato le \"Opere complete di Mario Mariani\", alcune delle quali inedite, in 23 volumi (il vol. 24, \"Novelle americane\", fu annunciato ma non vide mai la luce). Deluso e sfiduciato per lo scarso successo di questa iniziativa editoriale, decise di ritornare in America Latina, scegliendo come destinazione San Paolo del Brasile. Nel giugno del 1951 si imbarc\u00f2 con la famiglia da Genova; pochi mesi dopo trov\u00f2 la morte nella metropoli carioca, in cui fu sepolto."}
{"id": "1896286", "revid": "1714743", "url": "https://it.wikipedia.org/wiki?curid=1896286", "title": "Sabina di Baviera", "text": "Era figlia del duca Alberto IV di Baviera e di Cunegonda d'Austria.\nMatrimonio e discendenza.\nVenne data in sposa a Ulrico I, duca di Wurttemberg dal 1498 al 1519 e dal 1534 al 1550. Il matrimonio venne celebrato a Stoccarda il 2 marzo 1512.\nSabina diede alla luce due figli:\nEsilio.\nNel 1519 suo marito venne deposto dal fratellastro Giorgio di Wurttemberg e, insieme ai figli, la coppia dovette fuggire in esilio.\nViaggiarono per 15 anni per l'Europa cercando sostegno militare al fine di riconquistare il dominio perso.\nMentre si trovava nella nativa Baviera, Sabina si diede allo studio delle scienze e di numerose lingue; studi\u00f2 anche musica e impar\u00f2 la danza e a tirare con l'arco divenendo una delle donne pi\u00f9 dotte in Germania.\nRitorno nel W\u00fcrttemberg.\nNel 1529 and\u00f2 in Inghilterra trovando l'amicizia di Enrico VIII d'Inghilterra, il quale diede un contributo fondamentale per riottenere nel 1534 il perduto W\u00fcrttemberg. Da questa data il W\u00fcrttemberg divenne un arciducato, sotto il controllo del Sacro Romano Impero. L'amicizia con il re inglese prosegu\u00ec fino alla sua morte avvenuta nel 1547.\nSabina fu tra i co-fondatori dell'Universit\u00e0 del W\u00fcrttemberg-Moempelgard e dell'albergo Cuneconda, un ospedale-rifugio per sole donne.\nDopo esser rimasta vedova il 6 novembre 1550, suo figlio Cristoforo eredit\u00f2 il titolo paterno.\nSabina rimase a vivere con la famiglia del figlio fino al 1564, anno della sua morte. Venne sepolta a Tubinga accanto a suo marito."}
{"id": "1896288", "revid": "1924342", "url": "https://it.wikipedia.org/wiki?curid=1896288", "title": "Who's Gonna Ride Your Wild Horses", "text": "Who's Gonna Ride Your Wild Horses \u00e8 una canzone del gruppo rock irlandese degli U2, estratta come ultimo singolo dall'album del 1991 \"Achtung Baby\".\nLa canzone.\nIl testo parla di una relazione extraconiugale tra uno dei componenti della band (potrebbe essere The Edge, dal momento che in quel periodo si stava separando dalla moglie, anche se c'\u00e8 chi pensa sia Bono il protagonista del brano) e una ragazza, conosciuta durante il tour. Ancora oggi per\u00f2, nessuno degli U2 ha spiegato chi fosse il protagonista del brano.\nUna cover del brano \u00e8 stata eseguita dalla Royal Philharmonic Orchestra nel loro album del 1999 \"\". Nel 2006 anche la band EBM norvegese Apoptygma Berzerk ha registrato una reinterpretazione del brano."}
{"id": "1896289", "revid": "1632387", "url": "https://it.wikipedia.org/wiki?curid=1896289", "title": "Uriah Heep Live", "text": "Uriah Heep Live \u00e8 il primo album dal vivo del gruppo musicale rock britannico Uriah Heep pubblicato nel giugno 1973 e registrato durante il tour britannico dello stesso anno."}
{"id": "1896293", "revid": "599013", "url": "https://it.wikipedia.org/wiki?curid=1896293", "title": "Go\u00e7guly Go\u00e7guly\u00fdew", "text": "Carriera.\nClub.\nGioca dal 1997 al 2000 al K\u00f6petdag A\u015fgabat. Nel 2001 gioca all'Ertis. Nel 2002 si trasferisce al Paxtakor. Nel 2006 viene acquistato dal Qa\u00fdrat. Nel 2007 passa al Quruvchi. Nel 2008 viene acquistato dal Bunyodkor. Nel 2011 passa all'Altyn Asyr.\nNazionale.\nDebutta in Nazionale nel 2000. Con la sua Nazionale partecip\u00f2 alla Coppa d'Asia 2004."}
{"id": "1896294", "revid": "156341", "url": "https://it.wikipedia.org/wiki?curid=1896294", "title": "Greco di Calabria", "text": ""}
{"id": "1896296", "revid": "599013", "url": "https://it.wikipedia.org/wiki?curid=1896296", "title": "Ivan Pudar", "text": "Carriera.\nClub.\nDurante la sua carriera calcistica gioc\u00f2 per l', il , l', il e l'.\nNazionale.\nA livello giovanile vinse l'edizione 1979 del campionato europeo di calcio Under-18.\nCon la vanta una presenza, la partecipazione al e la vittoria della medaglia di bronzo al .\nDisput\u00f2 da titolare l'amichevole terminata 1-1 contro la ."}
{"id": "1896299", "revid": "327773", "url": "https://it.wikipedia.org/wiki?curid=1896299", "title": "Quarto stile", "text": "Il quarto stile pompeiano \u00e8 uno dei quattro \"stili\" (ma sarebbe pi\u00f9 corretto parlare di schemi decorativi) della pittura romana. \nDescrizione.\nDetto dell'\"illusionismo prospettico\", si afferm\u00f2 in et\u00e0 neroniana e si distingueva dagli altri per l'inserimento di architetture fantastiche e di grande scenicit\u00e0 (Casa dei Vettii a Pompei e Domus Aurea a Roma). Se gli stili precedenti sono caratterizzati da architetture plausibili, il \"quarto stile\", invece (cos\u00ec come il \"terzo stile\"), presenta delle architetture improbabili, bidimensionali e puramente decorative, dal tratto fortemente calligrafico. Adoperando un paragone anacronistico, potremmo paragonare il \"quarto stile\" alla frivolezza e all'iperdecorativismo del rococ\u00f2. L'inizio di questo stile \u00e8 documentabile a Pompei subito dopo il 60 d.C.: gran parte delle ville pompeiane furono infatti decorate con pitture in questo stile dopo la ricostruzione della citt\u00e0 a seguito del disastroso terremoto di Pompei del 62.\nIl quarto stile si caratterizza per una grande ricchezza decorativa, ma nessun elemento nuovo. Si tratt\u00f2 infatti di un revival di elementi e formule decorative gi\u00e0 sperimentate in precedenza: tornano di moda, infatti, le imitazioni dei rivestimenti marmorei, le finte architetture e i trompe-l'\u0153il caratteristici del secondo stile, ma anche le ornamentazioni con candelabri, figure alate e tralci vegetali, caratteristici del terzo stile. \nEsempi pompeiani di grande pregio si trovano nella Casa dei Vettii e nella Casa dei Dioscuri, decorati probabilmente da artisti della stessa bottega.\nAltro esempio di quarto stile lo si ritrova, sempre a Pompei, nella Casa del Menandro, nel cui atrio sono presenti pregevoli quadretti con episodi della guerra di Troia; uno dei pi\u00f9 rappresentativi \u00e8 quello che raffigura l'incontro di Priamo, Menelao ed Elena nella reggia, mentre Aiace insegue Cassandra, che cerca inutilmente difesa presso il Palladio."}
{"id": "1896302", "revid": "36426", "url": "https://it.wikipedia.org/wiki?curid=1896302", "title": "Quarto stile pompeiano", "text": ""}
{"id": "1896303", "revid": "1718925", "url": "https://it.wikipedia.org/wiki?curid=1896303", "title": "Even Better Than the Real Thing", "text": "Even Better Than the Real Thing \u00e8 un singolo del gruppo musicale irlandese U2, pubblicato il 7 giugno 1992 come quarto estratto dall'album in studio \"Achtung Baby\".\nUna cover del brano \u00e8 stata eseguita dalla Royal Philharmonic Orchestra nel loro album del 1999 \"\". Anche i Dead or Alive hanno registrato una cover del brano nel loro album tributo \"We Will Follow: Tribute to U2\"."}
{"id": "1896304", "revid": "509876", "url": "https://it.wikipedia.org/wiki?curid=1896304", "title": "Gran Premio d'Olanda 1981", "text": "Il Gran Premio d'Olanda 1981 \u00e8 stata la dodicesima prova della stagione 1981 del Campionato mondiale di Formula 1. Si \u00e8 corsa domenica 30 agosto 1981 sul Circuito di Zandvoort. La gara \u00e8 stata vinta dal francese Alain Prost su Renault; per il vincitore si tratt\u00f2 del secondo successo nel mondiale. Ha preceduto sul traguardo il brasiliano Nelson Piquet su Brabham-Ford Cosworth e l'australiano Alan Jones su Williams-Ford Cosworth.\nVigilia.\nSviluppi futuri.\nRiccardo Patrese era vicino alla firma dell'accordo con la Brabham per la stagione ; il padovano abbandonava cos\u00ec l'Arrows, con la quale aveva disputato 4 stagioni, dal 1978 al 1981. Venne inoltre prospettato il passaggio dell'altro pilota italiano Elio De Angelis, impegnato alla Lotus, all'Alfa Romeo. Essendo l'Alfa un team non legato alla FOCA il pilota romano non avrebbe dovuto pagare nessuna penale a Colin Chapman, patron della Lotus. De Angelis avrebbe preso il posto di Mario Andretti, vicino al ritorno negli Stati Uniti d'America, mentre venne confermato dall'Alfa l'altro pilota Bruno Giacomelli. Anche la Renault conferm\u00f2 entrambi i piloti, nonostante nelle settimane precedenti la corsa fossero emersi dubbi sulla permanenza di Alain Prost, che aveva richiesto uno stipendio annuo di due milioni di dollari. Le cifre del rinnovo, in realt\u00e0, erano di un milione di dollari.\nIl direttore del RAC Basil Tye si candid\u00f2 alla presidenza della Federazione Internazionale Sport Automobilistico, per sostituire Jean-Marie Balestre.\nAspetti tecnici.\nLa Williams invi\u00f2 reclamo nei confronti della Ligier JS17 accusata di utilizzare delle bandelle non regolamentari. L'Alfa Romeo fu la squadra pi\u00f9 attiva sul fronte delle innovazioni tecniche: oltre ad aver impiegato nuovamente la versione C della 179, ma col solo Bruno Giacomelli, sulla monoposto di Andretti furono apportate dal nuovo progettista G\u00e9rard Ducarouge, tra cui dei cerchioni pi\u00f9 grandi e alcune migliorie aerodinamiche. Anche la Toleman port\u00f2 diverse novit\u00e0, tra cui un nuovo telaio pi\u00f9 leggero di una quarantina di chili, un nuovo profilo posteriore della vettura, lo spostamento del radiatore e le nuove turbine Garrett. La Fittipaldi Automotive era intanto passata agli pneumatici Pirelli e conseguentemente dovette modificare le sospensioni. Minori i cambiamenti effettuati dagli altri team: Ligier, Williams e McLaren portarono nuovi telai con alcune modifiche aerodinamiche, la March present\u00f2 una monoposto con una carreggiata pi\u00f9 larga, mentre la Renault utilizz\u00f2 un nuovo alettone anteriore dalla forma pi\u00f9 affusolata. La Arrows modific\u00f2 invece l'alettone posteriore, mentre la Theodore si limit\u00f2 a modificare le sospensioni, cos\u00ec come la Brabham.\nFerrari, Osella, ATS, Ensign e Lotus non portarono alcuna novit\u00e0, limitandosi a modificare gli assetti delle vetture.\nAspetti sportivi.\nLe condizioni fisiche di Didier Pironi (stiramento muscolare alla schiena dovuto a un passaggio su un motoscafo \"offshore\"), che gi\u00e0 lo avevano menomato nel corso del Gran Premio d'Austria, misero in dubbio la partecipazione del pilota francese al gran premio.\nDopo una gara d'assenza torn\u00f2 nel \"circus\" la Fittipaldi, che abbandon\u00f2 le Michelin per le Pirelli. La Renault festeggi\u00f2 il centesimo gran premio alla quale partecipava.\nNella settimana precedente la gara vi furono delle prove presso l'Autodromo Nazionale di Monza, alla quale parteciparono molte scuderie. Il miglior tempo fu di Alan Jones che ottenne il nuovo record ufficioso sulla pista brianzola. Anche il Circuito di Zandvoort fu teatro di prove: John Watson usc\u00ec di pista ad alta velocit\u00e0, ma risult\u00f2 incolume.\nProve libere.\nResoconto.\nLe libere del venerd\u00ec mattina si svolsero in condizioni di tempo soleggiato. Dopo quindici minuti, in cui comunque nessuno aveva fatto segnare tempi di rilievo, le prove vennero sospese, visto l'incendio scoppiato sulla vettura di Patrick Tambay lungo il rettilineo principale. Domato il fuoco e ripulita la pista la sessione riprese regolarmente. Fu Alan Jones a segnare il miglior tempo, anche se venne costretto ad utilizzare il muletto per la parte finale delle prove. Diversi i piloti afflitti da guai tecnici come Derek Warwick e Marc Surer, mentre Pironi e Gabbiani furono protagonisti di due uscite di pista, con il secondo che danneggi\u00f2 la sua monoposto in maniera tale da non poter prendere parte alle qualifiche del pomeriggio.\nLe prove libere del sabato mattina vennero ritardate per la necessit\u00e0 di pulire il tracciato da delle scritte fatte dai tifosi durante la notte. A causa di un peggioramento delle condizioni climatiche la pista era umida e nei primi minuti alcuni piloti uscirono pure con gomme da bagnato. Anche a causa di ci\u00f2 il tracciato era meno performante rispetto alla giornata precedente. Reutemann ottenne il miglior tempo, mentre terzo fu Andretti con un'Alfa revitalizzata. In seria difficolt\u00e0, invece, le Ferrari alle prese con vari guai aerodinamici e tecnici e la Williams. Alboreto rimase nuovamente vittima di un guasto che gi\u00e0 lo aveva colpito il giorno precedente.\nQualifiche.\nResoconto.\nAl venerd\u00ec le Renault confermarono la loro competitivit\u00e0 in qualifica piazzando primo Ren\u00e9 Arnoux (in 1'18\"255) e secondo Alain Prost. I due francesi precedettero le due Williams, che sfruttarono al meglio le nuove coperture anteriori della Goodyear, e Nelson Piquet, in difficolt\u00e0 e che registr\u00f2 anche la rottura del propulsore. Si riscontrarono dei miglioramenti nel piazzamento delle Alfa Romeo, ottava e nona, mentre fecero fatica le due Ferrari. In difficolt\u00e0 anche le Lotus, con Mansell sedicesimo e De Angelis costretto a correre col muletto diciannovesimo, e Michele Alboreto, che dovette utilizzare per buona parte delle qualifica il telaio dell'anno precedente e pot\u00e9 utilizzare la 011 solo nel finale, risultando quindi tra i non qualificati insieme a Marc Surer, Derek Warwick e le due Fittipaldi.\nAl sabato Prost fu capace di ribaltare la classifica e con 1'18\"176 ottenne la seconda \"pole position\" iridata della carriera. La seconda fila e la terza fila furono monopolizzate dai piloti che lottavano per il titolo: Nelson Piquet, le due Williams e Jacques Laffite. Nel corso delle prove Andrea De Cesaris fu autore di un'uscita di pista senza conseguenze fisiche.\nRisultati.\nI risultati delle qualifiche furono i seguenti:\nGara.\nResoconto.\nAndrea De Cesaris non partecip\u00f2 alla gara. Dopo aver danneggiato la sua McLaren, nel corso delle prove del sabato, la scuderia decise di non farlo correre, pur avendo a disposizione il muletto. Il suo posto venne lasciato libero nella griglia di partenza e venne ripescato Michele Alboreto, primo dei non qualificati.\nAlain Prost mantenne il comando della gara in partenza, precedendo Ren\u00e9 Arnoux, Alan Jones, Nelson Piquet, Jacques Laffite e Carlos Reutemann. Alla partenza vi fu un incidente per Gilles Villeneuve che tocc\u00f2 le vetture di Patrese e Giacomelli, che stavano battagliando fra loro. Villeneuve fin\u00ec nelle protezioni alla prima curva.\nLa gara vide il dominio iniziale di Prost, non seguito per\u00f2 dal suo compagno di scuderia che scont\u00f2 una perdita di potenza del propulsore e fu costretto a cedere diverse posizioni, fino a retrocedere in settima.\nAl giro 19 Carlos Reutemann attacc\u00f2 Jacques Laffite. Alla curva \"Tarzan\" l'argentino tent\u00f2 la staccata ma Laffite non lasci\u00f2 varchi: i due si toccarono e furono costretti al ritiro. Entrarono in zona punti H\u00e9ctor Rebaque e Elio De Angelis, mentre settimo era Jean-Pierre Jarier dell'Osella. Pochi giri dopo Jones pass\u00f2 Prost, complice un'indecisione nel corso di un doppiaggio (come successo a Hockenheim), ma subito sul rettilineo principale Prost recuper\u00f2 la testa della corsa. Da qui in poi il degrado delle coperture elimin\u00f2 le possibilit\u00e0 di Jones di insidiare ancora Prost. La bella gara di Jarier si interruppe al ventinovesimo giro per un guasto alla trasmissione.\nAl cinquantesimo giro si ritir\u00f2 John Watson a causa di un guasto all'impianto elettrico mentre era quarto dietro a Piquet. Al 56\u00ba passaggio Eliseo Salazar pass\u00f2 Marc Surer entrando in zona punti mentre lo svizzero cedette poi anche a Michele Alboreto. Al giro 62 Mario Andretti usc\u00ec a 250\u00a0km/h senza per\u00f2 riportare danni gravi alla persona. Al giro 68 Nelson Piquet guadagn\u00f2 ancora una posizione passando Jones, e ponendosi secondo.\nAlain Prost vinse il suo secondo gran premio della carriera, precedendo Piquet, Jones, Rebaque, De Angelis e il cileno Salazar. Il primo punto per il pilota dell'Ensign coincide con l'ultimo della sua scuderia nel mondiale.\nRisultati.\nI risultati del gran premio furono i seguenti:"}
{"id": "1896307", "revid": "767487", "url": "https://it.wikipedia.org/wiki?curid=1896307", "title": "Unstrut-Hainich", "text": "Unstrut-Hainich \u00e8 un comune tedesco con \"status\" di \"Landgemeinde\" nel Land della Turingia.\nNon esiste alcun centro abitato denominato \u00abUnstrut-Hainich\u00bb: si tratta pertanto di un comune sparso.\nStoria.\nIl comune di Unstrut-Hainich fu creato il 1\u00ba gennaio 2019 dalla fusione dei comuni di Altengottern, Flarchheim, Gro\u00dfengottern, Heroldishausen, M\u00fclverstedt e Weberstedt."}
{"id": "1896313", "revid": "767487", "url": "https://it.wikipedia.org/wiki?curid=1896313", "title": "Labbra serrate", "text": "Labbra serrate \u00e8 un film del 1942 diretto da Mario Mattoli, terza pellicola del ciclo \"I film che parlano al vostro cuore\".\nDistribuzione.\nIl film venne distribuito nelle sale cinematografiche italiane il 13 novembre 1942."}
{"id": "1896314", "revid": "287204", "url": "https://it.wikipedia.org/wiki?curid=1896314", "title": "Mirrors (album)", "text": ""}
{"id": "1896318", "revid": "62748", "url": "https://it.wikipedia.org/wiki?curid=1896318", "title": "Hashi", "text": ""}
{"id": "1896319", "revid": "1305772", "url": "https://it.wikipedia.org/wiki?curid=1896319", "title": "Mysterious Ways (singolo)", "text": "Mysterious Ways \u00e8 una canzone del gruppo rock irlandese degli U2, estratta come secondo singolo dall'album del 1991 \"Achtung Baby\".\n\"Mysterious Ways\" \u00e8 uno dei pi\u00f9 grandi successi degli U2 negli Stati Uniti. Il singolo infatti raggiunse la nona posizione della Billboard Hot 100. Soltanto \"With or Without You\", \"I Still Haven't Found What I'm Looking For\", e \"Desire\" raggiunsero piazzamenti migliori. \"Mysterious Ways\" riusc\u00ec a giungere al vertice sia della Modern Rock Tracks che della Mainstream Rock Tracks.\nVideo e versioni live.\nIl video della canzone venne girato da St\u00e9phane Sednaoui in Marocco e alle immagini distorte di Bono vennero alternate quelle di alcune ballerine di danza del ventre, tra cui Morleigh Steinberg, futura moglie del chitarrista del gruppo The Edge. Durante quasi tutto lo ZooTV Tour fu la stessa Morleigh a salire sul palco per accompagnare la canzone con la sua danza del ventre. La versione dal vivo di Mysterious Ways \u00e8 pi\u00f9 estesa, introdotta da una parte suonata al piano da The Edge e conclusa con un assolo di chitarra. Sia nell'intro che nell'outro Bono ha aggiunto delle strofe, la maggior parte delle quali cantate in falsetto. La canzone \u00e8 stata suonata in ogni tour sin dal suo debutto dal vivo durante lo ZooTV."}
{"id": "1896323", "revid": "126257", "url": "https://it.wikipedia.org/wiki?curid=1896323", "title": "Boemi", "text": "I boemi sono gli abitanti della Boemia, la regione dell'odierna Repubblica Ceca parte dell'antico Regno di Boemia. La parola deriva dal termine latino usato per indicare la trib\u00f9 celtica che abitava in quella zona, i \"Boii\", chiamati \"Boiahemum\" all'inizio del Medioevo. La parola \"boemi\" non veniva mai usata dalla popolazione locale, di ceppo slavo: in ceco, la regione veniva chiamata sin dal Medioevo \"\u010cechy\" (Boemia) o \"Kr\u00e1lovstv\u00ed \u010desk\u00e9\" (Regno di Boemia) e i suoi abitanti, principalmente di lingua ceca, venivano chiamati \"\u010cechov\u00e9\" (in ceco moderno \"\u010ce\u0161i\").\nIn altri vernacoli europei e in latino, la parola \"boemo\" o un suo derivato veniva utilizzato per designare tutti gli abitanti della regione. Se si doveva sottolineare l'origine etnica ceca, si usavano espressioni come \"boemo di lingua boema\" (\"\u010cech \u010desk\u00e9ho jazyka\"), \"un vero boemo\" (\"prav\u00fd \u010cech\") ecc.\nNelle altre lingue europee si inizi\u00f2 a usare la parola \"cechi\" (\"Czechs\" in inglese, \"Tschechen\" in tedesco, \"tch\u00e8ques\" in francese) non prima del XIX secolo, nel tentativo di distinguere tra gli Slavi boemi e gli altri abitanti della Boemia (per la maggior parte Tedeschi). Attualmente, \"boemi\" si usa ancora quando occorre distinguere gli abitanti della parte occidentale della Repubblica ceca (appunto la Boemia), da quelli della parte orientale (Moravia) e nordorientale (Slesia).\nIl termine \"boemo\" in francese (\"boh\u00e9mien\") diede il nome nel XIX secolo ad un importante movimento artistico, la \"Boh\u00e8me\" appunto, usato in origine per descrivere gli stili di vita anticonformisti di artisti, scrittori, musicisti e attori nelle principali citt\u00e0 europee. Il movimento infatti nacque in Francia nel periodo in cui artisti e poeti iniziavano a concentrarsi nei bassifondi e tra i ceti pi\u00f9 bassi del quartiere gitano. Poich\u00e9 allora era credenza diffusa che i gitani o zingari provenissero dalla Boemia, essi erano chiamati anche \"boh\u00e9miens\", nome che pass\u00f2 presto, con accezione spregiativa, ad indicare pure gli artisti che frequentavano i loro quartieri."}
{"id": "1896325", "revid": "156341", "url": "https://it.wikipedia.org/wiki?curid=1896325", "title": "Lanc-Patu\u00e1", "text": ""}
{"id": "1896327", "revid": "599013", "url": "https://it.wikipedia.org/wiki?curid=1896327", "title": "Chris Heinrich", "text": "Carriera.\nDopo aver svolto il periodo universitario negli Stati Uniti presso l'universit\u00e0 di Saint Louis, Heinrich ha collezionato numerose esperienze europee: dapprima in Austria al St. Polten, poi in Polonia all'Old Spice Pruszkow, per disputare successivamente il campionato tedesco con il W\u00fcrzburg.\nNel 2005-06 esordisce in Legadue con la maglia dell'Andrea Costa Imola mettendo a segno 6 punti e conquistando 6,7 rimbalzi a partita; la stagione seguente viene invece ingaggiato dalla Pepsi Caserta, con cui sfiora la promozione diretta in serie A partendo anche qui da titolare.\nNel campionato 2007-08 rimane per la terza volta consecutiva in Legadue accettando l'offerta dell'Edimes Pavia, producendo 7,5 punti e 5,5 rimbalzi a gara. A febbraio viene svincolato dalla societ\u00e0 lombarda, e Heinrich trover\u00e0 un accordo col Ciudad de Huelva per giocare nel campionato spagnolo LEB: non potr\u00e0 per\u00f2 scendere in campo a causa di un ritardo di tesseramento.\nNell'estate 2008 si appresta a disputare la sua quarta stagione italiana firmando un contratto annuale con la Trenkwalder Reggio Emilia; qui ritrova Franco Marcelletti, gi\u00e0 suo allenatore durante l'esperienza casertana. Nel dicembre perde per\u00f2 il posto in squadra a favore del franco-bulgaro Vasil \"Vasco\" Evtimov, salvo poi essere reintegrato proprio per sostituire Evtimov. Tuttavia Reggio Emilia ingaggia a febbraio l'americano Glen McGowan ed Heinrich si ritrova ancora ai margini della squadra, ma torna poi nuovamente a disposizione a marzo, dopo l'infortunio di Luca Infante."}
{"id": "1896331", "revid": "599013", "url": "https://it.wikipedia.org/wiki?curid=1896331", "title": "Calcestruzzo fibrorinforzato", "text": "Il calcestruzzo fibrorinforzato (o FRC o Fiber Reinforced Concrete) \u00e8 un materiale composito (appartiene alla famiglia dei calcestruzzi speciali) costituito da una matrice: calcestruzzo ordinario (cemento + acqua + inerte fine + inerte grosso), malta (cemento + acqua + inerte fine) o pasta (cemento +acqua) di cemento, nel quale vengono aggiunti e distribuiti in maniera omogenea elementi fibrosi discontinui (rinforzo) per rinforzare la matrice cementizia.\nGli elementi fibrosi possono essere di diversa natura: acciaio, plastica, vetro, ghisa, ecc.\nContrariamente a quanto comunemente ritenuto, l'aggiunta di fibre, di qualsiasi tipo e nei dosaggi usualmente impiegati nelle applicazioni pratiche, non \u00e8 in grado di ridurre apprezzabilmente il ritiro igrometrico del calcestruzzo e neppure \u00e8 in grado di ridurre l'apertura delle fessure indotte dal ritiro. \nInvece, la presenza di fibre nel calcestruzzo pu\u00f2 ridurre la propagazione delle fessurazioni dovute al ritiro igrometrico grazie all'azione di cucitura di cui si parler\u00e0 in seguito. \nTale effetto cucitura garantisce anche una elevata resistenza residua a trazione dopo la microfessurazione della matrice cementizia (tale resistenza viene chiamata tenacit\u00e0).\nPer tale motivo i calcestruzzi fibrorinforzati (con fibre in acciaio o di tipo polimerico) sono frequentemente utilizzati per la realizzazione di pavimentazioni industriali (in questo caso le fibre si sostituiscono alle reti elettrosaldate nel contrastare la propagazione delle fessure).\nStoria.\nGi\u00e0 nell'antichit\u00e0 si era capito che accoppiando diversi materiali fra di loro si ottenevano prodotti finiti con caratteristiche migliori: un esempio sono i mattoni realizzati con argilla e paglia ed essiccati al sole, utilizzati dalle civilt\u00e0 della Mesopotamia e pi\u00f9 recentemente, all'inizio del XX secolo, l'utilizzo delle fibre di amianto per migliorare le propriet\u00e0 meccaniche delle paste di cemento (eternit).\nLe prime applicazioni sperimentali del FRC a livello strutturale furono realizzate negli Stati Uniti per la esecuzione di pavimentazioni aeroportuali, di barriere per la protezione delle darsene portuali e di rivestimenti temporanei delle gallerie.\nL'impiego di fibre in acciaio nei sistemi a base cementizia risale al 1962 con gli studi e il conseguente brevetto depositato negli USA da J. P. Romualdi e G. B. Batson.\nNegli anni '70 il calcestruzzo fibrorinforzato inizia a prendere piede anche in Europa.\nIn Italia questo materiale fu utilizzato esclusivamente nella realizzazione di piccoli elementi prefabbricati quali le tubazioni di fognatura e i pozzetti prefabbricati.\nIl suo sviluppo a livello strutturale \u00e8 stato limitato negli anni a causa della mancanza di una normativa specifica.\nBenefici generali.\nL'effetto benefico principale offerto dalle fibre \u00e8 quello di migliorare la duttilit\u00e0 del conglomerato nella fase successiva all'innesco del fenomeno fessurativo.\nInfatti essendo l'allungamento a rottura di tutte le fibre circa 2-3 ordini di grandezza superiori alla deformazione a rottura della matrice cementizia la crisi del conglomerato avviene molto prima che si possa verificare la rottura delle\nfibre.\nPertanto le fibre riducono il comportamento fragile della matrice cementizia che altrimenti tenderebbe a collassare dopo l'insorgere delle prime fessurazioni.\nRaggiunta la deformazione di prima fessurazione il calcestruzzo fibrorinforzato ha un comportamento elasto-plastico (comportamento duttile) nella fase postfessurata, cio\u00e8 pu\u00f2 ancora sopportare carichi dopo l'insorgere delle prime fessurazioni.\nLa presenza di fibre, pertanto aumenta la tenacit\u00e0 (capacit\u00e0 del calcestruzzo di resistere all'avanzamento delle fessure) del calcestruzzo.\nInfatti la presenza di fibre nella matrice cementizia previene la propagazione delle fessure, che si generano nel calcestruzzo a causa dell'insorgere di tensioni di trazione (dovute al ritiro e/o ai carichi esterni) che, gi\u00e0 a bassi livelli di intensit\u00e0, superano la resistenza a trazione del conglomerato, determinando la frattura della matrice cementizia.\nA dosaggi di fibre piuttosto elevati (indicativamente per volumi di fibre superiori al 2%) le fibre migliorano sensibilmente anche la resistenza del calcestruzzo a:\nLe fibre non apportano nessun vantaggio significativo in termini di resistenza a compressione del calcestruzzo e non sono in grado di influenzare apprezzabilmente il modulo elastico a compressione.\nL'azione delle fibre si manifesta solo dopo la fessurazione del calcestruzzo.\nInfatti dopo la formazione delle prime fessure nella matrice cementizia le fibre vengono attivate assumendo un effetto di cucitura delle aperture creando una sorta di ponte di collegamento (crack-bridging) tra lembi delle fessure stesse. \nQuesto comporta una riduzione dell'ampiezza delle fessure e, grazie all'effetto di cucitura, la fibra garantisce al calcestruzzo una resistenza residua a trazione anche nella fase postfessurata poich\u00e9 questa consente il trasferimento degli sforzi di trazione da un lembo all'altro della lesione; questo fenomeno viene spesso indicato in letteratura come tension-softening\nInoltre, l'aggiunta di fibre comporta un sostanziale miglioramento dell'aderenza tra calcestruzzo e barre circostanti (tension stiffening). \nLa combinazione di questi due effetti (quello irrigidente del tension stiffening e quello della trasmissione di sforzi post-picco del tension-softening) comportano un sostanziale cambiamento nel comportamento strutturale di elementi in calcestruzzo armato, soprattutto per quel che riguarda la fessurazione, la distanza tra le fessure e la loro ampiezza. \nA vista un calcestruzzo normale, una volta fessurato, presenta aperture ampie e localizzate mentre quello FRC \u00e8 caratterizzato da fessurazioni diffuse e di minor ampiezza, il che determina sicuramente un beneficio nei confronti della durabilit\u00e0 del materiale poich\u00e9 si riduce il rischio di attacco da parte di agenti atmosferici aggressivi.\nAumentando il tenore di fibre aumenta la resistenza a trazione nella fase postfessurata del calcestruzzo; a dosaggio molto alti si pu\u00f2 anche arrivare a bloccare l'evoluzione del fenomeno fessurativo.\nAltri pregi del calcestruzzo fibrorinforzato rispetto a quello convenzionale sono:\nL'aggiunta di fibre per\u00f2 comporta una riduzione della lavorabilit\u00e0 dell'impasto cementizio.\nPer garantire al calcestruzzo una adeguata lavorabilit\u00e0 si aggiungono all'impasto gli additivi superfluidificanti.\nTipologie di fibre.\nLe fibre utilizzate sono di diversa natura e vengono prodotte in varie forme e dimensioni.\nTali fibre vengono utilizzate (da sole o in mix) in funzione del compito che devono assolvere; ognuna di queste garantisce determinate caratteristiche al calcestruzzo.\nLe fibre pi\u00f9 utilizzate sono: \nLe fibre possono avere diverse forme, oltre a quella semplicemente rettilinea, infatti esistono fibre ondulate, uncinate, nervate, ad estremit\u00e0 schiacciate, ecc. \nCommercialmente le fibre si presentano sotto forma di:\nLe fibre inoltre si distinguono in base alle loro dimensioni in:\nDosaggio.\nL'efficacia del rinforzo fibroso \u00e8 funzione del dosaggio e del rapporto d'aspetto (di cui si parler\u00e0 al punto successivo).\nIn merito al tenore di fibre questo deve essere tale da garantirne una presenza continua del fibrorinforzo all'interno della matrice cementizia.\nLe varie norme prescrivono i seguenti dosaggi minimi:\nI dosaggi normalmente impiegati per le fibre in acciaio variano da 25 a 60\u00a0kg/m\u00b3 cui corrispondono percentuali volumetriche comprese tra 0,30% e 0,75%.\nRapporto d'aspetto e effetto cucitura.\nIl parametro numerico correntemente impiegato per contraddistinguere una fibra \u00e8 il rapporto d'aspetto definito come il rapporto tra la lunghezza della fibra e il suo diametro equivalente.\nL'aderenza tra matrice cementizia e rinforzo fibroso, da cui dipende principalmente l'azione di cucitura delle fibre, \u00e8 funzione del rapporto d'aspetto.\nA parit\u00e0 di composizione e di dosaggio, l'efficacia delle fibre migliora al crescere del rapporto d'aspetto. \nInfatti al crescere del rapporto d'aspetto cresce l'aderenza fra i due materiali e di conseguenza migliorano le prestazioni del rinforzo fibroso, poich\u00e9 le fibre sollecitate a trazione tendono pi\u00f9 difficilmente a sfilarsi. \nL'adesione alla matrice cementizia migliora anche in funzione della forma della fibra, tanto pi\u00f9 \u00e8 a contorno irregolare tanto pi\u00f9 \u00e8 efficace. \ninfatti le forme come le estremit\u00e0 piegate o uncinate, ondulate, ecc. consentono di massimizzare l'ancoraggio\ndella fibra nella matrice.\nL'azione di cucitura dipender\u00e0 anche dal numero di fibre che si disporranno a cavallo dei cigli fessurativi.\nPertanto, riveste un ruolo importante nel comportamento del composito sia il dosaggio che la dispersione\ndelle fibre nella matrice. \nOvviamente, maggiore il dosaggio, e pi\u00f9 uniforme la dispersione, e pi\u00f9 efficiente risulter\u00e0 il rinforzo fibroso.\nLe fibre in acciaio presentano un elevato rapporto d'aspetto e per migliorare ulteriormente l'ancoraggio delle fibre al calcestruzzo, le estremit\u00e0 spesso vengono sagomate ad uncino.\nLe fibre comunemente impiegate nei materiali cementizi, hanno una lunghezza variabile tra 1 e 80 mm e un rapporto d'aspetto compreso tra 50 e 400.\nClassificazione delle fibre.\nLe fibre a seconda dei benefici che apportano alla matrice cementizia si distinguono in\nFibre strutturali.\nLe fibre strutturali, come quelle in acciaio o sintetiche (denominate macrofibre), hanno lo scopo di migliorare la resistenza di una struttura con riferimento allo stato limite ultimo.\nTali fibre devono avere un'elevata resistenza a trazione in modo da migliorare notevolmente la resistenza a flessione (trazione) del calcestruzzo e la sua tenacit\u00e0 e duttilit\u00e0.\nPertanto grazie alla loro elevata resistenza il loro effetto cucente \u00e8 capace di arrestare o rallentare l'avanzamento del processo fessurativo dovuto al ritiro igrometrico e ai carichi esterni, limitando l'allargamento delle aperture, e di garantire al calcestruzzo un miglioramento della resistenza a trazione anche dopo la formazione delle fessure.\nLa riduzione dell'ampiezza delle aperture, riduce il rischio della penetrazione nella matrice cementizia degli agenti atmosferici con miglioramento della durabilit\u00e0 del materiale.\nLa presenza di fibre strutturali nel calcestruzzo determina ulteriori benefici quali:\nIl dosaggio minimo delle fibre strutturali deve essere \u2265 allo 0,3% in volume\nUsi.\nOltre al principale vantaggio apportato dal fibrorinforzo e cio\u00e8 il miglioramento della resistenza a trazione nel comportamento post-fessura del calcestruzzo, in generale le fibre strutturali possono anche essere utilizzatore per sostituire parzialmente l'armatura convenzionale, anzi in alcuni casi l'hanno sostituita completamente risultando le due tipologie di armatura complementari fra loro.\nInfatti, poich\u00e9 l'armatura convenzionale (lenta e/o pretesa), si presta meglio a funzionare come armatura concentrata (es.armatura resistente a flessione), la fibra metallica viene utilizzata con successo, (in associazione a quella per assorbire sforzi concentrati) in sostituzione dell'armatura convenzionale diffusa (es. staffe, armatura di parete, rete elettrosaldata, ecc.).\nAd esempio le fibre in acciaio si sono dimostrate particolarmente efficaci nell'assorbire gli sforzi di taglio.\nCorrosione.\nLe fibre di acciaio sono distribuite in modo uniforme in tutto il calcestruzzo, sia sulla superficie che nella parte laterale.\nCon le fibre in acciaio al carbonio, questi sono punti che potrebbero presentare affioramenti e corrosioni.\nPer evitare la corrosione spesso le fibre in acciaio vengono rivestire con uno strato anticorrosivo a base di zinco; si possono trovare in commercio anche fibre in acciaio inox.\nConvenienza.\nL'uso delle fibre strutturali \u00e8 spesso pi\u00f9 conveniente rispetto all'armatura convenzionale perch\u00e9 ad esempio riduce i tempi di posa, infatti le fibre possono essere introdotte nel calcestruzzo con gli inerti o durante l'impasto o in cantiere nell'autobetoniera.\nProgettazione ed esecuzione.\nLa progettazione e l'esecuzione di elementi strutturali in FRC richiedono regole e modelli di calcolo diversi da quelli normalmente impiegati per le opere in conglomerato cementizio ordinario e non trattati nelle norme tecniche sulle costruzioni sia nazionali che europee.\nAl tal fine si pu\u00f2 far ricorso al documento tecnico:* CNR DT 204/2006 - Istruzioni per la Progettazione, l'Esecuzione ed il Controllo di Strutture di Calcestruzzo Fibrorinforzato.\nSi pu\u00f2 far riferimento anche al fib Model Code 2010.\nIl merito all'utilizzo dei calcestruzzi fibrorinforzati, la normativa vigente italiana (D.M. 14 gennaio 2008 - NTC) ne fa menzione al:\nFibre non strutturali.\nLe fibre non strutturali, quali quelle vengono utilizzate per migliorare il comportamento di una struttura con riferimento agli stati limite di esercizio.\nIn questo caso le fibre vengono utilizzate in accoppiamento con l'armatura convenzionale e vanno a costituire una microarmatura tridimensionale omogeneamente distribuita nel calcestruzzo.\nLe fibre non strutturali hanno un effetto di cucitura delle fessure dovute al ritiro plastico (prevengono la formazione di cavillature), nelle strutture prematuramente esposte all'evaporazione d'acqua, mentre non sono in grado di contrastare, a causa del basso valore di E, quelle dovute al ritiro igrometrico.\nPer tale motivo vengono utilizzate frequentemente per ridurre o addirittura eliminare le fessurazione da ritiro plastico in quelle strutture di elevata superficie esposta all'aria come ad esempio le pavimentazioni industriali o pareti intonacate con malta di cemento.\nLe fibre non strutturali contribuiscono anche a migliorare la resistenza al fuoco del conglomerato cementizio.\nClassificazione del materiale FRC.\nLa classificazione del calcestruzzo fibrorinforzato si basa sulla resistenza residua a trazione post - fessurativa misurata con prove a flessione di cui alla UNI EN 14651 effettuata su prismi intagliati in mezzeria secondo quanto prescritto dalla UNI EN 12390-1.\nLa prova di flessione \u00e8 effettuata su tre punti (i due appoggi e il punto e la mezzeria dove \u00e8 applicati il carico di prova) controllando lo spostamento rilevato fra due punti alla base dell'intaglio - CMOD (\"Crack Mouth Opening Displacement\").\nSecondo il \"fib Code Model 2010\" il calcestruzzo pu\u00f2 essere identificato da una coppia di parametri:\nIn funzione del valore di fR1k si possono individuare 10 classi di resistenza:\nmentre in base al rapporto fR3k/fR1k si individuano le seguenti classi:\nPertanto un calcestruzzo fibrorinforzato, che a seguito delle prove sperimentali fornisce dei\nvalori di resistenza:\nsar\u00e0 classificato 3b.\nPrincipali utilizzi.\nL'FRC viene utilizzato diffusamente in tutte quelle costruzioni, in parziale o totale sostituzione dell'armatura metallica tradizionale, dove si vuole limitare la fessurazione della matrice cementizia per effetto ad esempio del ritiro o dei carichi esterni.\nTra le applicazioni pi\u00f9 diffuse ci sono:\nLe fibre di acciaio vengono utilizzate anche per il confezionamento di calcestruzzi ad alta resistenza poich\u00e9 conferiscono al conglomerato cementizio delle caratteristiche tali da ridurre la fragilit\u00e0 tipica del calcestruzzo HSC.\nMarcatura CE.\nLa marcatura CE non rappresenta un marchio di qualit\u00e0 del prodotto ma sta a significare che il prodotto soddisfa i requisiti essenziali previsti per quel prodotto e per l'impiego previsto\nPer le fibre polimeriche e in acciaio \u00e8 previsto un solo sistema di attestazione di conformit\u00e0 CE:\nGeneralmente la marcatura CE avviene mediante l'apposizione di un'etichetta direttamente sui prodotti, o sull'imballaggio ovvero mediante stampa dell'etichetta sul Documento di Trasporto (DDT).\nIl lay-out ed il contenuto di informazioni dell'etichetta viene descritto nei punti successivi\nDocumentazione.\nTutte le forniture fibre presso l'impianto di preconfezionamento del calcestruzzo, devono essere accompagnate da:\nInoltre deve essere presente l'etichetta riportante il simbolo CE applicata sull'imballaggio o sul prodotto o sul DDT;\nEtichetta CE.\nL'etichetta con il simbolo di marcatura CE che deve essere applicata sul prodotto, sull'imballaggio o sul DDT, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:"}
{"id": "1896337", "revid": "1613450", "url": "https://it.wikipedia.org/wiki?curid=1896337", "title": "Mirrors", "text": ""}
{"id": "1896341", "revid": "1657741", "url": "https://it.wikipedia.org/wiki?curid=1896341", "title": "She's a Woman", "text": "She's a Woman \u00e8 un brano dei Beatles del 1964 composto da Paul McCartney, ma accreditato alla coppia Lennon-McCartney, pubblicato come Lato B di un singolo 45 giri contenente \"I Feel Fine\" sul Lato A.\nDescrizione.\nMusica e arrangiamento.\nLa canzone fu ispirata, per quanto riguarda la parte vocale, dallo stile di Little Richard, ovverosia cantata, a tratti urlata, specialmente nelle esibizioni dal vivo.\nRegistrata in 7 \"take\" l'8 ottobre 1964 durante le sessioni di incisione di \"Beatles for Sale\", ha una struttura piuttosto elementare, un rock potente con la voce di McCartney in evidenza; il basso e il pianoforte in sottofondo pronti a scandire i tempi della melodia, con le chitarre di John Lennon e Harrison a corroborare la base ritmica. Ringo Starr, oltre alla batteria, registr\u00f2 per la prima volta il \"chocalho\", strumento costituito da un cilindro metallico riempito di pallini di piombo.\nIl brano fu inserito nella raccolta \"Rarities\", nella \"compilation\" del 1981 \"The Beatles EP Collection\" e nel CD antologico \"Past Masters, Volume 1\", pubblicato nel 1988. Una versione \"live\" \u00e8 presente nell'LP del 1977 \"The Beatles at the Hollywood Bowl\". Negli Stati Uniti la canzone fu inserita nell'album \"Beatles '65\".\nClassifiche.\nIl disco ottenne un ottimo successo raggiungendo l'8 dicembre del 1964 il primo posto delle classifiche britanniche, conservandolo per cinque settimane; il 26 dicembre tocc\u00f2 il vertice anche negli Stati Uniti mantenendolo per tre settimane.\nPer quanto riguarda il gradimento della canzone \"She's a Woman\", il brano raggiunse la quarta posizione (n. 4 USA) nella classifica di Billboard Hot 100 riguardante la frequenza dei passaggi radiofonici."}
{"id": "1896344", "revid": "834", "url": "https://it.wikipedia.org/wiki?curid=1896344", "title": "Spectres (album)", "text": ""}
{"id": "1896346", "revid": "110157", "url": "https://it.wikipedia.org/wiki?curid=1896346", "title": "Ferrovia Adriatico Sangritana (azienda)", "text": "La Ferrovia Adriatico Sangritana \u00e8 una societ\u00e0 per azioni, il cui socio unico era la Regione Abruzzo, costituita l'11 aprile 2000 per assumere la gestione della ferrovia Sangritana in luogo della gestione commissariale governativa attiva dall'11 agosto del 1980. In tale veste opera sia come impresa ferroviaria sia quale gestore dell'infrastruttura. \nDal 1\u00ba gennaio 2015, \u00e8 confluita come le altre aziende di trasporto controllate dalla Regione Abruzzo, ovvero ARPA e GTM, nella nuova Societ\u00e0 Unica Abruzzese di Trasporto (TUA). La societ\u00e0 Sangritana Spa \u00e8 stata fondata nel 2011 come partecipata FAS e dal 2019, nel rispetto delle norme sulla concorrenza, gestisce il trasporto ferroviario merci in attuazione del principio di separazione con il trasporto ferroviario passeggeri, analogamente a quanto avvenuto con la costituzione di Mercitalia nel gruppo FS, nato dalla separazione della divisione Cargo da Trenitalia. Sangritana Spa gestisce oggi anche le altre attivit\u00e0 a mercato come gli autobus turistici ed \u00e8 controllata al 100% da TUA Spa.\nSettori di attivit\u00e0.\nCostituita inizialmente come societ\u00e0 a responsabilit\u00e0 limitata con socio unico la Regione Abruzzo \u00e8 in seguito divenuta una societ\u00e0 per azioni. In qualit\u00e0 di impresa ferroviaria, la societ\u00e0 estende il suo interesse nel settore merci proponendosi come vettore anche al di fuori della propria rete sulle tratte RFI.\nLa societ\u00e0 ha assunto anche la gestione delle autolinee provinciali e interregionali gi\u00e0 gestite in precedenza dalla Sangritana. L'attivit\u00e0 della Sangritana si espleta, nel settore passeggeri, mediante il trasporto pubblico locale sulla propria rete ferroviaria e su quelle regionali di RFI e, su strada, nei servizi urbani e interurbani regionali e statali.\nNel settore del trasporto merci su ferro la Sangritana gestiva alcuni importanti raccordi industriali e portuali della regione abruzzese e collaborava con altre imprese ferroviarie per il trasporto merci su Rete RFI.\nLa Sangritana era attiva nel settore turismo con la propria agenzia Sangritana Viaggi &amp; Vacanze e nel noleggio di autobus di ogni tipologia.\nL'attivit\u00e0 turistica \u00e8 gestita dal 2011 attraverso la partecipata di FAS, Sangritana Spa che dal 2019 gestisce il trasporto merci su ferro, tale societ\u00e0 \u00e8 rimasta autonoma come partecipata al 100% di TUA Spa, azienda in cui la FAS \u00e8 confluita nel 2015."}
{"id": "1896347", "revid": "123206527", "url": "https://it.wikipedia.org/wiki?curid=1896347", "title": "Villa d'Adige", "text": "Villa d'Adige (\"Vi\u0142a d'Adexe\" in veneto) \u00e8 una frazione del comune di Badia Polesine, nella provincia di Rovigo, in Veneto.\nStoria.\nIl borgo si chiamava in passato \"Villabona\" e modific\u00f2 il proprio nome in \"Villa d'Adige\" nel 1867. Gi\u00e0 comune autonomo, venne soppresso a seguito del riordino amministrativo disposto nel 1928.\nSociet\u00e0.\nReligione.\nPur trovandosi in provincia di Rovigo, il paese ha la particolarit\u00e0 di appartenere ecclesiasticamente alla diocesi di Verona. La parrocchia, eretta nel 1553, \u00e8 intitolata alla Nativit\u00e0 di Maria e si estende su un territorio di abitanti.\nInfrastrutture e trasporti.\nL'abitato si \u00e8 sviluppato attorno all'ex strada statale 499 Rodigina (SS 499), ora in parte strada regionale 88 Rodigina (SR 88), arteria stradale che la collega ad est a Badia Polesine, e proseguendo a Rovigo, e a ovest a Castagnaro, e proseguendo a Legnago, e che ne lambisce la parte meridionale. La vicinanza alla strada statale 434 Transpolesana (SS 434), arteria a grande scorrimento a doppia corsia, ha limitato il traffico agli spostamenti in ambito locale.\nEra inoltre presente una stazione ferroviaria, ora dismessa, sulla linea della ferrovia Verona-Rovigo."}
{"id": "1896349", "revid": "156341", "url": "https://it.wikipedia.org/wiki?curid=1896349", "title": "Lingua Nepal", "text": ""}
{"id": "1896350", "revid": "36426", "url": "https://it.wikipedia.org/wiki?curid=1896350", "title": "Terzo stile pompeiano", "text": ""}
{"id": "1896351", "revid": "1632387", "url": "https://it.wikipedia.org/wiki?curid=1896351", "title": "The Fly", "text": "The Fly \u00e8 una canzone del gruppo rock irlandese degli U2, scelta come primo singolo dall'album del 1991 \"Achtung Baby\".\nStoria.\n\"The Fly\" fu il singolo di lancio del nuovo album degli U2 \"Achtung Baby\". Se quest'ultimo venne definito da Bono \"Il suono di quattro uomini che abbattono il Joshua Tree\", The Fly \u00e8 la motosega di cui si servono. Infatti, appena uscito, il brano lasci\u00f2 spiazzati tutti i fan per le sue sonorit\u00e0 elettroniche e distorte.\nIl testo della canzone, come spiegato da Bono, parla del Diavolo che fa una telefonata ad un bambino, in cui gli parla di tutti i segreti della vita (\"Un amico \u00e8 qualcuno che si fa aiutare, la coscienza pu\u00f2 essere qualche volta una peste, l'ambizione morde le unghie del successo\" ecc.) Il finale \u00e8 molto ironico, in cui Satana dice di aver finito i centesimi per parlare e che se avesse avuto il tempo ci sarebbero state molte cose che avrebbe messo a posto.\nVideo musicale.\nIl video prodotto per il brano \u00e8 la prima apparizione del personaggio omonimo, che Bono interpreter\u00e0 in alcuni video seguenti e durante lo ZooTV Tour, e mostra per la prima volta il nuovo look della band. Regista del video \u00e8 Ritchie Smythe e Jon Klein. Nel video viene mostrato Bono che prima passeggia per strada e poi, mentre sta tornando a casa, si ferma davanti ad una parete piena di televisori, in cui ci sono gli U2 che cantano la loro canzone allo stesso frontman, il quale rimane ipnotizzato dal messaggio del brano.\nIl 14 aprile 2021 viene pubblicato su youtube il video musicale \"rimasterizzato\" in 4K\nTracce.\n\"The Fly\" \u00e8 scritta da Bono; \"Alex Descends into Hell for a Bottle of Milk/Korova1\" \u00e8 scritta da Bono e The Edge, palese omaggio all'opera Arancia Meccanica.\nAltre edizioni.\n\"The Fly (Studio Version)\" (04:29) viene pubblicato in alcune edizioni della raccolta \"U2 -The Best of 1990-2000 &amp; B-Sides.\""}
{"id": "1896354", "revid": "174925", "url": "https://it.wikipedia.org/wiki?curid=1896354", "title": "BS&quot;D", "text": "BS\"D, in ebraico \u05d1\u05e1\"\u05d3, \u00e8 una tipica, tradizionale sigla che si pu\u00f2 facilmente trovare in molti documenti ebraici, come anche in molte delle moderne pagine web che trattano di ebraismo. \nLa sigla \u00e8 formata da tre lettere dell'alfabeto ebraico, \"bet\", \"samech\" e \"dalet\" (pi\u00f9 le virgolette che separano le ultime due lettere) e viene solitamente traslitterata in BS\"D.\nQuesta sigla tiene il posto della frase, scritta in lingua aramaica, \"b'siyata de'Shemaya\", che significa letteralmente \"con l'aiuto del Cielo\" e viene scritto nella parte alta dei documenti, per ricordare allo scrittore e al lettore che, senza l'aiuto del Signore, \u00e8 impossibile per l'uomo realizzare qualcosa che intrinsecamente possegga i valori eterni che Lui ci ha rivelato.\nNei documenti scritti in caratteri ebraici la sigla si trova in alto a destra, perch\u00e9 la lingua ebraica si scrive da destra a sinistra, mentre si trova in alto a sinistra se scritta nella forma traslitterata.\nOrigine dell'uso.\nLa frase aramaica, quindi la sigla che se n'\u00e8 creata, non erano in uso nell'antico Israele. Si pu\u00f2 quindi asserire che l'uso che di essi viene fatto oggi sia la continuazione di una tradizione abbastanza recente della cultura giudaica. Le ricerche volte ad individuare il momento in cui questa sigla ha avuto i suoi natali non hanno potuto dare esiti certi, ma si pensa che l'uso risalga al primo secolo dell'era volgare (I secolo).\nSignificato moderno.\nL'usanza di scrivere questa sigla \u00e8 un modo per ricordare a ciascun ebreo un'importante verit\u00e0: che senza l'aiuto divino non \u00e8 possibile creare qualcosa che possegga effetti eterni o che abbia in s\u00e9 i sempreverdi principi rivelati dal Signore al popolo di Israele.\nCi\u00f2 nonostante, qualcuno sostiene come essa sia una pratica o una tradizione non certo indispensabile: dal momento che ogni operazione che l'uomo compie \u00e8 senz'altro fatta con l'aiuto del Signore, che bisogno c'\u00e8 di ricordarlo? E perch\u00e9, in secondo luogo, ci sarebbe bisogno di riportare questa ovvia verit\u00e0 nei documenti scritti, ma non invece nelle altre creazioni umane? Si pu\u00f2 rispondere che di certo l'uso della sigla non \u00e8 indispensabile: si pu\u00f2 scrivere un documento senza, e questo sarebbe altrettanto valido. La sigla non \u00e8 un requisito essenziale, ma rappresenta uno dei tanti aspetti della cultura ebraica che pu\u00f2 aiutare nel quotidiano colloquio con \"Adonai\". Per chi la usa, non \u00e8 quindi una semplice tradizione, bens\u00ec una vera e propria preghiera, una invocazione che gli ebrei pi\u00f9 religiosi continuano ad apporre all'inizio dei loro documenti.\nImpiego.\nNon \u00e8 raro vedere, per lo pi\u00f9 nelle traslitterazioni inglesi, una sigla leggermente diversa da quella classica, formata cio\u00e8 dalle lettere B\"H. Esse rappresentano la frase \"B'ezras Hashem\", che significa \"con l'aiuto di Hashem\". Il significato non cambia: non \u00e8 altro che un diverso modo per invocare l'aiuto divino. Letteralmente \"HaShem\" significa \"il-Nome\" e viene usato per non pronunciare il Nome di Dio.\nDifferente da questa \u00e8 anche \"Barukh Hashem\", \"Benedetto sia il Suo Nome\" o \"Benedetto sia Dio\", usando la parola \"Hashem\" per evitare la recitazione invano del nome \"Ad-onai\" che \u00e8 buon uso non pronunciare continuamente senza un motivo importante."}
{"id": "1896356", "revid": "647919", "url": "https://it.wikipedia.org/wiki?curid=1896356", "title": "Nuer-Dinka", "text": ""}
{"id": "1896358", "revid": "113757", "url": "https://it.wikipedia.org/wiki?curid=1896358", "title": "La Poste de Monaco", "text": ""}
{"id": "1896359", "revid": "156341", "url": "https://it.wikipedia.org/wiki?curid=1896359", "title": "Numidico", "text": ""}
{"id": "1896367", "revid": "81646", "url": "https://it.wikipedia.org/wiki?curid=1896367", "title": "Insiemi autocatalitici", "text": ""}
{"id": "1896369", "revid": "36426", "url": "https://it.wikipedia.org/wiki?curid=1896369", "title": "Arte repubblicana", "text": ""}
{"id": "1896370", "revid": "52076", "url": "https://it.wikipedia.org/wiki?curid=1896370", "title": "Bandiera della Croce Rossa", "text": ""}
{"id": "1896371", "revid": "125094743", "url": "https://it.wikipedia.org/wiki?curid=1896371", "title": "Leontopithecus", "text": "Leontopithecus (Lesson, 1840) \u00e8 un genere di cebidi appartenente alla sottofamiglia dei Callitrichinae, comprendente oltre a quest'ultimo anche i generi \"Callimico\", \"Callithrix\" e \"Saguinus\".\nIl genere (un tempo nominato \"Leontocebus\") comprende le specie conosciute col nome comune collettivo di leontocebi, scimmie leonine o uistit\u00ec dalla criniera, traslitterazione del nome scientifico del genere (dal greco \"scimmia leone\"), dovuto ai ciuffi di pelo erettile ai lati della faccia, simili ad una criniera.\nVivono nella foresta atlantica del Brasile orientale, spesso con areali molto ristretti ed un numero di esemplari piuttosto esiguo: per alcune specie, come \"Leontopithecus rosalia\", sono stati avviati da tempo programmi di riproduzione in cattivit\u00e0 che stanno dando buoni frutti.\nAl genere appartengono le specie pi\u00f9 grandi della sottofamiglia, con dimensioni complessive anche superiori ai (di cui pi\u00f9 della met\u00e0 spetta alla coda), per un peso che sfiora i .\nHanno abitudini diurne ed arboricole: durante la notte dormono in cavit\u00e0 dei tronchi d'albero, ma non \u00e8 raro che cerchino rifugi anche durante il giorno, per sfuggire alle ore pi\u00f9 calde del giorno.\nVivono in gruppetti familiari, dove ambedue i genitori si prendono cura dei cuccioli, che nascono sempre a coppie.\nSi nutrono principalmente d'insetti e delle loro larve, che stanano grattando nel legno marcio con le unghie appuntite: non disdegnano tuttavia di mangiare piccoli vertebrati (specialmente rettili) e frutta.\nTassonomia.\nAl genere sono ascritte quattro specie, di forma ed aspetto simili ma dalla colorazione differente, che ne rende facile la distinzione:"}
{"id": "1896373", "revid": "121658", "url": "https://it.wikipedia.org/wiki?curid=1896373", "title": "The andromeda w. session", "text": ""}
{"id": "1896379", "revid": "838137", "url": "https://it.wikipedia.org/wiki?curid=1896379", "title": "Insieme autocatalitico", "text": "Un insieme autocatalitico \u00e8 un insieme di entit\u00e0, ciascuna delle quali pu\u00f2 essere formata in modo catalitico da altre entit\u00e0 all'interno dell'insieme, in modo che nel complesso l'insieme sia in grado di catalizzare la sua propria produzione. In questo modo l'insieme \u00e8 detto autocatalitico. Gli insiemi autocatalitici erano originariamente pi\u00f9 concretamente definiti in termini di entit\u00e0 molecolari, ma recentemente sono stati metaforicamente estesi allo studio di sistemi in sociologia ed economia.\nGli insiemi autocatalitici hanno anche la capacit\u00e0 di replicarsi se posti in due luoghi fisicamente separati. I modelli computerizzati illustrano che dividere insiemi autocatalitici porta alla riproduzione di tutte le reazioni del sistema originale in ciascuna met\u00e0, similmente alla mitosi cellulare. In effetti, sfruttando i principi dell'autocatalisi, un piccolo metabolismo si pu\u00f2 replicare con un livello di organizzazione abbastanza basso. Tale propriet\u00e0 motiva il perch\u00e9 l'autocatalisi sia parte dell'evoluzione metabolica.\nPrima di Watson e Crick, i biologi consideravano gli insiemi autocatalitici il modo in cui il metabolismo funziona in principio, ad esempio una proteina aiuta a sintetizzare un'altra proteina e cos\u00ec via. Dopo la scoperta della doppia elica, venne formulato il dogma centrale della genetica secondo cui il DNA viene trascritto in RNA che viene tradotto in proteina. La struttura molecolare del DNA e dell'RNA, cos\u00ec come il metabolismo che mantiene la loro riproduzione, sono ritenuti essere troppo complessi per essere nati spontaneamente in una volta dal brodo primordiale.\nVari modelli dell'origine della vita sono basati sulla nozione che la vita sarebbe nata dallo sviluppo di un iniziale insieme autocatalitico molecolare che si evolse nel tempo. Molti di questi modelli che sono emersi dallo studio dei sistemi complessi predicono che la vita non sorse da una molecola con particolari tratti (come l'RNA) ma da un insieme autocatalitico."}
{"id": "1896386", "revid": "287204", "url": "https://it.wikipedia.org/wiki?curid=1896386", "title": "Made in America (album)", "text": ""}
{"id": "1896388", "revid": "289247", "url": "https://it.wikipedia.org/wiki?curid=1896388", "title": "La lunga notte di Halloween", "text": ""}
{"id": "1896390", "revid": "289247", "url": "https://it.wikipedia.org/wiki?curid=1896390", "title": "The Long Halloween", "text": ""}
{"id": "1896391", "revid": "124412091", "url": "https://it.wikipedia.org/wiki?curid=1896391", "title": "Liquid Kids", "text": "Liquid Kids, conosciuto in Giappone come , \u00e8 un videogioco arcade sviluppato e pubblicato dalla Taito nel 1990. In seguito \u00e8 stato convertito per PC Engine, Sega Saturn e proposto nella raccolta \"Taito Legends 2\" per PlayStation 2, PC e Xbox. Esiste anche una conversione per Amiga ad opera della divisione francese di Ocean Software, mai distribuita ufficialmente ma disponibile su Internet grazie al ritrovamento del master nel 2003.\nModalit\u00e0 di gioco.\nIl piccolo Hipopo (una creaturina che ricorda una sorta di incrocio tra ornitorinco e ippopotamo) deve salvare il suo immaginario paese di Woody Lake e i suoi amici intrappolati, in special modo la sua fidanzata Tamasun, dalle grinfie del malvagio capo dei demoni Fire Clown. Con le bombe ad acqua magiche deve colpire i nemici che rimarranno storditi per un certo lasso di tempo e col personaggio, per eliminarli definitivamente (ottenendo una ricompensa in oggetto), dovr\u00e0 camminarci sopra. Le stesse bombe possono essere usate anche per spegnere i fuochi e far crescere delle piante da usare come piattaforme. Alcune di queste rivelano delle porte che conducono a livelli nascosti o a scorciatoie per altri livelli (una caratteristica diversamente ereditata da \"The NewZealand Story\").\nLo stile di gioco \u00e8 simile a \"Bubble Bobble\", della stessa Taito, ma a differenza di esso \"Liquid Kids\" \u00e8 a scorrimento multidirezionale e l'obiettivo primario di ogni livello \u00e8 attraversarlo fino alla meta. Le ambientazioni dei diciassette livelli sono distribuite su sette diversi \"mondi\" e comprendono: giardini incantati, ghiacciai, fabbriche di giocattoli e dolciumi, rovine in stile egizio e, nel finale, il castello dove risiede Fire Clown. Alla fine di ogni mondo vi \u00e8 un boss rappresentato da un enorme giocattolo demoniaco, come un coniglio meccanico o una macchina per fare i pop-corn. Dopo ogni boss, compaiono due porte che conducono a due differenti livelli di quello successivo.\nCamei.\nIl protagonista del titolo, Hipopo, fa diverse apparizioni in altri giochi Taito: ad esempio, in \"Bubble Bobble II\" \u00e8 un personaggio speciale che viene evocato tramite una pergamena dell'evocazione, mentre in \"\" una sua versione gigante funge da oggetto bonus."}
{"id": "1896393", "revid": "289247", "url": "https://it.wikipedia.org/wiki?curid=1896393", "title": "Il lungo Halloween", "text": ""}
{"id": "1896396", "revid": "270833", "url": "https://it.wikipedia.org/wiki?curid=1896396", "title": "Campionato mondiale Superbike 2007", "text": "Il campionato mondiale Superbike 2007 \u00e8 la ventesima edizione del campionato mondiale Superbike riconosciuta dalla F.I.M..\nLa stagione ha preso il via il 24 febbraio a Losail, terminando il 7 ottobre a Magny Cours dopo 13 round.\nIl campionato piloti \u00e8 stato vinto da James Toseland sulla Honda CBR1000RR del team Hannspree Ten Kate Honda che ha preceduto di soli 2 punti Noriyuki Haga sulla Yamaha YZF-R1 del team Yamaha Motor Italia e di 18 punti Max Biaggi sulla Suzuki GSX-R1000 K7 del team Alstare Suzuki Corona Extra.\nIl titolo costruttori \u00e8 stato vinto, per la prima volta nella sua storia in questa competizione, dalla Yamaha.\nPiloti partecipanti.\nTutte le motociclette in competizione sono equipaggiate con pneumatici forniti dalla Pirelli.\nClassifiche.\nClassifica piloti.\nLa seconda gara del Gran Premio disputatosi sul circuito di Silverstone \u00e8 stata annullata, di conseguenza le gare valide per l'assegnazione dei punti furono solo 25 anzich\u00e9 le 26 previste.\nSistema di punteggio.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10|| width=6%|11|| width=6%|12|| width=6%|13|| width=6%|14|| width=6%|15|| width=6%|16&gt;\n!width=5%|Punti"}
{"id": "1896397", "revid": "135491", "url": "https://it.wikipedia.org/wiki?curid=1896397", "title": "Quinzaine des r\u00e9alisateurs", "text": ""}
{"id": "1896399", "revid": "174925", "url": "https://it.wikipedia.org/wiki?curid=1896399", "title": "Gerone II di Siracusa", "text": ""}
{"id": "1896400", "revid": "436907", "url": "https://it.wikipedia.org/wiki?curid=1896400", "title": "All I Want Is You", "text": "All I Want Is You \u00e8 un brano musicale degli U2, estratto come quarto ed ultimo singolo dall'album \"Rattle and Hum\" del 1988.\nDescrizione.\n\u00c8 il tema di chiusura del film \"Rattle and Hum\". Bono ha detto che questo brano \u00e8 una espansione della canzone \"With or Without You\" contenuta nel precedente album \"The Joshua Tree\". La canzone parla di amore, della volont\u00e0 di stare insieme che non contano i regali e le promesse impossibili ma che \u00e8 la volont\u00e0 dei due a tenerli uniti.\nAnche nel \"The Best of 1980-1990\" \u00e8 situata all'ultimo posto nelle tracce e dura quasi 10 minuti perch\u00e9 contiene come bonus track \"October\", canzone tratta dall'omonimo album.\nDel brano ne \u00e8 stata eseguita una cover dalla Royal Philharmonic Orchestra nel loro album del 1999 \"\". Inoltre anche i Goo Goo Dolls, i Jars of Clay, Mark Sholtez, i The Mission e le Bellefire hanno registrato una loro versione del brano.\nVideo musicale.\nIl video prodotto per \"All I Want Is You\" \u00e8 stato diretto da Meiert Avis e girato ad Ostia (quartiere di Roma) il 18 aprile 1989. Le scene sono state girate sulla spiaggia di Capocotta (la parte relativa al circo) e nel borgo di Ostia Antica (il funerale e l'acquisto dell'anello) a ridosso del Castello di Giulio II). Nel video, dal taglio molto cinematografico, i componenti degli U2 fanno soltanto una breve apparizione, lasciando spazio alla storia di un nano (interpretato da Paolo Risi) innamorato di una trapezista (interpretata da Paola Rinaldi). Alla fine del video uno dei due personaggi muore. Per risolvere i dubbi dei fans, The Edge ha rivelato che \u00e8 la trapezista a morire. Il video \u00e8 un omaggio a Federico Fellini, che proprio in quel periodo stava dirigendo il suo ultimo film \"La voce della luna\" poco distante dal set in cui giravano gli U2, ed al film del 1932 di Tod Browning, \"Freaks\".\nTracce.\nTesti di Bono, musiche degli U2."}
{"id": "1896403", "revid": "174925", "url": "https://it.wikipedia.org/wiki?curid=1896403", "title": "Antigono II di Macedonia", "text": ""}
{"id": "1896404", "revid": "174925", "url": "https://it.wikipedia.org/wiki?curid=1896404", "title": "Pirro dell'Epiro", "text": ""}
{"id": "1896406", "revid": "697352", "url": "https://it.wikipedia.org/wiki?curid=1896406", "title": "The Definitive Collection", "text": ""}
{"id": "1896410", "revid": "401052", "url": "https://it.wikipedia.org/wiki?curid=1896410", "title": "Fehrbellin", "text": "Fehrbellin \u00e8 un comune di abitanti del Brandeburgo, in Germania.\nAppartenente al circondario (\"Landkreis\") dell'Ostprignitz-Ruppin (targa OPR), Fehrbellin \u00e8 nota per l'omonima battaglia del 1675.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di Fehrbellin si divide nelle seguenti frazioni (\"Ortsteil\"):\nAmministrazione.\nGemellaggi.\nFehrbellin intrattiene \"rapporti d'amicizia\" (\"St\u00e4dtefreundschaft\") con:"}
{"id": "1896411", "revid": "486946", "url": "https://it.wikipedia.org/wiki?curid=1896411", "title": "Convento dei Cappuccini (Palermo)", "text": ""}
{"id": "1896413", "revid": "125485772", "url": "https://it.wikipedia.org/wiki?curid=1896413", "title": "Sport in Calabria", "text": "Lo sport in Calabria \u00e8 praticato in molti settori, sia a livello agonistico che amatoriale, sia per quanto riguarda gli sport pi\u00f9 comuni che quelli meno diffusi a livello nazionale.\nPrincipali societ\u00e0 sportive.\nCalcio.\nIl calcio \u00e8 lo sport maggiormente praticato nella regione.\nDi seguito si riporta l'elenco delle principali squadre calabresi e nell'ultima colonna \u00e8 riportata la categoria alla stagione 2021/2022:\nManifestazioni sportive.\nCiclismo su strada.\nLa tradizione ciclistica calabrese \u00e8 una delle pi\u00f9 importanti nel panorama del Meridione. La regione \u00e8 stata spesso sede di partenza o di arrivo del Giro d'Italia, e sulle sue strade, si svolge la pi\u00f9 importante competizione storica del Mezzogiorno, il Giro della Provincia di Reggio Calabria.\nGiro d'Italia in Calabria.\nDi seguito viene proposto l'elenco delle tappe del Giro d'Italia con partenza e/o arrivo in Calabria:\nDi seguito viene proposto l'elenco delle sedi di partenza e di arrivo delle tappe del Giro d'Italia che sono transitate dalla Calabria:\nGiro della Provincia di Reggio Calabria.\nIl Giro della Provincia di Reggio Calabria \u00e8 una corsa a tappe maschile, che si svolge annualmente nella provincia di Reggio Calabria. Dal 2005 al 2012 ha fatto parte del calendario dell'UCI Europe Tour, categoria 2.1. Nel 2013 il Giro non viene disputato. La corsa \u00e8 organizzata dallo Sporting Club 1917 di Reggio Calabria sin dalla prima edizione, tranne quelle del 2003, 2004 e 2005 che sono state organizzate dalla RCS Sport, in totale sono state disputate 64 edizioni.\nPrincipali impianti sportivi.\nStadi.\nDi seguito si riporta l'elenco degli stadi calabresi con pi\u00f9 di 2.000 posti, in ordine decrescente di capienza:\nPalasport.\nDi seguito si riporta l'elenco dei palasport calabresi con pi\u00f9 di 2.000 posti, in ordine decrescente di capienza:"}
{"id": "1896414", "revid": "1543377", "url": "https://it.wikipedia.org/wiki?curid=1896414", "title": "Betzin", "text": "Betzin \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896415", "revid": "1543377", "url": "https://it.wikipedia.org/wiki?curid=1896415", "title": "Brunne", "text": "Brunne \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896416", "revid": "436907", "url": "https://it.wikipedia.org/wiki?curid=1896416", "title": "When Love Comes to Town", "text": "When Love Comes to Town \u00e8 un brano musicale degli U2, estratto come terzo singolo dall'album \"Rattle and Hum\" del 1988. Il brano \u00e8 un duetto tra il gruppo irlandese e B. B. King.\nStoria.\nLa band irlandese conobbe B.B. King a Dublino: il cantante blues aveva appena finito un concerto e gli U2 andarono a conoscerlo nel camerino. In quell'occasione, B.B. King chiese a Bono se avesse voluto comporre un brano e lui rispose immediatamente di s\u00ec. Dopo un anno da quell'incontro, Bono propose il testo di questo brano: parlava del momento della passione di Ges\u00f9, in particolare del momento della crocifissione. B.B. King rimase molto colpito da questo testo.\nIl brano arriva primo nella Irish Singles Chart, quarto nella Recording Industry Association of New Zealand, sesto nella Official Singles Chart e decimo nei Paesi Bassi.\nVersione presente nel film Rattle and Hum.\nNel film Rattle and Hum, questo brano viene eseguito per una parte in studio, mentre la parte finale in versione live. All'inizio dell'esecuzione del brano Larry Mullen, il batterista degli U2, ferma la registrazione per un problema tecnico alla batteria. Il regista, inoltre, sospende alcune parti dell'esecuzione del brano per spostarsi su Bono che legge alcune strofe della canzone a B.B. King."}
{"id": "1896417", "revid": "1543377", "url": "https://it.wikipedia.org/wiki?curid=1896417", "title": "Dechtow", "text": "Dechtow \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896418", "revid": "174925", "url": "https://it.wikipedia.org/wiki?curid=1896418", "title": "Nicomede I di Bitinia", "text": ""}
{"id": "1896419", "revid": "287204", "url": "https://it.wikipedia.org/wiki?curid=1896419", "title": "Otto Stuppacher", "text": "Carriera.\nDebutta nel 1969 nella specialit\u00e0 delle corse in salita. Passa quindi al Campionato del mondo Marche Endurance giungendo terzo nella gara inaugurale del circuito di Zeltweg. Nel 1970 trova un ingaggio con la \"Bosch Racing Team\" con cui affronta il campionato europeo per vetture sport. L'anno seguente vince il campionato nazionale di corsa in Montagna, battendo anche un giovane Niki Lauda. Per alcune stagioni alterna l'impego nelle corse in salita con quello nelle gare Endurance ma senza risultati di rilievo, tanto da abbandonare la carriera automobilistica nel 1972. Ritorna tre anni dopo ancora nel campionato Endurance.\nNel 1976, un po' per caso, sbarca in Formula 1. Vince una gara organizzata dall\"'\u00d6ASC\" che mette in palio l'iscrizione al gran premio di casa con una Tyrrell 007 per i primi due concorrenti. Assieme a Stuppacher l'altro prescelto \u00e8 Karl Oppitzhauser. Entrambi per\u00f2 non sono ammessi a partecipare in quanto considerati poco esperti con una scelta quanto meno curiosa visto che la stessa \"\u00d6ASC\" organizza l'evento. Stuppacher non si perde d'animo e promuove una petizione presso i colleghi piloti per poter correre nelle gare seguenti.\nIl pilota austriaco riesce a noleggiare la Tyrrell per i tre gran premi seguenti. A Monza non si qualifica ma la contemporanea squalifica di tre piloti lo riammette alla partenza. Il pilota ha tuttavia gi\u00e0 abbandonato l'Italia, per cui perde la possibilit\u00e0 di correre. Nemmeno nelle restanti due occasioni (gran premi del Canada e degli Stati Uniti) sar\u00e0 capace di qualificarsi. Da allora se ne perdono le tracce.\nViene trovato privo di vita nel suo appartamento a Vienna nel 2001 e viene sepolto nel cimitero di Hernalser, a Vienna."}
{"id": "1896420", "revid": "1543377", "url": "https://it.wikipedia.org/wiki?curid=1896420", "title": "Deutschhof", "text": "Deutschhof \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896422", "revid": "149727", "url": "https://it.wikipedia.org/wiki?curid=1896422", "title": "Dreibr\u00fcck", "text": ""}
{"id": "1896423", "revid": "149727", "url": "https://it.wikipedia.org/wiki?curid=1896423", "title": "Kuhhorst", "text": ""}
{"id": "1896424", "revid": "834", "url": "https://it.wikipedia.org/wiki?curid=1896424", "title": "Definitive Collection", "text": ""}
{"id": "1896426", "revid": "149727", "url": "https://it.wikipedia.org/wiki?curid=1896426", "title": "Ribbeckshorst", "text": ""}
{"id": "1896427", "revid": "1543377", "url": "https://it.wikipedia.org/wiki?curid=1896427", "title": "Hakenberg", "text": "Hakenberg \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896430", "revid": "1543377", "url": "https://it.wikipedia.org/wiki?curid=1896430", "title": "Karwesee", "text": "Karwesee \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896433", "revid": "986213", "url": "https://it.wikipedia.org/wiki?curid=1896433", "title": "Susanna di Baviera", "text": "Biografia.\nEra figlia di Alberto IV di Baviera, duca di Baviera, e Cunegonda d'Austria. Le venne messo il nome di una sorellina nata nel 1499 e morta ad un anno.\nFu data in sposa a Casimiro di Brandeburgo-Bayreuth, margrevio del Brandeburgo-Kulmbach dal 1515 al 1527. Il matrimonio venne celebrato il 25 agosto 1518.\nRimase vedova il 21 settembre 1527.\nSuccessivamente fu data in sposa a Ottone Enrico del Palatinato. Il matrimonio venne celebrato a Neuburg nel 1529.\nDiscendenza.\nDal primo matrimonio con Casimiro di Brandeburgo-Bayreuth, Susanna ebbe cinque figli:\nDal secondo matrimonio con Ottone Enrico del Palatinato, invece, Susanna non ebbe figli."}
{"id": "1896434", "revid": "1543377", "url": "https://it.wikipedia.org/wiki?curid=1896434", "title": "K\u00f6nigshorst", "text": "K\u00f6nigshorst \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896436", "revid": "149727", "url": "https://it.wikipedia.org/wiki?curid=1896436", "title": "Fredenhorst", "text": ""}
{"id": "1896438", "revid": "1372005", "url": "https://it.wikipedia.org/wiki?curid=1896438", "title": "Binger M\u00e4useturm", "text": "La Binger M\u00e4useturm, conosciuta come \"Torre dei topi\", \u00e8 una torre della citt\u00e0 di Bingen am Rhein. \u00c8 situata su un'isola nel Reno presso la confluenza del Reno con il fiume Nahe.\nIl nome e le origini.\nIl nome ricorda la terribile leggenda, riportata anche nelle \"Deutsche Sagen\" dei fratelli Grimm sulla base di fonti medievali, dell'avaro vescovo di Magonza Attone II, attestata per la prima volta nel 1516. Attone II (\u2020 18 gennaio 970), dopo essersi rifiutato di aiutare il popolo durante una carestia, sostenendo che fossero topi che mangiavano il pane dei ricchi, ed aver rinchiuso i questuanti in un granaio cui avrebbe fatto appiccare il fuoco, si sarebbe rifugiato nella torre incalzato da torme di ratti, che lo avrebbero raggiunto e divorato vivo.\nAi tempi del romanticismo renano la torre ispir\u00f2, grazie alla triste leggenda che l'avvolgeva, numerosi scrittori fra i quali Clemens Brentano, Victor Hugo e Ferdinand Freiligrath.\nL'architettura.\nL'architettura della torre \u00e8 di stile neogotico. La torre venne eretta nella prima met\u00e0 nel XIV secolo, come torre di avvistamento e vigilanza del castello di Ehrenfels in possesso dell'arcidiocesi di Magonza. La denominazione di \"M\u00e4useturm\" avvolta nella leggenda e attestata per la prima volta nel 1516 e viene fatta derivare appunto dalla sua funzione: la parola \"maut\" in lingua gotica significa infatti \"esigere il dazio\".\nL'originario utilizzo dell'edificio come posto di dogana (\"Maut\") dell'elettorato di Magonza divenne obsoleto dopo le guerre rivoluzionarie francesi."}
{"id": "1896440", "revid": "729019", "url": "https://it.wikipedia.org/wiki?curid=1896440", "title": "Ferrovie Elettriche Abruzzesi", "text": "Ferrovie Elettriche Abruzzesi SpA era la societ\u00e0 privata che aveva ottenuta alla fine degli anni venti la concessione per la costruzione e la gestione della ferrovia Pescara-Penne aperta all'esercizio ferroviario il 22 settembre del 1929.\nLa crisi del trasporto su ferro determinata dall'inizio dello sviluppo del trasporto su gomma alla met\u00e0 degli anni trenta port\u00f2 la societ\u00e0 al fallimento per l'eccessivo disavanzo di esercizio. Un D.M del 1955 determin\u00f2 quindi l'istituzione della Gestione commissariale governativa della ferrovia Pescara-Penne.\nNel dopoguerra riorganizz\u00f2 il servizio spostandolo dal ferro alla gomma ed unendolo alle altre linee automobilistiche gestite dalla FEA. Venne cos\u00ec dismesso il vecchio tracciato ferroviario.\nDalla gestione governativa nacque, per effetto delle leggi di riordino del Trasporto pubblico locale, l'attuale societ\u00e0 gestore dei trasporti dell'area metropolitana di Pescara: Gestione Trasporti Metropolitani."}
{"id": "1896441", "revid": "149727", "url": "https://it.wikipedia.org/wiki?curid=1896441", "title": "Lobeofsund", "text": ""}
{"id": "1896442", "revid": "149727", "url": "https://it.wikipedia.org/wiki?curid=1896442", "title": "Mangelshorst", "text": ""}
{"id": "1896443", "revid": "149727", "url": "https://it.wikipedia.org/wiki?curid=1896443", "title": "Nordhof", "text": ""}
{"id": "1896445", "revid": "149727", "url": "https://it.wikipedia.org/wiki?curid=1896445", "title": "Sandhorst", "text": ""}
{"id": "1896448", "revid": "149727", "url": "https://it.wikipedia.org/wiki?curid=1896448", "title": "Seelenhorst", "text": ""}
{"id": "1896450", "revid": "253269", "url": "https://it.wikipedia.org/wiki?curid=1896450", "title": "David Conrad", "text": "\u00c8 noto per il ruolo di Jim Clancy nella serie televisiva \"Ghost Whisperer - Presenze\"; \u00e8 il pi\u00f9 giovane dei tre figli di un ingegnere ed una bibliotecaria.\nCarriera.\nNel 1996 recita nel film \"Biancaneve nella foresta nera\" con Sigourney Weaver e Sam Neill.\nNel 2003 \u00e8 sul set della serie tv \"Boston Public\", dove recita in 6 episodi.\nNella serie tv \"Ghost Whisperer\" prende parte a 107 episodi dal 2005 al 2010. \nInoltre recita un episodio (\"Rianimazione vietata\") nella serie televisiva \"Dr. House - Medical Division\" nel ruolo del dottor Hamilton, vecchio maestro di Eric Foreman."}
{"id": "1896451", "revid": "2160185", "url": "https://it.wikipedia.org/wiki?curid=1896451", "title": "Rodolfo Baldini", "text": "Biografia.\n\u00c8 noto al pubblico per aver interpretato \"Cesare Gomez\" nella soap opera di Rai 1 \"Incantesimo\" e per aver impersonato il \"mago Trofonio\" nel programma per bambini \"Solletico\". \u00c8 stato la voce di Wolf nella serie animata \"Carletto il principe dei mostri\".\nNel 1970 ha inciso un 45 giri con Ottavia Piccolo, attrice a cui in quel periodo era legato sentimentalmente .\nNella stagione televisiva 2009-2010 \u00e8 inviato nel programma \"Il fatto del giorno\" su Rai 2. Ha recitato anche nella pubblicit\u00e0 per le TV."}
{"id": "1896465", "revid": "71814", "url": "https://it.wikipedia.org/wiki?curid=1896465", "title": "Checks and balances", "text": ""}
{"id": "1896470", "revid": "1632387", "url": "https://it.wikipedia.org/wiki?curid=1896470", "title": "Live at Shepperton '74", "text": "Live at Shepperton '74 \u00e8 il secondo album dal vivo del gruppo musicale rock britannico Uriah Heep, pubblicato il 10 novembre 1986."}
{"id": "1896473", "revid": "92723", "url": "https://it.wikipedia.org/wiki?curid=1896473", "title": "Raptuz", "text": "Biografia.\nNasce a Rodano, nell\u2019hinterland milanese, e dopo le scuole dell\u2019obbligo si diploma alla \u201cScuola del fumetto\u201d di Milano dove apprende i fondamenti e le tecniche del disegno, dell\u2019illustrazione e della grafica pubblicitaria.\nNel 1987 inizia la sua carriera nella disciplina del writing. Il suo primo collettivo \u00e8 quello che diventer\u00e0 uno tra i pi\u00f9 importanti del writing italiano, la TDK (The Damage Kids, 1990), che nella prima formazione era composta anche da Skah, Mec, Sten, Reo e Rendo.\nNel 1991 parte per Los Angeles e entra nella storica crew di West Hollywood \u201cCBS\u201d, della quale \u00e8 tuttora onorato membro.\nVerso la met\u00e0 degli anni novanta insieme ai rapper J-Ax (allora membro degli Articolo 31) e Space One, fondano il collettivo Spaghetti Funk, con Gemelli DiVersi, DJ Enzo e Chief. Raptuz \u00e8 l'unico membro del collettivo a non dedicarsi alla musica (gli altri membri sono \u00e8 rapper o DJ). Segue inoltre i tour di J-Ax, Space One e dei Gemelli DiVersi in alcune tappe, eseguendo graffiti alle spalle degli artisti durante i concerti.\nTornato a Milano e diventato anche grafico e designer, Raptuz collabora negli anni con aziende e partecipa esibendosi live, in innumerevoli eventi e mostre; negli anni espone le sue opere in gallerie e musei importanti, come il PAC di Milano, La Triennale di Milano, il MART di Trento e Rovereto, e la Crewest Gallery di Los Angeles.\nDal 2006 (anno di fondazione) al 2008 \u00e8 stato presidente dell'\"Associazione italiana writers trib\u00f9 dell'indice\".\nNell\u2019autunno 2012 collabora al progetto di riqualificazione del Palapalestre di Ferrara con altri noti artisti di street art come Mendez, Human Alien, Vesod, Esck, Wer ed altri.\nNel 2017 torna a Milano per celebrare i 30 anni di attivit\u00e0 con High Frame Rate, solo show dedicato alla sua tecnica denominata \"Broken Window Futurism\". Raptuz realizza lavori di estremo impatto cromatico, altissima definizione nella composizione e nell'applicazione del colore,"}
{"id": "1896475", "revid": "84184", "url": "https://it.wikipedia.org/wiki?curid=1896475", "title": "Langen", "text": ""}
{"id": "1896480", "revid": "2121638", "url": "https://it.wikipedia.org/wiki?curid=1896480", "title": "Villa Wayne", "text": "Villa Wayne () \u00e8 un luogo immaginario dell'universo DC Comics, residenza di Bruce Wayne, alias Batman. Collocata nella periferia di Gotham City, costituisce anche il principale accesso alla Batcaverna, ricavata dalle caverne naturali presenti sotto la villa. L'unico altro abitante fisso della dimora \u00e8 il maggiordomo di Bruce Wayne, Alfred Pennyworth, che si occupa anche della manutenzione della villa stessa. Nel corso delle avventure di Batman, i diversi Robin che si sono succeduti hanno vissuto a Villa Wayne come ospiti.\nNonostante i primi fumetti di Batman mostrassero come Bruce Wayne avesse comprato la villa una volta adulto, gli autori hanno nel tempo modificato la continuity del personaggio, stabilendo che, invece, la villa \u00e8 appartenuta alla famiglia Wayne per generazioni e che Bruce Wayne l'ha ereditata alla morte dei genitori.\nDescrizione.\nLa villa viene quasi sempre rappresentata come un maniero di enormi dimensioni, circondato da un grande giardino. Spesso i disegnatori hanno arricchito la villa con torri, guglie, gargoyle e rosoni, mantenendo nel tempo un aspetto pseudogotico che \u00e8 diventato un tratto distintivo di Villa Wayne.\nAccesso alla Batcaverna.\nLe fondamenta di Villa Wayne poggiano su una grande caverna (abitata da numerosi pipistrelli), che Bruce Wayne ha scoperto da ragazzo e successivamente scelto come base operativa per le sue attivit\u00e0 di vigilante. L'accesso alla caverna dalla villa \u00e8 consentito da un passaggio segreto, la cui natura \u00e8 spesso variata nei diversi adattamenti cinematografici, animati e televisivi. Nel fumetto, l'accesso alla Batcaverna \u00e8 solitamente collocato dietro un orologio a pendolo, che nasconde un ascensore: per accedervi \u00e8 necessario collocare le lancette sulle 10:47 (ora della morte di Thomas Wayne e Martha Wayne, genitori di Bruce).\nL'attico alla Fondazione Wayne.\nPer circa un ventennio (dalla fine degli anni '60 all'inizio degli anni '80), Batman ha abbandonato la villa, trasferendo la sua residenza in un attico alla sommit\u00e0 della Fondazione Wayne, un grattacielo al centro di Gotham City che costituisce il centro delle attivit\u00e0 finanziarie del suo alter ego Bruce Wayne. Durante questo periodo, anche la Batcaverna \u00e8 stata trasferita in un livello sotterraneo del grattacielo stesso.\nLa decisione fu presa dopo che Dick Grayson (il primo Robin) lasci\u00f2 la villa per trasferirsi al college. In quell'occasione, Bruce Wayne valut\u00f2 che l'enorme villa era eccessiva per soli due inquilini (lui stesso e il maggiordomo) e che una posizione pi\u00f9 centrale rispetto alla citt\u00e0 avrebbe semplificato le sue attivit\u00e0 come Batman. Tuttavia, nei primi anni '80, il supereroe \u00e8 ritornato sui suoi passi, ritenendo la villa, poco accessibile agli estranei, un luogo migliore per nascondere la sua doppia vita.\nQuesto \"cambio di residenza\" ha trovato la sua trasposizione cinematografica nel film \"Il cavaliere oscuro\", anche se le motivazioni alla base del trasferimento sono state modificate: nella pellicola precedente, \"Batman Begins\", Villa Wayne veniva infatti rasa al suolo da Ra's al Ghul.\n\"Batman: Cataclisma\".\nDurante gli eventi narrati in ', Gotham City viene colpita da un violento terremoto il cui epicentro si trova a solo un miglio da Villa Wayne. L'edificio viene completamente distrutto e lo smottamento del terreno porta in superficie parte della Batcaverna, costringendo Bruce Wayne a ricostruire completamente la villa. Gli eventi sono narrati negli \"storyarcs\" di \"Batman: Cataclisma\", ' e \"\".\nLa villa viene completamente riprogettata e trasformata in una sorta di fortezza in stile gotico. La nuova Villa Wayne include anche dei pannelli solari sui tetti e un eliporto.\nAltre versioni.\n\"Batman &amp; Dracula: Red Rain\".\nNella miniserie \"Batman &amp; Dracula: Red Rain\", ambientata in un universo alternativo, Batman diventa un vampiro in seguito a uno scontro con Dracula. Le mutazioni che seguono al contagio portano il supereroe a sviluppare due enormi ali da pipistrello sulla schiena e a non tollerare pi\u00f9 la luce del sole. Impossibilitato a condurre di nuovo la sua vita come Bruce Wayne, finge la sua morte facendo saltare in aria Villa Wayne. Si trasferisce poi insieme ad Alfred in uno spartano seminterrato nel centro di Gotham City.\n\"Kingdom Come\".\nNella miniserie \"Kingdom Come\", realizzata da Mark Waid e Alex Ross, Villa Wayne viene rasa al suolo da Bane e Due Facce dopo che la vera identit\u00e0 di Batman \u00e8 stata rivelata al mondo. Tuttavia, la Batcaverna resta relativamente integra. Nell'ultimo capitolo della miniserie, Bruce Wayne ricostruisce la villa per farne un ricovero per i feriti della battaglia del Gulag.\nAltri media.\nTelevisione.\nPer la realizzazione della serie televisiva di Batman, le riprese esterne di Villa Wayne sono state girate al numero 380 di Saint Rafael Drive, a Pasadena in California. In questo telefilm, il passaggio segreto che portava alla Batcaverna era nascosto in una libreria: veniva attivato spingendo un busto di William Shakespeare. Dietro la libreria erano posizionate due pertiche in metallo, simili a quelle delle stazioni dei pompieri statunitensi, che consentivano un accesso diretto alla Batcaverna. Per motivi mai spiegati durante la serie, Batman e Robin saltavano sulle pertiche in \"abiti civili\" e ricomparivano nella Batcaverna con gi\u00e0 i costumi indosso.\nNella serie animata creata nel 1992, Villa Wayne compare diverse volte, con caratteristiche molto differenti rispetto al fumetto. La casa viene posizionata su una scogliera a picco sull'oceano e ricreata in stile Art d\u00e9co invece che gotico. La parte centrale del tetto, inoltre, presenta due guglie simmetriche che ricordano le orecchie della maschera di Batman.\nCinema.\nPer il lungometraggio di Tim Burton, \"Batman\", gli esterni di Villa Wayne sono stati girati a Knebworth House, una villa in stile gotico a nord di Londra. Gli interni sono stati per\u00f2 girati in un'altra villa nell'Hertfordshire.\nPer il film \"Batman - Il ritorno\", sempre diretto da Burton, \u00e8 stato utilizzato un modellino in scala per gli esterni, mentre gli interni sono stati ricreati nei teatri di posa di Burbank, California.\nIn \"Batman\", l'accesso alla Batcaverna avviene tramite un finto specchio nella sala delle armi, mentre in \"Batman - Il ritorno\" il passaggio segreto si trova all'interno di una vergine di Norimberga, attivata dallo spegnimento delle luci in un acquario.\nPer i lungometraggi \"Batman Forever\" e \"Batman &amp; Robin\", gli esterni di villa Wayne sono stati girati al Webb Institute di Glen Cove, nello stato di New York.\nIn \"Batman Begins\", sia gli interni che gli esterni di Villa Wayne sono stati girati presso le Mentmore Towers nel Buckinghamshire, in Gran Bretagna. In questa pellicola, l'accesso alla Batcaverna \u00e8 consentito da un ascensore, una volta parte del sistema ferroviario sotterraneo che collegava Villa Wayne alla citt\u00e0 di Gotham. Per accedere all'ascensore \u00e8 necessario comporre tre note specifiche su un pianoforte. La villa viene distrutta, nel corso della pellicola, da un incendio causato da Ra's al Ghul e il film termina con Bruce Wayne e Alfred che progettano la ricostruzione.\nNel film successivo, \"Il cavaliere oscuro\", Villa Wayne non compare mai, dal momento che Bruce Wayne decide di stabilirsi nell'attico alla sommit\u00e0 della Fondazione. La vecchia residenza \u00e8 tuttavia nominata brevemente da Alfred, che dice a Wayne che una volta ricostruita la villa potr\u00e0 passare dal non dormire in un attico al non dormire in un castello, e dal protagonista, che ne rivela l'ubicazione: una zona poco fuori Gotham chiamata Palisades. Nel terzo e ultimo film, \"Il cavaliere oscuro - Il ritorno\" viene scelta invece Wollaton Hall per rappresentare la nuova villa di famiglia.\nVideogiochi.\nVilla Wayne \u00e8 presente nei videogiochi ' e '\nNei videogiochi ' e ' Villa Wayne \u00e8 il luogo di alcune mappe sfida; Villa Wayne \u00e8 anche una mappa di gioco del DLC \"Batman Arkham Origins - Freddo, gelido cuore\" del videogioco \"\"."}
{"id": "1896484", "revid": "149727", "url": "https://it.wikipedia.org/wiki?curid=1896484", "title": "Dammkrug", "text": ""}
{"id": "1896485", "revid": "104485", "url": "https://it.wikipedia.org/wiki?curid=1896485", "title": "Snofru", "text": ""}
{"id": "1896486", "revid": "1543377", "url": "https://it.wikipedia.org/wiki?curid=1896486", "title": "Lentzke", "text": "Lentzke \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896488", "revid": "116160563", "url": "https://it.wikipedia.org/wiki?curid=1896488", "title": "Linum", "text": ""}
{"id": "1896490", "revid": "149727", "url": "https://it.wikipedia.org/wiki?curid=1896490", "title": "Manker", "text": ""}
{"id": "1896491", "revid": "46936", "url": "https://it.wikipedia.org/wiki?curid=1896491", "title": "Qualificazioni al Campionato CONCACAF 1969", "text": "Sono elencate di seguito le date e i risultati per le qualificazioni al Campionato CONCACAF 1969.\nFormula.\n12 membri CONCACAF: 7 posti disponibili per la fase finale. (come paese ospitante) e (come campione in carica) sono qualificati direttamente alla fase finale. Rimangono 10 squadre per 5 posto disponibili per la fase finale. Le qualificazioni si compongono di un unico playoff: \nPlayoff.\n si qualifica alla fase finale.\n si qualifica alla fase finale.\n si qualifica alla fase finale.\n viene squalificato, si qualifica alla fase finale.\n viene squalificato, si qualifica alla fase finale."}
{"id": "1896493", "revid": "149727", "url": "https://it.wikipedia.org/wiki?curid=1896493", "title": "Protzen", "text": ""}
{"id": "1896494", "revid": "1543377", "url": "https://it.wikipedia.org/wiki?curid=1896494", "title": "Tarmow", "text": "Tarmow \u00e8 una frazione del comune tedesco di Fehrbellin, nel \"Land\" del Brandeburgo."}
{"id": "1896496", "revid": "149727", "url": "https://it.wikipedia.org/wiki?curid=1896496", "title": "Walchow", "text": ""}
{"id": "1896498", "revid": "1272592", "url": "https://it.wikipedia.org/wiki?curid=1896498", "title": "Wall", "text": ""}
{"id": "1896500", "revid": "149727", "url": "https://it.wikipedia.org/wiki?curid=1896500", "title": "Wustrau-Altfriesack", "text": ""}
{"id": "1896501", "revid": "149727", "url": "https://it.wikipedia.org/wiki?curid=1896501", "title": "Altfriesack", "text": ""}
{"id": "1896502", "revid": "149727", "url": "https://it.wikipedia.org/wiki?curid=1896502", "title": "Wustrau", "text": ""}
{"id": "1896503", "revid": "149727", "url": "https://it.wikipedia.org/wiki?curid=1896503", "title": "Ziethenhorst", "text": ""}
{"id": "1896512", "revid": "1573940", "url": "https://it.wikipedia.org/wiki?curid=1896512", "title": "Leontopithecus caissara", "text": "Il leontopiteco faccia nera o caissara (Leontopithecus caissara ) \u00e8 un primate platirrino della famiglia dei Cebidi, endemico del Brasile.\nDescrizione.\nDimensioni.\nMisura circa 72 cm di lunghezza, di cui pi\u00f9 di met\u00e0 (43 cm) spettano alla coda, per un peso di circa 600 g.\nAspetto.\nIl pelo \u00e8 nero su collo, arti e coda, mentre il resto del corpo \u00e8 di colore dorato: attorno alla testa il pelo si allunga a formare una sorta di criniera.\nLe mani sono prive di pollici opponibili, mentre le dita sono lunghe ed affusolate, dotate di unghie simili ad artigli.\nBiologia.\nSi tratta di animali diurni, che durante la notte riposano in cavit\u00e0 dei tronchi d'albero: anche durante le ore pi\u00f9 calde del giorno cercano riparo nel folto della vegetazione, dove rimangono in stato d'inattivit\u00e0 fin quando la temperatura non si fa pi\u00f9 fresca. Per evitare che eventuali predatori terrestri (jaguarundi, uroni, ocelot) localizzino i punti dove questi animali si riposano, essi tendono a variarli periodicamente.Vivono in gruppi di 2-11 individui, formati da una coppia che tollera nel proprio territorio unicamente i propri figli di parti precedenti.\u00c8 una delle specie di mammiferi pi\u00f9 rare del mondo: si stima che la popolazione selvatica di questi animali non superi le 300 unit\u00e0.\nAlimentazione.\nSi tratta di animali perlopi\u00f9 frugivori, ma non disdegnano di integrare la dieta con altro materiale di origine vegetale (foglie, fiori) e animale (insetti, piccoli rettili)\nRiproduzione.\nLa stagione riproduttiva va da settembre a marzo: vengono dati alla luce solitamente due gemelli, che nascono gi\u00e0 provvisti di pelo e con gli occhi aperti. \u00c8 il padre, coadiuvato dai propri figli pi\u00f9 anziani, a portare i cuccioli durante gli spostamenti, lasciandoli alla madre ogni due-tre ore per la poppata. I cuccioli vengono svezzati attorno ai tre mesi d'et\u00e0 e raggiungono la maturit\u00e0 sessuale a un anno e mezzo se femmine, a due anni se maschi.\nL'aspettativa di vita di questi animali \u00e8 stimata attorno ai 25 anni in cattivit\u00e0.\nDistribuzione e habitat.\nLe specie di leontopiteci classificate sono quattro:\nLe quattro specie sono distribuite in diverse aree nella zona costiera sud-orientale del Brasile.\nAppena dopo la scoperta del leontopiteco faccia nera, si pens\u00f2 che questi primati fossero endemici dell'isola di Superagui, nello stato brasiliano di Paran\u00e1, dove godono di protezione particolare nell'Area di protezione ambientale di Guaraque\u00e7aba e nel parco nazionale di Superagu\u00ec, successive ricerche ne hanno accertata la presenza anche nella parte continentale del Paese, in un'area di circa 18.000 ettari che si estende anche nel vicino stato di San Paolo.\nConservazione.\nLa \"IUCN Red List\" classifica \"Leontopithecus caissara\" come specie in pericolo critico di estinzione (\"Critically Endangered\").\nIl leontopiteco faccia nera \u00e8 una tra le 25 specie di scimmie pi\u00f9 minacciate al mondo, dal 1995 l\u2019IP\u00ca, organizzazione non governativa brasiliana, ha iniziato a studiarlo e monitorarlo per scongiurarne l\u2019estinzione. Il programma ha previsto la valutazione dello stato di salute della popolazione, la localizzazione di alcuni gruppi attraverso il radiocollare per poter monitorare l\u2019home range, lo studio di aree sulla terraferma per future traslocazioni. Al fine di promuovere uno sviluppo sostenibile \u00e8 stato condotto anche uno studio dal punto di vista socio-economico per distogliere le comunit\u00e0 locali da attivit\u00e0 illegali, come il bracconaggio o lo sfruttamento della palma per il palmito, che danneggiano l\u2019ambiente e gli animali presenti.\nDopo parecchi anni di monitoraggio e diverse pubblicazioni finalizzate a una sempre maggiore conoscenza della specie nel 2015 il progetto \u00e8 stato momentaneamente sospeso.\nNel 2018 il programma di conservazione \u00e8 stato rilanciato dalla Wildlife Research and Environmental Education Society (SPVS \u00e8 l\u2019acronimo portoghese), ONG fondata nel 1984 nello stato di Paran\u00e0, e il Segretariato per le infrastrutture e l\u2019ambiente dello Stato di San Paolo, con la collaborazione di ICMBio, Fiocruz e altre istituzioni.\nMinacce.\nLe ricerche hanno rilevato che, anche se la maggior parte dell'habitat della specie \u00e8 inclusa in due aree pubbliche protette (Lagamar-Cananeia State Park e Superagui National Park), esistono minacce dirette quali la frammentazione dell\u2019habitat, deforestazione illegale, turismo non sostenibile e assenza di protezione in altre aree di presenza della specie. Inoltre, la bassa densit\u00e0 di popolazione e la ristretta area di distribuzione rende la specie vulnerabile ad eventi stocastici, malattie e cambiamenti climatici.\nRuolo dei giardini zoologici.\nIn Italia un importante contributo alla salvaguardia del leontopiteco faccia nera arriva dagli zoo. Il Parco Zoo Punta Verde \u00e8 stato il primo a lanciare la campagna \u201cSave the Caissara\u201d condotta dalla Punta Verde in situ Onlus con il sostegno del Parco Zoo Falconara, Giardino Zoologico di Pistoia e Parco Faunistico Valcorba.\nNel 2005 presso il Parco Zoo Punta Verde fu allestito, ed \u00e8 tutt\u2019ora presente, uno spazio dedicato al progetto di conservazione in Brasile, l\u2019\"Esquina do Brasil,\" punto di divulgazione e raccolta fondi per la salvaguardia della piccola scimmia.\nI fondi raccolti dalle strutture zoologiche sono stati destinati al finanziamento dei progetti di ricerca, incluso il salario dei ricercatori sul campo e all\u2019educazione delle popolazioni locali che vivono nella medesima area del Caissara. "}
{"id": "1896516", "revid": "767487", "url": "https://it.wikipedia.org/wiki?curid=1896516", "title": "Holly Johnson", "text": "Gi\u00e0 fondatore e membro dei Frankie Goes to Hollywood, il suo soprannome \"Holly\" \u00e8 ispirato a quello di Holly Woodlawn.\nBiografia.\nFiglio di Eric Johnson e Pat McGlouchlin, William (Holly) Johnson nasce a Liverpool il 9 febbraio 1960, come terzo di quattro figli.\nCarriera musicale.\nIl suo esordio musicale avvenne come bassista nel gruppo Big in Japan un gruppo musicale punk attivo dal 1977 al 1978 a cui segu\u00ec quello solista con i singoli \"Yankee Rose\" (1979) ed \"Hobo Joe\" (1980). Nello stesso periodo conobbe Peter Gill (batteria), Jed O'Toole (basso) e Brian Nash (chitarrista e cugino di quest'ultimo), formando un gruppo che prese il nome di \"Sons of Egypt\" e che si esib\u00ec in piccoli concerti locali prima di sciogliersi.\nDal 1980 e fino al 1987 \u00e8 stato il fondatore, frontman, cantante solista ed autore dei testi dei Frankie Goes to Hollywood, un gruppo musicale pop britannico (anche noto come FGTH), nonch\u00e9 colui che diede quel nome alla band. Tra i successi del gruppo figurano brani come \"Relax\" e \"The Power of Love\" di cui fu l'autore di testi e musiche.\nDopo lo scioglimento del gruppo avvenuto nel 1987, nel 1989 pubblic\u00f2 il suo primo album \"Blast\" da cui vengono estratti i singoli \"Love Train\" ed \"Americanos\" che corrispondono ai suoi piu grandi successi della carriera solista. Nel 1990 pubblica un remix album intitolato \"Hollelujah\" e nel 1991 un nuovo album inedito intitolato \"Dreams That Money Can't Buy\".\nNel novembre del 1991 gli viene diagnosticato il virus HIV e si ritira dalle scene musicali fino al 1994, quando registra un nuovo singolo intitolato \"Legendary Children (All of Them Queer)\" e prosegue la sua attivit\u00e0 di musicista e compositore, scrivendo il brano \"Love and Hate\" per Ry\u016bichi Sakamoto, con cui lo interpreta in duetto.\nNell'agosto 2011 si esibisce in uno show completo live al Rewind Festival a Henley-on-Thames, con un mix di successi dei Frankie Goes to Hollywood e di quelli da solista tra i quali \"Americanos\", \"Heaven's Here\" e \"Love Train\". Il 26 maggio 2013 si esibisce dal vivo durante l'As One in the Park Festival di Londra, eseguendo alcuni dei suoi successi del passato tra cui \"The Power of Love\".\nCarriera artistica.\nNel 1994 pubblica la sua autobiografia \"A Bone in My Flute\", edizioni Century (Random House).\nCome artista, espone le sue opere all'Alexander Palace di Londra nell'ambito del THE ART SHOW, poi nel 1996, sempre a Londra, per la Contemporary Art Fair. Nello stesso anno realizza una sua personale, \"The House Of Holly\", presso The Gallery di Londra, curata da Kate Chertavian e Wolfgang Kuhle e l'anno successivo presenta \"The Beatles Icon\" presso il Royal College of Art. Nel 2001 l'artista pop Sir Peter Blake lo invita a esporre il suo dipinto \"Cosmos Mariner (Destination Unknown)\" presso la Royal Academy, che ne produsse anche una cartolina postale. Nel 2003 due sue litografie (\"UK After the Rain\" e \"Diana Unicorn\") vengono esposte presso la Royal Academy of Art durante il Summer Show.\nUno dei suoi dipinti appare sulla copertina del singolo \"Angel\" di Kirsty MacColl."}
{"id": "1896517", "revid": "767487", "url": "https://it.wikipedia.org/wiki?curid=1896517", "title": "Free Running (videogioco)", "text": "Free Running \u00e8 un videogioco con tema sportivo, in cui il protagonista impersona un free runner, ossia un atleta che pratica free running e parkour.\nTrama.\nIl protagonista inizia con degli allenamenti che hanno come maestro S\u00e9bastien Foucan, uno dei Free Runner pi\u00f9 importanti al mondo. Successivamente si possono sbloccare tre zone, la \"Giungla urbana\" composta dalla palestra (dove il protagonista si potr\u00e0 allenare con Foucan), dalla casa, dalle abitazioni e dal mulino. La zona 2 \u00e8 la \"Zona portuale\", composta dal porto, dalla nave da carico e dal magazzino. La terza zona \u00e8 quella del \"Centro citt\u00e0\", composta dalla piazza, dal condominio e dal cantiere. Gli altri Free Runners che si incontrano durante il gioco sono tutti membri della crew Urban Freeflow."}
{"id": "1896522", "revid": "178920", "url": "https://it.wikipedia.org/wiki?curid=1896522", "title": "Sator Arepo Tenet Opera Rotas", "text": ""}
{"id": "1896530", "revid": "547034", "url": "https://it.wikipedia.org/wiki?curid=1896530", "title": "E sona mo'", "text": "E sona mo' \u00e8 il secondo album dal vivo pubblicato da Pino Daniele. L'album \u00e8 ricavato dai nastri registrati nelle esibizioni effettuate a Cava de' Tirreni il 22 e il 23 maggio 1993.\nSuccesso.\n\"E sona mo\"' fu il 49\u00ba disco pi\u00f9 venduto dell'anno, raggiungendo come picco nella classifica il 9\u00ba posto."}
{"id": "1896536", "revid": "88740", "url": "https://it.wikipedia.org/wiki?curid=1896536", "title": "Neve di primavera", "text": "Neve di primavera, scritto da Yukio Mishima nel 1968, \u00e8 il primo romanzo della tetralogia \"Il mare della fertilit\u00e0\", di cui fanno parte anche \"Cavalli in fuga\", \"Il tempio dell'alba\" e \"La decomposizione dell'angelo\", che costituisce l'opera pi\u00f9 matura e, allo stesso tempo, pi\u00f9 \"sontuosa\" del celebre scrittore giapponese.\nContenuti.\nLa tetralogia \"Il mare della fertilit\u00e0\" ha come protagonista Shigekuni Honda, nei vari periodi della vita di un uomo: la giovinezza, la maturit\u00e0, la mezza et\u00e0 e la vecchiaia. Anche se ufficialmente Honda \u00e8 il protagonista, in realt\u00e0 egli risulta essere semplicemente, in buona parte della tetralogia, lo spettatore narrante delle vicende di un altro personaggio primario.\nIn particolar modo, in \"Neve di primavera\", il protagonista vero \u00e8 Kiyoaki Matsugae, un giovane bellissimo e tremendamente complesso, che, per certi versi, ricorda molto il bel Yuichi di \"Colori proibiti\". Anche Kiyoaki, come Yuichi, infatti, \u00e8 terribilmente combattuto nella scelta fra l'adorazione per se stesso e i sentimenti verso le altre persone.\nIn \"Neve di primavera\", Mishima raggiunge forse l'apice dell'accuratezza nella descrizione dei sentimenti e degli stati d'animo dei personaggi.\nTrama.\nKiyoaki e Honda sono due diciannovenni, del Giappone del primo Novecento. Sono molto amici anche se sono due persone completamente differenti: Honda \u00e8 un intellettuale, totalmente razionale, che riesce a dare una spiegazione logica a qualsiasi cosa e che non trova posto per le passioni umane; Kiyoaki, invece, \u00e8 un giovane molto bello, delicato, ma perennemente combattuto all'interno del suo animo; \u00e8 consapevole di essere bellissimo, ma a causa del troppo amore per se stesso, non lascia posto agli altri anche un po' per paura di essere sopraffatto dai sentimenti. L'unica persona in grado di andare oltre la sua superficie e causargli un ulteriore sconvolgimento interiore \u00e8 la sua amica di infanzia Satoko. Inizialmente nega a se stesso di provare qualcosa nei confronti della ragazza ed addirittura si sente sopraffatto dai suoi atteggiamenti, ma col passare del tempo a Kiyoaki non resta che ammettere di esserne innamorato. Ma quando prende piena conoscenza dei propri sentimenti \u00e8 troppo tardi, ella \u00e8 stata promessa in sposa al figlio del Principe T\u014din. Da l\u00ec comincia tra i due una travagliata storia di incontri furtivi e passionali che, tuttavia, sfocer\u00e0 poi in tragedia."}
{"id": "1896539", "revid": "104458", "url": "https://it.wikipedia.org/wiki?curid=1896539", "title": "Aesti", "text": ""}
{"id": "1896544", "revid": "56818", "url": "https://it.wikipedia.org/wiki?curid=1896544", "title": "Agenzia Blue Moon", "text": ""}
{"id": "1896546", "revid": "104458", "url": "https://it.wikipedia.org/wiki?curid=1896546", "title": "Veneti della Vistola", "text": ""}
{"id": "1896548", "revid": "17792108", "url": "https://it.wikipedia.org/wiki?curid=1896548", "title": "Raef Lafrentz", "text": ""}
{"id": "1896549", "revid": "287204", "url": "https://it.wikipedia.org/wiki?curid=1896549", "title": "Lokaksema", "text": ""}
{"id": "1896551", "revid": "287204", "url": "https://it.wikipedia.org/wiki?curid=1896551", "title": "Zhi Qian", "text": ""}
{"id": "1896552", "revid": "1573940", "url": "https://it.wikipedia.org/wiki?curid=1896552", "title": "Speleomantes flavus", "text": "Il geotritone del Monte Albo (\"Speleomantes flavus\" ()) \u00e8 un anfibio urodelo della famiglia Plethodontidae, endemico della Sardegna.\nDescrizione.\n\"S. flavus\" \u00e8 la specie pi\u00f9 distante geneticamente da \"S. genei\" da cui deriva.\nLa femmina raggiunge i 14,6\u00a0cm, mentre i maschi 13,5.\nLa colorazione giallo - verdastra \u00e8 molto simile a quella di \"S. supramontis\".\nIl ventre \u00e8 privo di pigmentazione come in tutte le altre specie dell'isola e risulta essere biancastro.\nI giovani sono pi\u00f9 chiari e hanno un colore verde olivastro.\nDistribuzione e habitat.\n\u00c8 presente solo nella provincia di Nuoro, in particolare nel monte Albo, dal quale prende il nome, e nelle colline nord-est del monte Albo fino al fiume Posada."}
{"id": "1896554", "revid": "56818", "url": "https://it.wikipedia.org/wiki?curid=1896554", "title": "Moonlighting - Agenzia Blue Moon", "text": ""}
{"id": "1896555", "revid": "729019", "url": "https://it.wikipedia.org/wiki?curid=1896555", "title": "Speleomantes imperialis", "text": "Il geotritone imperiale (\"Speleomantes imperialis\") comunemente chiamato anche geotritone odoroso \u00e8 un anfibio urodelo della famiglia Plethodontidae, endemico della Sardegna.\nDescrizione.\n\u00c8 chiamato anche con l'aggettivo \"odoroso\" per l'intenso odore aromatico che emana in caso di pericolo assieme ad un abbondante liquido urticante.\nLe femmine sono pi\u00f9 grandi dei maschi e raggiungono rispettivamente i 15 e 13.5 cm.\nLa colorazione del dorso \u00e8 porporina con maculature gialle, mentre il dorso \u00e8 grigio - biancastro.\nNegli esemplari giovani la colorazione \u00e8 pi\u00f9 chiara e tendente al verdastro.\nDistribuzione e habitat.\n\u00c8 presente nella Sardegna centrale e sudorientale e si trova fino ai 1170 m sul monte Tonneri. L'areale \u00e8 esteso circa 1000 km2 e tra la provincia di Oristano, Nuoro e Cagliari.\nTassonomia.\nIl geotritone del Sarrabus, un tempo considerato sottospecie di \"S. imperialis\" (\"S. imperialis sarrabusensis\"), \u00e8 oggi riconosciuto come specie a s\u00e9 stante (\"Speleomantes sarrabusensis\")"}
{"id": "1896556", "revid": "287204", "url": "https://it.wikipedia.org/wiki?curid=1896556", "title": "Huiyuan", "text": ""}
{"id": "1896557", "revid": "262457", "url": "https://it.wikipedia.org/wiki?curid=1896557", "title": "Dao'an", "text": ""}
{"id": "1896562", "revid": "287204", "url": "https://it.wikipedia.org/wiki?curid=1896562", "title": "Faxian", "text": ""}
{"id": "1896563", "revid": "599013", "url": "https://it.wikipedia.org/wiki?curid=1896563", "title": "An Shigao", "text": ""}
{"id": "1896567", "revid": "287204", "url": "https://it.wikipedia.org/wiki?curid=1896567", "title": "Dharmaraksa", "text": ""}
{"id": "1896568", "revid": "287204", "url": "https://it.wikipedia.org/wiki?curid=1896568", "title": "Sengzhao", "text": ""}
{"id": "1896569", "revid": "1305772", "url": "https://it.wikipedia.org/wiki?curid=1896569", "title": "Poche parole", "text": "Poche parole \u00e8 una canzone scritta da Giorgia con il contributo di Emanuel Lo e cantata in duetto da Giorgia e Mina. Al brano ha dato molto risalto la stampa in quanto per la prima volta duettano due grandi artiste italiane.\nIl brano.\nCon Poche parole \u00e8 la prima volta che Mina, attiva sin dagli anni cinquanta, incide un duetto con una cantante Italiana, nel 2000, aveva inciso \"El se encuentrar\u00e1 entre tu y yo\" con M\u00f3nica Naranjo (brano destinato al mercato spagnolo mai uscito in Italia), non \u00e8 la prima volta che un singolo che vede la partecipazione di Mina viene pubblicato su un album di un altro artista, era gi\u00e0 successo con \"Amore Disperato\" incisa con Lucio Dalla ed inserita nell'album \"Lucio\" del 2003, lo stesso vale per \"Amiche mai\" inclusa in Pi\u00f9 di me del 2008 di Ornella Vanoni.\nIl brano \u00e8 uscito in radio il 1\u00ba agosto 2008 come quarto estratto dall'album di Giorgia \"Stonata\", nel quale \u00e8 contenuto. \u00c8 prodotto dalla stessa Giorgia e da Massimiliano Pani, il figlio di Mina che si occupa delle produzioni musicali della madre.\nSecondo quanto detto da Giorgia poco prima dell'uscita dell'album \"Stonata\", \"\"Mina ha dimostrato molta cura nei confronti della canzone lavorando col suo team sull'arrangiamento. Rispetto a quello originale \u00e8 stata aggiunta la chitarra elettrica e i cori composti dal maestro Gianni Ferrio\".\nGiorgia ha inoltre dichiarato che, quando ha scritto il brano, non sapeva ancora che l'avrebbe cantato assieme a Mina. \nLa canzone entra di diritto nel repertorio di Mina venendo inserito nell'album della Tigre \"Caramella\" (2010). La giornalista Marinella Venegoni cos\u00ec definisce la canzone su La Stampa: \"un'autentica, preziosa e divertita competizione di ugole\"\".\nTracce.\nDownload digitale"}
{"id": "1896570", "revid": "287204", "url": "https://it.wikipedia.org/wiki?curid=1896570", "title": "Huiguan", "text": ""}
{"id": "1896581", "revid": "701660", "url": "https://it.wikipedia.org/wiki?curid=1896581", "title": "Leontopithecus chrysopygus", "text": "Il leontocebo dalla groppa rossa o leontocebo dal sedere rosso o scimmia leonina nera (\"Leontopithecus chrysopygus\" ) \u00e8 un primate platirrino della famiglia dei Cebidi.\nDistribuzione.\nUn tempo la specie era diffusa in tutta la porzione centro-occidentale dello stato brasiliano di San Paolo, dove viveva nella foresta atlantica: attualmente, il suo areale \u00e8 limitato alle riserve di Morro do Diablo e Caiteus, per un'estensione totale di circa .\nDescrizione.\nDimensioni.\nMisura circa di lunghezza, di cui pi\u00f9 della met\u00e0 spetta alla coda, lunga circa in pi\u00f9 del corpo. Il peso si aggira attorno ai .\nAspetto.\nIl pelo \u00e8 lungo e folto, di colore nero uniforme, fatta eccezione per la parte posteriore delle cosce e la base della coda, ricoperte di pelo rosso-bruno (da qui il nome comune della specie).\nLa faccia e le mani sono nude e grigio-nerastre. La coda non \u00e8 prensile, mentre le zampe posteriori sono leggermente pi\u00f9 lunghe di quelle anteriori. Le mani sono sprovviste di pollice opponibile, mentre le dita sono munite di unghie appuntite, fatta eccezione per il pollice, che ha un'unchie larga ed appiattita.\nBiologia.\nSi tratta di animali diurni ed arboricoli: vivono in gruppi familiari composti da una coppia con la progenie di alcuni parti precedenti, mentre individui estranei al gruppo vengono scacciati anche violentemente. Ciascun gruppo occupa un territorio che varia in estensione in condizioni normali fra gli 80 e i 120 acri, ma con la distruzione dell'habitat e la diminuzione dello spazio vitale le dimensioni dei territori si sono rimpicciolite e non \u00e8 infrequente avere aree dove pi\u00f9 territori si sovrappongono.\nSi stima che la popolazione mondiale totale di questi animali non superi le 700 unit\u00e0.\nAlimentazione.\nSi nutrono principalmente di insetti e frutta: qualora riescano ad acchiapparli, non disdegnano di mangiare anche piccoli vertebrati come uccelli, serpenti e lucertole.\nRiproduzione.\nLa stagione riproduttiva cade durante la stagione delle piogge, fra settembre e marzo: la femmina mette al mondo due gemelli dopo una gravidanza di circa quattro mesi. Solitamente la specie forma coppie monogame, ma in alcuni gruppi \u00e8 stata osservata poliandria. I cuccioli vengono tenuti per le prime due settimane esclusivamente dalla femmina, dopo di che passano in consegna al maschio (o, in caso di poliandria, dai vari maschi, che si accoppiano promiscuamente con la femmina dominante) ed affidati alla madre solo per la poppata.\nEssi vengono svezzati attorno ai due mesi e mezzo d'et\u00e0 e raggiungono la maturit\u00e0 sessuale attorno all'anno e mezzo: solitamente si allontanano dal gruppo natio dopo tre anni.\nLa speranza di vita di questi animali \u00e8 di una decina d'anni in natura, mentre in cattivit\u00e0 arrivano facilmente a superare i 20 anni.\nCollegamenti esterni.\nImmagini di \"Leontopithecus chrysopygus\""}
{"id": "1896586", "revid": "287204", "url": "https://it.wikipedia.org/wiki?curid=1896586", "title": "Yijing", "text": ""}
{"id": "1896590", "revid": "262457", "url": "https://it.wikipedia.org/wiki?curid=1896590", "title": "Mahasanghika", "text": ""}
{"id": "1896591", "revid": "767487", "url": "https://it.wikipedia.org/wiki?curid=1896591", "title": "Serafin Zubiri", "text": "Biografia.\nArtista non vedente, ha iniziato la sua carriera musicale come solista nel 1987, dopo essere uscito dal gruppo Equus, nel quale era stato cantante e pianista dall'et\u00e0 di 17 anni.\nDal suo esordio ha registrato 6 album.\nHa rappresentato la Spagna all'Eurofestival 1992 con la canzone \"Star Dust\". Nello stesso anno ha registrato la colonna sonora del film Disney \"La bella e la bestia\", ottenendo un buon successo in Spagna. Nello stesso anno fu nella citt\u00e0 svedese di Malm\u00f6 per la TVE al Festival dell'Eurovisione con \"Todo esto es la m\u00fasica\", classificandosi al 14\u00ba posto su 23 partecipanti. Nell'anno 2000 vince Eurocanci\u00f3n, un concorso organizzato da TVE, rappresentando ancora una volta la Spagna in Eurovisione, questa volta dalla citt\u00e0 di Stoccolma con la canzone \"Colgado de un sue\u00f1o\" di Chema Pur\u00f3n, che alcuni considerano una sintesi nella sua carriera."}
{"id": "1896593", "revid": "287204", "url": "https://it.wikipedia.org/wiki?curid=1896593", "title": "Sarvastivada", "text": ""}
{"id": "1896596", "revid": "287204", "url": "https://it.wikipedia.org/wiki?curid=1896596", "title": "Sthaviravada", "text": ""}
{"id": "1896597", "revid": "767487", "url": "https://it.wikipedia.org/wiki?curid=1896597", "title": "Tammany Hall NYC", "text": "Tammany Hall NYC, anche abbreviati in THNYC, sono un gruppo rock di New York. La loro musica \u00e8 stata trasmessa in molti show televisivi come I Soprano, Into Character, Scrubs, It Takes a Thief e Sex and the City; inoltre \u00e8 stata utilizzata come colonna sonora del film Into the Fire e in un documentario sui ristoranti di New York, chiamato \"Eat this New York\".\nStoria.\nIl loro nome deriva dalla storica organizzazione politica newyorkese Tammany Hall. Il gruppo si \u00e8 formato nel 1997 ed ha cominciato subito a suonare in alcuni locali di New York. Riscossero immediatamente un certo successo e, nel 1999, pubblicarono il loro primo album, chiamato Getawayland e prodotto dalla Glass Records. L'anno seguente pubblicarono \"Back into the Bottle\", album acustico con una maggiore influenza folk rispetto al suo predecessore. A lanciare l'album fu la scelta di utilizzare \"Always on Sunday\" come colonna sonora della serie del 2002 di Sex and the City e \"Wait for You\" (un remix di \"Wait for Jane\") in una pubblicit\u00e0 della HBO. Inoltre \"Cindy\", \"To the Woman\" e \"Someone\" furono trasmessi nello show della NBC, Scrubs.\nBuddy, il loro terzo album, fu lanciato nel febbraio 2003 e vide il gruppo ritornare al mix di punk e rock alternativo che caratterizz\u00f2 il loro debutto. La canzone \"To the Woman,\" da questo album, fu trasmessa su Scrubs il 17 gennaio 2006. \"Cindy\", una versione remasterizzata da Back In The Bottle, fu mandata in onda sempre su Scrubs nell'ottobre 2003. Pi\u00f9 tardi, sempre nel 2003, fu pubblicata la colonna sonora di Eat This New York, che mostrava chiaramente tutte le influenze di Latino e Jazz della band.\nNel dicembre 2003 Tammany Hall NYC si esibirono dal vivo in onore di Howard Dean alla Roseland Ballroom di New York.\nNel luglio del 2005 la band ha pubblicato l'album \"Marathon\". Il 16 maggio 2006 il gruppo ha pubblicato la colonna sonora di Into The Fire.\nIl 24 maggio 2006 la versione del 2003 di \"Cindy\" \u00e8 entrata nelle 100 migliori canzoni su iTunes, con il nuovo album contenente tutte le colonne sonore di Scrubs (volume 2).\nIn aggiunta al suo lavoro con i Tammany Hall NYC, il cantante Stephen O'Reilly ha prodotto anche alcuni singoli da solo ed ha partecipato a numerosi film.\nStile.\nLa band stessa definisce il suo stile in questo modo: \"I Who senza la sordit\u00e0. I Matchbox Twenty senza la \"cross over-cheddar\". I Counting Crows senza il difetto delle band da Bar. I Wilco con la speranza. I Radiohead senza gli effetti aggiuntivi del computer. I Police senza gli anni 80. I Maroon 5 senza Stevie Wonder.\"\nMembri.\nL'attuale band \u00e8 composta da:\nRod Williams ha lavorato saltuariamente con la band come bassista."}
{"id": "1896598", "revid": "287204", "url": "https://it.wikipedia.org/wiki?curid=1896598", "title": "Vibhajyavada", "text": ""}
{"id": "1896600", "revid": "320578", "url": "https://it.wikipedia.org/wiki?curid=1896600", "title": "Agama-nikaya", "text": ""}
{"id": "1896605", "revid": "33751", "url": "https://it.wikipedia.org/wiki?curid=1896605", "title": "UD Almer\u00eda", "text": ""}
{"id": "1896606", "revid": "33751", "url": "https://it.wikipedia.org/wiki?curid=1896606", "title": "Josu\u00e9 Anunciado de Oliveira", "text": ""}
{"id": "1896609", "revid": "339392", "url": "https://it.wikipedia.org/wiki?curid=1896609", "title": "Comunit\u00e0 Montana del Gran Sasso", "text": ""}
{"id": "1896610", "revid": "52076", "url": "https://it.wikipedia.org/wiki?curid=1896610", "title": "Insula Tiberina", "text": ""}
{"id": "1896611", "revid": "52076", "url": "https://it.wikipedia.org/wiki?curid=1896611", "title": "Isola dei Due Ponti", "text": ""}
{"id": "1896612", "revid": "2091899", "url": "https://it.wikipedia.org/wiki?curid=1896612", "title": "Licaonia", "text": "Nella geografia antica la Licaonia era una grande regione all'interno dell'Asia Minore e a nord del Tauro. \nGeografia.\nLa Licaonia era delimitata a est dalla Cappadocia, a nord dalla Galazia, a ovest dalla Frigia e Pisidia, mentre a sud si estende la catena del Tauro dove confina con la regione anticamente conosciuta come Cilicia e nel periodo bizantino come Isauria; ma i suoi confini variarono molto con il tempo. Il nome non si trova nelle opere di Erodoto, ma viene menzionata da Senofonte come attraversata da Ciro il Giovane nella sua marcia attraverso l'Asia. L'autore descrive Iconio come l'ultima citt\u00e0 della Frigia e negli Atti degli Apostoli 14:6 Paolo, dopo aver lasciato Iconio, attraversa la frontiera e dichiara che Listra \u00e8 in Licaonia. Tolomeo, d'altra parte, include la Licaonia come parte della provincia di Cappadocia, alla quale era stata associata dai Romani per la parte amministrativa; ma le due regioni vengono chiaramente distinte sia da Strabone che da Senofonte e generalmente dalla autorit\u00e0.\nLa Licaonia viene descritta da Strabone come una regione fredda dagli elevati altipiani, che fornisce pascolo agli asini selvatici e alle pecore; oggigiorno le pecore abbondano ma gli asini selvatici sono praticamente sconosciuti. Aminta, re di Galazia, a cui la regione fu per un certo tempo soggetta, ebbe qui non meno di trecento greggi. \u00c8 parte dell'altopiano interno dell'Asia minore e ha un'altitudine di pi\u00f9 di 1000 metri. Presenta scarsit\u00e0 d'acqua aggravata in alcune zone dall'abbondanza di sale presente nel suolo, perci\u00f2 la parte nord, che si estende dalle vicinanza di Iconio fino al lago Salato e alle frontiere della Galazia \u00e8 quasi completamente sterile e possono venir coltivati solo dei piccoli appezzamenti. Il terreno, dove vi \u00e8 presenza d'acqua, \u00e8 fertile. Nell'antichit\u00e0 veniva posta grande attenzione all'immagazzinamento e alla distribuzione idrica e quindi molte terre ora sterili potevano venir coltivate e rifornire un gran numero di citt\u00e0.\nL'altopiano \u00e8 interrotto da qualche piccola formazione montagnosa, di carattere vulcanico, tra i quali il Kara Dagh a sud, poche miglia a nord di Karaman, che raggiunge i 2.288 metri, mentre il Karadja Dagh, a nord-est del primo, ha un'altezza inferiore e presenta una serie di sorprendenti crateri vulcanici. La montagne nel nord-ovest, vicino a Iconio e a Laodicea Combusta, sono la parte terminale della catena del Sultan Dagh, che attraversa una larga parte della Frigia.\nStoria.\nI Licaoniani sembra abbiano goduto in principio di una grande indipendenza nei confronti dell'impero persiano e similmente ai loro vicini isaurici erano un popolo di fuorilegge e pirati; ma il loro paese era attraversato da una delle maggiori linee naturali di comunicazione dell'Anatolia, che da Sardi ed Efeso andava fino alle porte cilicee; poche citt\u00e0 importanti nacquero lungo o vicino a questa via. La pi\u00f9 importante era Iconio, nella zona maggiormente fertile della provincia, la quale fu sempre considerata dai Romani come capitale del territorio anche se etnicamente era frigia. \u00c8 attualmente chiamata Konya ed \u00e8 stata la capitale del sultanato selgiuchide di Rum per molti secoli. Un poco pi\u00f9 a nord, immediatamente prima della frontiera con la Frigia si trovava Laodicea Combusta (ora Ladik), il termine \"Combusta\" veniva usato per distinguerla dalla Laodicea che si trovava in Frigia; a sud, vicino ai piedi del Monte Tauro, si trovava Laranda, adesso chiamata Karaman, che ha dato il suo nome alla provincia di Karaman. Derbe e Listra, che sono citate negli Atti degli Apostoli come citt\u00e0 considerevoli, si trovavano tra Iconio e Laranda. Vi erano molte altre citt\u00e0, divenute sedi episcopali in epoca bizantina. La Licaonia fu cristianizzata molto presto; la sua organizzazione ecclesiastica fu completamente strutturata nella sua forma finale durante il IV secolo, cos\u00ec come \u00e8 avvento per le altre regioni dell'Asia Minore.\nDopo la sconfitta di Antioco il Grande, la Licaonia fu data dai Romani a Eumene II, re di Pergamo. Intorno al 160 a.C., parte di essa, la Tetrarchia di Licaonia, fu aggiunta alla Galazia; nel 129 a.C. la met\u00e0 orientale (nei successivi 200 anni denominata di solito \"Licaonia proper\") fu data alla Cappadocia come undicesima strategia. Nella riorganizzazione delle Provinci\u00e6, 64 a.C., effettuata da Pompeo dopo le guerre mitridatiche, egli assegn\u00f2 la parte settentrionale della tetrarchia alla Galazia e la parte orientale all'undicesima strategia di Cappadocia. Il restante fu aggregato alla Cilicia. La sua amministrazione e l'organizzazione territoriale cambi\u00f2 comunque spesso sotto i Romani. Nel 371 la Licaonia fu per la prima volta creata come provincia separata. Attualmente \u00e8 parte del Konia vilyet.\nI Licaoniani sembrano aver avuto una identit\u00e0 nazionale distinta al tempo di Strabone, ma le loro affinit\u00e0 etniche sono sconosciute. La menzione della Lingua licaoniana negli Atti degli Apostoli (14:11) dimostra che la lingua nativa veniva parlata dal popolino a Listra intorno al 50 d.C. ed \u00e8 probabile che solo a causa dell'influenza del cristianesimo il greco abbia preso il suo posto. \u00c8 da notare che negli Atti degli Apostoli Barnaba viene chiamato Zeus e Paolo viene chiamato Hermes dai Licaoniani e questo porta molti ricercatori a credere che il licanoniano fosse un dialetto greco, se cos\u00ec fosse la lingua pi\u00f9 vicina ad esso sarebbe il greco cappadociano che \u00e8 classificato come dialetto greco separato. \nEsiste la teoria che il nome \"Licaonia\" sia la versione greca (influenzata dal nome greco di persona Licaone) di un originale \"Lukkawanna\", che potrebbe significare \"la terra del popolo Lukka\" in un'antica lingua anatolica correlata con l'ittita."}
{"id": "1896613", "revid": "52076", "url": "https://it.wikipedia.org/wiki?curid=1896613", "title": "Isola di San Bartolomeo", "text": ""}
{"id": "1896616", "revid": "52076", "url": "https://it.wikipedia.org/wiki?curid=1896616", "title": "Insula Aesculapi", "text": ""}
{"id": "1896617", "revid": "77358", "url": "https://it.wikipedia.org/wiki?curid=1896617", "title": "Lino Iannuzzi", "text": ""}
{"id": "1896618", "revid": "52076", "url": "https://it.wikipedia.org/wiki?curid=1896618", "title": "Insula Tiberis", "text": ""}
{"id": "1896620", "revid": "1543377", "url": "https://it.wikipedia.org/wiki?curid=1896620", "title": "Alfonso Maria Di Nola", "text": "Cresciuto a Gragnano, \u00e8 conosciuto per la sua opera di studioso di Storia delle religioni e di antropologia religiosa. Storico delle religioni e antropologo ha insegnato nelle Universit\u00e0 di Siena e di Roma e all'Istituto Universitario Orientale di Napoli. Dopo gli studi sugli apocrifi cristiani e sul misticismo ebraico, si \u00e8 occupato di religiosit\u00e0 popolare (1976), di folclore italiano (1983, 1994) e della figura del diavolo (1987). Ha diretto l\"Enciclopedia delle religioni\" (1970-76), della quale ha redatto tutte le voci sulle religioni non cristiane. All'antropologia della morte e del lutto sono dedicati i lavori degli ultimi anni (1995).\n\u00c8 stato componente, unitamente ad altri intellettuali italiani, della presidenza del comitato promotore dell\"Associazione culturale marxista\" fondata nel 1987.\nVita e opere.\nGli anni giovanili: dalla lotta sindacale agli studi sulla storia delle religioni.\nStudioso e lettore infaticabile, fin da ragazzo inizia ad interessarsi al tema della religiosit\u00e0 con un approccio dichiaratamente laico derivante dall'esperienza di lotta e dalla formazione marxiana acquisite durante gli anni Quaranta, periodo in cui viveva e lottava accanto agli operai dei pastifici di Gragnano condividendo con loro battaglie volte a denunciare le condizioni disumane nelle quali vivevano ed erano costretti a lavorare.\nQuest'ambiente diviene, come lui stesso scrive: \u00abLa mia universit\u00e0, un'autentica scuola di vita\u00bb. Formazione marxiana che acquisisce durante gli anni al liceo \"Plinio Seniore\" di Castellammare di Stabia, da insegnanti come i fratelli Libero ed Ennio Villone, il primo tra i capi del movimento anarchico italiano e direttore di \"Bandiera Rossa\", una delle prime riviste anarchiche italiane, il secondo militante del Partito Comunista.\nEntra, giovanissimo, clandestinamente, nel Partito Comunista napoletano vivendone in prima persona la storia iniziale insieme al gruppo di militanti rientrati dalla Tunisia, come Valenzi e Gomez d'Ayala. In questo periodo rifiuta pi\u00f9 volte l'offerta di candidature a cariche pubbliche, anzi ricorda, con rammarico, che \u00abla classe operaia, a Napoli, non \u00e8 mai riuscita ad esprimere un suo autentico rappresentante\u00bb, in quanto fra essa ed il marxismo \u00absi \u00e8 interposta la stratificazione tipicamente napoletana degli avvocati, un solo operaio, Fasano, fu eletto deputato, ma mor\u00ec tre giorni dopo\u00bb.\nLa collaborazione con Ugo Guanda.\nAlla fine degli anni Quaranta inizia la lunga e costruttiva collaborazione con l'editore Ugo Guanda che, passata la sconvolgente avventura dell'ultima guerra, riprende la sua attivit\u00e0 editoriale cercando di ricostruire, proprio su quel cumulo di macerie che ormai l'uomo era diventato insieme alle sue citt\u00e0, quelli che Alfonso Di Nola chiama \u00abi sentieri dell'anima\u00bb invitando a cercare dentro ognuno di noi la \u00abvena della sorgente seppellita\u00bb: la poesia.\nLa collaborazione con Guanda, saldata anche da un profondo rapporto d'amicizia, d\u00e0 vita ai suoi primi lavori: nel 1950 esce \"Autunno del mondo\" (Parma, Guanda, 1950) un volumetto di poesie che di Nola invia, subito dopo la fine della guerra, a Parma, spacciandolo come traduzione di testi raccolti dalla voce di un soldato tedesco. Il classico espediente letterario non serve a celare l'identit\u00e0 dell'autore e, nel 1950, la raccolta \u00e8 pubblicata con il suo nome.\nNel 1954, con la pubblicazione di \"La visione magica del mondo. Saggio di filosofia della religiosit\u00e0\" (Parma, Guanda, 1954), Di Nola inizia, ufficialmente, ad indagare scientificamente il mondo dell'esperienza religiosa con l'occhio del laico sempre rispettoso d'ogni dato culturale. Considerava l'esperienza religiosa una materia \u00abche in ogni caso concerne la parte pi\u00f9 umana dell'uomo, i temi della sua angoscia creaturale e della sua speranza, i suoi sogni, i grandi miti, le illusioni, le certezze di fede\u00bb. A distanza d'anni, Di Nola non si riconosce pi\u00f9 in questo libro, scritto fra i 18 e i 20 anni, che definir\u00e0 approssimativo, intriso di una visione ingenua e di motivazioni irrazionalistiche.\nIl suo primo lavoro sul campo pu\u00f2 essere considerato \"Cristo in tuta. La questione dei preti opera\"i . (Parma, Guanda, 1954), un'inchiesta sull'esperienza culturale e politica di quei preti francesi che lottavano a fianco della classe operaia, analizzandola \u00abcome forma di ribellione nei confronti di una Chiesa immobile e come riscoperta di un cristianesimo capace di sopravvivere, nel mutato contesto storico, solo se avesse compresa e fatta propria la causa della classe operaia\u00bb (\"Attraverso la storia delle religioni\", ibidem, p.\u00a09). \nNel 1957, con la pubblicazione del volume \"La preghiera dell'uomo. Antologia della preghiera di tutti i tempi e di tutti i popoli\" (Parma, Guanda, 1957), Di Nola propone uno straordinario viaggio attraverso le forme che in ogni tempo assumono i desideri, i bisogni, la religiosit\u00e0 di tutti i popoli del mondo. La preghiera, come nucleo essenziale di tutta la dinamica religiosa, viene a rappresentare l'eterno dialogo fra l'uomo e le sue divinit\u00e0, tra la creatura inchiodata al suo spazio e al suo tempo e le energie cosmiche: dall'ingenuo grido desolato del primitivo invocante protezione contro il fulmine o cibo per i suoi piccoli al complesso testo di una liturgia shintoista. La raccolta comprende testi appartenenti alle popolazioni tradizionali ed arcaiche di livello etnologico, ai popoli dell'America precolombiana, alla religione nazionale cinese, al Confucianesimo, al Taoismo, al Tibet, al Giappone, alle varie forme di Buddhismo, all'Induismo, all'Egitto, alla Mesopotamia, all'Iran, ai Greci e Romani e ai Cristiani. Opera tradotta in Inghilterra (Heinemann, 1961), Francia (Seghers, 1958), Stati Uniti (Obolensky, 1961) e Germania (Diederichs, 1963), ristampata in edizione ridotta in Germania (Ebner, 1977) e da ultimo in Roma, Newton Compton, nel 1988.\nQuesto vagare attraverso il misterioso mondo religioso dell'uomo e in particolare delle culture primitive porta Di Nola anche alla raccolta di un vasto materiale che esula dal campo della preghiera e della magia presentandoci un mondo, quello indicato come \"primitivo\" utilizzando un termine non appropriato, sotto un aspetto completamente nuovo e molto affascinante. Tale materiale \u00e8 stato riunito nel volume \"I canti erotici dei primitivi\" (Parma, Guanda, 1961, II ed.1964, ripubblicato negli anni Settanta a Roma da Lato Side; e a Milano, Garzanti, 1971). Antologia in cui Di Nola raccoglie il meglio dei patrimoni d'amore e di poesia salvati dagli etnologi negli ultimi decenni presso i popoli \"primitivi\".\nTappa finale di questo affascinante viaggio pu\u00f2 essere considerato il volume \"Dal Nilo all'Eufrate. Letture dell'Egitto, dell'Assiria e di Babilonia\" (Novara, Edipem, 1974) dove sono raccolti testi, documenti, inni, miti, racconti e poesie profane di un mondo, quello vicino-orientale, che, nonostante la distanza millenaria fra noi e loro, rappresentano le radici dalle quali fluisce la nostra attitudine a trasformare la creazione poetica e narrativa in segno.\nL'interesse per i Vangeli apocrifi.\nNegli anni Sessanta Di Nola traduce e cura, sempre per Guanda, i testi apocrifi neotestamentari dei Vangeli, pi\u00f9 volte ripubblicati anche da altri editori: \"L'evangelo arabo dell'Infanzia\" (Parma, Guanda, 1963); \"L'evangelo della nativit\u00e0\" (Pseudo-Matteo), (Parma, Guanda, 1963); \"Protovangelo di Giacomo: la nativit\u00e0 di Maria\", (Parma, Guanda, 1966), poi ripubblicati in un volume unico dal titolo \"Vangeli apocrifi. Nativit\u00e0 e infanzia\", (Parma, Guanda, 1977, 1986, 1993; Roma, Lato Side, 1979, con un'intervista di Michele Straniero; Milano, TEA, 1996). Traduzione integrale di tre testi riguardanti la nativit\u00e0 della Madonna e l'infanzia di Ges\u00f9, con un'appendice di documenti che integrano e illuminano alcune tematiche presenti in essi. Nascita verginale di Maria, la sua adolescenza, il matrimonio con Giuseppe, la nascita di Ges\u00f9, i miracoli, i giochi, la scuola; Ges\u00f9 che ammansisce i draghi, entra nella tana della leonessa, apre le acque del Giordano, caccia i demoni, svela i misteri dell'alfabeto e dell'astronomia...Leggende solo apparentemente ingenue, presenti da sempre nella tradizione popolare. Per secoli se n'\u00e8 fatta una lettura a livello popolare seguendo i toni di narrazione fantastica del testo, perdendo di vista la complessit\u00e0 e ricchezza dei contrasti dottrinali e delle dispute teologiche che stanno dietro a questo quadro di spontaneit\u00e0 e gratuit\u00e0 narrativa solo apparente.\nAncora dalla tradizione apocrifa, relativa alla vita e agli insegnamenti di Cristo e delle prime comunit\u00e0 dei suoi seguaci, trae origine il volume \"Parole segrete di Ges\u00f9\", (Boringhieri, Torino, 1964; ristampato da Lato Side, Roma, 1980, e da Newton Compton, Roma, 1989 con il titolo \"Ges\u00f9 segreto. Ascesi e rivoluzione sessuale nel cristianesimo nascente\"). In quest'opera s'illustrano e commentano, in una visione interdisciplinare, i \"loghia\" (\u00able cose dette\u00bb) e gli \"agrapha\" (\u00able cose non scritte\u00bb) pi\u00f9 significativi di un mondo agitato e affascinante quale era quello del cristianesimo primitivo animato da polemiche furibonde sulla figura di un \"Ges\u00f9 segreto\", \"diverso\", quale emerge da questa tradizione apocrifa (\u00abnascosta\u00bb).\nNel 1966 traduce e cura per Vallecchi (Firenze, ristampato a Roma nel 1980 da Newton Compton) \"La storia dei re magi\" di Giovanni di Hildesheim, monaco carmelitano tedesco del XIV secolo, proponendo una lettura critica del fugace episodio evangelico dei Magi che, al di l\u00e0 del compiacimento per il fantastico, riconduce a tutte le fonti parallele greche, siriache, latine e sassoni.\nSempre all'interno di questa tradizione apocrifa Di Nola individua un ulteriore percorso, quello \"apocalittico\". Proprio a questa visione del mondo apocalittica, quale si svilupp\u00f2 nella storia cristiana, Di Nola dedica un nuovo lavoro, \"Apocalissi apocrife\" (Parma, Guanda, 1978; rist. Milano, TEA, 1993), proponendo un viaggio verso mondi oggi non pi\u00f9 credibili ma comunque verso la dimensione di un quadro culturale nel quale l'istinto apocalittico, sottostante ad ogni epoca, si delinea in una sua chiarezza e decodificabilit\u00e0 immediate di immagini. I testi esaminati, non da un punto di vista filologico ma contenutistico, cio\u00e8 con un criterio fondato sulla sostanza dei temi individuati in essi, non appaiono come distanti esercitazioni dotte di monaci, ma come base e origine di un disagio del tempo sempre riemergente, in ogni epoca, ininterrottamente fino a noi, quindi una sequenza fra pensiero apocalittico cristiano tardo-antico e apocalitticit\u00e0 presente.\nGli anni dell'Enciclopedia.\nSono anni, questi, molto intensi e prolifici per Di Nola che, nella volontaria rinunzia ad ogni ambizione accademica, e al di l\u00e0 delle numerose pubblicazioni gi\u00e0 elencate, \u00e8 venuto maturando un alto livello di specializzazione nella ricerca storico- religiosa portando avanti un progetto complesso ed immenso nello stesso tempo, a cui dedicher\u00e0 ben dieci anni di lavoro, per quindici ore il giorno, che culminer\u00e0 con la pubblicazione di un'opera monumentale l\"Enciclopedia delle religioni\" (6 voll., Firenze, Vallecchi, 1970-1976).\nIl metodo utilizzato da Di Nola, nel redigere le voci dell'Enciclopedia, \u00e8 quello proprio della scuola storica italiana avviato da Raffaele Pettazzoni e consiste nell'analizzare la fenomenologia e la tipologia religiosa come fatti culturali con metodo storico- scientifico e soprattutto antropologico. Infatti per lui il confine tra la storia delle religioni e l'antropologia \u00e8 estremamente labile, o non esiste affatto.\nLe notevoli capacit\u00e0 di sistemazione teorica e di lucidit\u00e0 descrittiva riconosciute nel grande successo internazionale della Enciclopedia delle religioni rendono Di Nola un indispensabile collaboratore in opere che segnano la storia della cultura italiana quali l'Enciclopedia (Einaudi), per cui redige voci come \u00abEnigma\u00bb (vol. V, pp.\u00a0439\u2013462, 1978), \u00abLibro\u00bb (vol. VIII, pp.\u00a0260\u2013286, 1979), \u00abOrigini\u00bb (vol. X, pp.\u00a0199\u2013218, 1980) e \u00abSacro/Profano\u00bb (vol. XII, pp.\u00a0313\u2013366, 1981); l'Enciclopedia Italiana (Treccani) con le voci \u00abReligioni, storia delle\u00bb e \u00abRazzismo\u00bb; l'Enciclopedia Europea (Garzanti), il Dizionario degli Istituti di Perfezione (Ed. Paoline), e la voce \u00abReligione\u00bb del Vocabolario della lingua italiana (Zanichelli).\nNel 1974 pubblica \"Antropologia religiosa\" (Firenze, Vallecchi, ristampato a Roma, Newton Compton, 1984), che Pier Paolo Pasolini definisce \u00abun vero e proprio \"Manifesto\" che potrebbe addirittura aprire, nel nome, sia pur tutelare, di de Martino e magari di Pettazzoni, la \"via italiana\" alla storia delle religioni\u00bb. Un testo con il quale Di Nola si inserisce, nonostante la scarsa accoglienza da parte del mondo accademico, nella tradizione italiana di studi storico-religiosi tracciando un percorso autonomo e originale, interpretando i comportamenti socio-religiosi in una prospettiva antropologica attraverso lo studio di alcuni problemi religiosi e culturali.\nGli anni dell'insegnamento: una lettura \"laica\" del fatto religioso.\nIn questi anni Di Nola approda all'insegnamento universitario, prima ad Arezzo, sede staccata dell'Universit\u00e0 di Siena, titolare della cattedra di Storia delle religioni, dove comprende che bisogna fare un tipo di universit\u00e0 nuova che, rompendo con ogni accademia, coinvolgesse gli studenti nei problemi della propria cultura portandoli a scoprire le radici delle loro tradizioni direttamente sul campo. Frutto di questa sua metodologia sar\u00e0 una grossa inchiesta sul campo condotta in Casentino insieme agli studenti del suo corso (\"Inchiesta sul diavolo\", Bari, Laterza, 1979). Un'inchiesta con cui Di Nola mira a provare che la \"superstizione\", come momento negativo dello sviluppo storico, non \u00e8 soltanto un'eredit\u00e0 del profondo Sud, eredit\u00e0 negativa, anche se involontaria, degli studi di Ernesto de Martino, ma \u00e8 presente ovunque, anche in mezzo a comunit\u00e0 decisamente avanzate industrialmente, come possono essere quella toscana, quella torinese o dell'hinterland milanese.\nGli studenti si calarono nella loro realt\u00e0 e presero coscienza della situazione locale e dei suoi controsensi scoprendo un conflitto non risolto fra civilt\u00e0 tecnologica e mondo tradizionale, dove operai di fabbrica, capaci di costruire il mondo con le loro mani, hanno contemporaneamente bisogno della strega e della guaritrice: una forma di schizoidismo culturale determinato dalla mancanza di certezze, di valori, che determina una destabilizzazione delle coscienze che spinge alla ricerca dell'ignoto, dell'assurdo e del fantastico. Una societ\u00e0, quindi, in una fase di transizione caratterizzata da due piani inconciliabili, quello della tecnocrazia avanzata e quello dell'irrazionale e della ricerca di identit\u00e0 in cui il diavolo pu\u00f2 divenire il referente dell'identit\u00e0 perduta.\nContemporaneamente \u00e8 chiamato a Roma presso la Scuola di perfezionamento in Scienze storico-morali e sociali della Facolt\u00e0 di Filosofia dell'Universit\u00e0 \"La Sapienza\" come docente di Storia del folklore europeo, e nel Pontificia Universit\u00e0 Antonianum di Roma come professore di Storia delle religioni non cristiane.\nNel 1977 passa a Napoli all'Istituto Universitario Orientale dove terr\u00e0 la cattedra di Storia delle religioni fino al 1991, anno in cui \u00e8 chiamato a Roma presso la nascente Universit\u00e0 di Roma Tre a ricoprire lo stesso incarico e dove, contemporaneamente, gli \u00e8 affidata per tre anni la supplenza di Antropologia culturale.\nQuesti anni segnano una svolta nell'attivit\u00e0 scientifica di Alfonso Di Nola: l'inizio di un'intensa e continua ricerca sul campo che porter\u00e0 alla pubblicazione di testi che divengono dei classici dell'antropologia italiana postdemartiniana come \"Gli aspetti magico-religiosi di una cultura subalterna italiana\" (Torino, Boringhieri, 1976, e ristampato, sempre per i tipi di Bollati Boringhieri, nel 2001). Quest'opera raccoglie i risultati di un ciclo di ricerche compiute in Abruzzo fra il 1973 e il 1975.\nLa sua ricerca sulle tradizioni e sui fatti religiosi, lo portano, dopo una rigorosa verifica filologica senza lasciarsi fuorviare da facili comparativismi, a liberarli dal confinamento delle piccole realt\u00e0 locali riproponendo tali dati, appartenenti a una comune stratificazione europea e mediterranea, come momenti della storia universale. In quest'ottica si muove il volume \"L'arco di rovo. Impotenza e aggressivit\u00e0 in due rituali del Sud\" (Torino, Boringhieri, 1983) che ha come aree di ricerca fondamentalmente la Puglia, la Lucania, l'Abruzzo e il Molise.\nImpegno civile e divulgazione.\nStudi su l'ebraismo.\nSono, questi, anche gli anni dell'impegno civile e della divulgazione attraverso gli innumerevoli articoli sui maggiori quotidiani nazionali e riviste, i continui dibattiti televisivi e radiofonici che lo portano gi\u00e0 nel 1972 alla pubblicazione di un libro-documento sulla consistenza e diffusione dei fenomeni antisemitici ancora presenti in Italia: \"Antisemitismo in Italia. 1962/1972\", (Firenze, Vallecchi, 1972), affrontando e additandone le matrici culturali, sociali e politiche, in primo luogo quelle nazifasciste e allargando la ricerca anche ad aree che sembravano immuni da questa infezione: i cattolici di sinistra e la sinistra marxista, trovando anche qui, anche se occasionali, segni di cedimento e disorientamento che portavano, da posizioni antisioniste, ad uno slittamento verso posizioni antisemite.\nDi Nola vive le sue lontane origini ebraiche con pi\u00f9 orgoglio elaborando un rapporto particolare e privilegiato con l'ebraismo. Non a caso nel 1984 ripubblica un volume, edito a Napoli vent'anni prima dal titolo \"Magia e Cabbala nell'ebraismo medioevale\" (Napoli, S.T.E.M., 1964), per l'editore Carucci con il nuovo titolo \"Cabbala e mistica giudaica\", uno studio sui rapporti fra misticismo ebraico medioevale e correnti ascetiche cristiane e orientali.\nE ancora nel 1996, pochi mesi prima della morte, pubblica con gli Editori Riuniti \"Ebraismo e giudaismo\", una monografia di presentazione di base dell'ebraismo, ripresa, ma aggiornata, dalle voci da lui scritte per l'Enciclopedia delle religioni; e ancora, per i tipi dell'Istituto Poligrafico e Zecca dello Stato - Editalia, un ampio articolo dal titolo \"Ebrei, musulmani e zingari nella storia europea\" (in L'Europa dei popoli, vol. 2, pp.\u00a0285\u2013311), un saggio in cui descrive tre minoranze, tre diversit\u00e0 etnicoculturali, tuttora presenti in Europa, che si sono sottratte ai processi di totale assimilazione e di europeizzazione.\nL'Islam.\nNel 1989, dietro la spinta dei frequenti episodi di cronaca legati a fenomeni di intolleranza verso esponenti del mondo islamico in Italia ed immigrati del Nord Africa di religione musulmana, Di Nola scrive un libro (\"L'Islam\", Roma, Newton Compton, 1989, II ed. 1998) con l'intento di fornire soprattutto ai giovani la possibilit\u00e0 di comprendere una realt\u00e0 ricca e complessa, quella islamica, che non merita di essere identificata con l'intolleranza e il fanatismo ma portatrice di una cultura e di una religione grandi quanto quelle cristiana ed ebraica e che, quindi, disconoscere la loro valenza culturale significa vivere nell'ignoranza. Un libro quindi con un preciso obiettivo pedagogico pi\u00f9 che un approfondimento della dottrina islamica a cui far\u00e0 seguito la pubblicazione di una vita del Profeta Maometto (\"Maometto\", Roma, Newton Compton, 1996).\nLe superstizioni.\nSempre vigile contro ogni forma di occultismo e di abuso della credulit\u00e0 popolare e delle superstizioni, Di Nola, con uno scopo chiaramente etico-politico, pubblica una serie di volumi volti alla denuncia di forme di prevaricazione ideologica, a volte anche gravi, che determinano delle situazioni di violenza sulle persone, sugli uomini e soprattutto sulla mente degli uomini. Il primo di questi volumi a venire alla luce \u00e8 \"Il diavolo. La sindrome demoniaca sovrasta l'umanit\u00e0\" (Roma, Scipioni, 1980), seguito da \"Il diavolo\" (Roma, Newton Compton, 1987), tradotto in tedesco (Diederichs, 1990), in spagnolo (EDAF, 1992), in polacco (Universitas, 1997) e in ceco (Volvox, 1998). Oggetto di questo libro \u00e8 la figura del diavolo, nelle sue varie forme, nella sua storia presso le culture di tutto il mondo dall'antichit\u00e0 ad oggi.\nMa non sempre le superstizioni - come quella del diavolo - sono intese a danneggiare la figura dell'uomo a terrorizzarlo o ad allontanarlo dalla concreta realt\u00e0 del mondo, ci sono altre superstizioni che spesso hanno un valore terapeutico come le piccole nevrosi della vita quotidiana che servono a scaricare delle energie pericolose per l'uomo rapportandolo ad una fiducia, ad una sicurezza di essere che \u00e8 una necessit\u00e0 esistenziale, sono, quindi, meccanismi di rassicurazione, una valvola di falsa sicurezza, attraverso cui gli individui e i gruppi immaginano giustificazioni dei loro fallimenti, e che emergono con forza nei periodi storici in cui vi \u00e8 un'incertezza fondamentale sulla propria esistenza, come l'attuale, in cui si avvertono malessere e disagio. Quindi, sostiene paradossalmente Di Nola, le superstizioni \u00abse non ci fossero bisognerebbe inventarle\u00bb, e proprio ad esse dedica un volume \"Lo specchio e l'olio. Le superstizioni degli italiani\" (Bari, Laterza, 1993) un agile e divulgativo repertorio delle pi\u00f9 diffuse forme di superstizione degli italiani interpretate nel loro simbolismo, significato, origine e condito da guizzi di umorismo.\nIl mondo dell'infanzia.\nUn altro aspetto, della poliedrica figura di Alfonso Di Nola poco conosciuto pubblicamente, \u00e8 quello che riguarda il mondo dell'infanzia. Sempre vigile, attento e pronto a denunciare, attraverso i media, ogni tentativo di reificazione del bambino da parte degli adulti. Un'attenzione, avvertita come impegno etico e civile, che lo porta continuamente a diretto contatto con il mondo dell'infanzia e dell'adolescenza attraverso molteplici interventi nelle scuole romane di ogni ordine e grado, trovando sempre il modo di osservare i materiali prodotti dai bambini, invitando i docenti a riflettere sui significati espliciti o nascosti e soprattutto a prendere sul \"serio\" il mondo simbolico del bambino, a farlo emergere e rispettarlo, misurandosi con le differenze che abitano le nostre diverse identit\u00e0 e culture. A questo scopo, nel 1991, pubblica un volumetto \"La festa e il bambino\", Roma, Nuova Eri, che \u00e8 il risultato di un'inchiesta sul campo conclusasi in una serie di trasmissioni per la televisione italiana dal titolo \"L'et\u00e0 sospesa\".\nGli ultimi anni.\nNel 1995, ormai quasi del tutto privo di vista, pubblica, in due volumi, i risultati di una ricerca sul campo, portata avanti per pi\u00f9 di dieci anni, iniziata in Abruzzo e Molise, lungo le sponde del fiume Trigno, ed estesa poi a livello europeo: \"La morte trionfata. Antropologia del lutto e La nera signora. Antropologia della morte\" (Roma, Newton Compton). Con il titolo del libro, \"La morte trionfata\", l'autore vuole mettere in risalto il significato positivo e vitale del lutto come sistema rituale e tradizionale, comune a tutte le culture, attraverso cui l'uomo ha sempre trovato una risposta al disorientamento derivante dalla perdita della persona cara, consentendogli di superare il trauma della morte.\nNel secondo volume, \"La nera signora\", affronta il problema delle rappresentazioni e ideologie della morte ripercorrendo la grande variet\u00e0 delle esperienze umane che, \u00abrespingendo le consuetudini laiche del morire, affidano la sorte finale al gioco delle speranza e riscattano il gruppo dal coinvolgimento in esso\u00bb. L'uomo nel suo vissuto quotidiano vive, come se non dovesse mai morire, in una negazione della realt\u00e0, una realt\u00e0 disturbante ed inevitabile a cui, la morte drammatica ed improvvisa dell'altro, ogni volta ci richiama provocando, in noi e nel gruppo cui il morto appartiene, un trauma di angoscia, di smarrimento e di perdita della propria sicurezza storica. Tutte le culture, in diverse modalit\u00e0, hanno creato dei meccanismi di difesa o sistemi ideologici miranti ad attenuare e risolvere tali situazioni conturbanti sostituendo alla realt\u00e0 fisiologica della morte la diversa realt\u00e0 culturale della possibilit\u00e0 di un'altra vita proiettata nella sfera dell'immaginario e dell'ideologico.\nRiconoscimenti.\nAl nome di Di Nola sono intitolate diverse associazioni culturali, istituzioni e concorsi, fra cui: Il Centro studi tradizionali popolari \"Alfonso Di Nola\" (Cocullo), il Centro Studi Tradizioni Popolari \"Alfonso M. Di Nola\" di Sant'Andrea di Conza (AV), il Museo di Pulcinella di Acerra sezione \"Alfonso Di Nola\", il Centro Alfonso Maria Di Nola di Ferentino, il Centro di cultura e storia di Gragnano e Monti Lattari \"Alfonso Maria Di Nola\", il Concorso letterario 2001 per un saggio scientifico sui fenomeni paranormali."}
{"id": "1896621", "revid": "7", "url": "https://it.wikipedia.org/wiki?curid=1896621", "title": "Alfonso Maria di Nola", "text": ""}
{"id": "1896627", "revid": "52076", "url": "https://it.wikipedia.org/wiki?curid=1896627", "title": "Sacconi rossi", "text": ""}
{"id": "1896629", "revid": "767487", "url": "https://it.wikipedia.org/wiki?curid=1896629", "title": "Vlado \u010caplji\u0107", "text": "Carriera.\nGioc\u00f2 la maggior parte della sua carriera con lo \u017deljezni\u010dar. Tra la fine degli anni ottanta e l'inizio degli anni novanta milit\u00f2 nel e nella .\nCon la vanta quattro presenze e la vittoria della medaglia di bronzo alle Olimpiadi di . A livello di Nazionali giovanili partecip\u00f2 all'edizione 1979 del Campionato mondiale di calcio Under-20.\nDopo il ritiro ha svolto il compito di allenatore in Serbia."}
{"id": "1896637", "revid": "119217019", "url": "https://it.wikipedia.org/wiki?curid=1896637", "title": "Ipogeo celtico", "text": "L'ipogeo celtico di Cividale del Friuli consiste in una serie di ambienti sotterranei, scavati nella roccia. Ha uno sviluppo su pi\u00f9 livelli e a pi\u00f9 diramazioni. Gli studiosi sono ancora incerti sulla funzione originaria di questo monumento, che trova scarsi confronti. Alcuni propendono per un uso funerario in et\u00e0 celtica, altri ritengono che l'ambiente possa essere stato utilizzato in et\u00e0 romana o longobarda come carcere."}
{"id": "1896638", "revid": "110157", "url": "https://it.wikipedia.org/wiki?curid=1896638", "title": "Peter Ryom", "text": "Il suo catalogo \u00e8 considerato l'edizione standard delle opere di Vivaldi ed ha sostituito i precedenti cataloghi di Pincherle, Fanna e Rinaldi."}
{"id": "1896640", "revid": "174925", "url": "https://it.wikipedia.org/wiki?curid=1896640", "title": "Susa (Persia)", "text": ""}
{"id": "1896641", "revid": "287204", "url": "https://it.wikipedia.org/wiki?curid=1896641", "title": "Operazioni in Val Vestino", "text": ""}
{"id": "1896643", "revid": "944535", "url": "https://it.wikipedia.org/wiki?curid=1896643", "title": "Sara Sidle", "text": "Sara Sidle \u00e8 un personaggio della serie televisiva \"CSI - Scena del crimine\". \u00c8 interpretata dall'attrice Jorja Fox.\nSidle \u00e8 una scienziata forense e uno dei principali personaggi della serie televisiva, che ruota attorno alla Squadra Scientifica della contea di Clark, Nevada, che indaga sui casi di omicidio della citt\u00e0 di Las Vegas. Nei primi sette anni di \"CSI\", Sidle appare in ogni episodio, ad eccezione del \"pilot\" e di \"Assassini per caso\" della terza stagione, \"Jackpot\" dalla quarta e \"Hollywood Brass\" dalla quinta.\nSara Sidle ha acquisito una vasta base di fan nel corso degli anni. Un romantico rapporto tra Sidle e il suo supervisore, Gil Grissom, \u00e8 stato accennato nel corso del primo anno della programmazione, ma \u00e8 stato solo nella sesta stagione di \"CSI\" che il rapporto \u00e8 stato confermato e quindi reso definitivo, con una proposta di matrimonio nell'ottava stagione.\nNel settembre del 2007 erano circolate voci sul possibile abbandono di Jorja Fox del cast. I fan di tutto il mondo hanno invitato gli scrittori e i produttori a riconfermarla. Il tentativo si \u00e8 rivelato infruttuoso e nel mese di ottobre 2007 l'attrice ha abbandonato la serie televisiva.\nL'episodio \"Addio e buona fortuna\" (\"Goodbye and Good Luck\") dell'ottava stagione, interamente incentrato su di lei, \u00e8 l'ultimo in cui appare.\nSuccessivamente ritorna in quattro episodi della nona stagione in qualit\u00e0 di \"special guest star\" e in sedici episodi della decima stagione come personaggio ricorrente; infine torna nel cast principale nell'undicesima stagione come personaggio fisso.\nBiografia.\nSidle \u00e8 nata a Tomales Bay, a un'ora e mezzo da San Francisco. Suo padre era un uomo violento sia con la moglie che con i figli, fino a che la madre di Sara, Laura, non lo ha ucciso nel 1984.\nLa piccola Sara viene quindi data in affidamento e la madre rinchiusa in un manicomio perch\u00e9 schizofrenica (comparir\u00e0 nella serie nella dodicesima stagione).\nConsegue una borsa di studio e frequenta Harvard, per poi passare alla Graduate School presso l'Universit\u00e0 della California, Berkeley. Mentre \u00e8 a Berkeley, inizia un lavoro-studio a San Francisco presso l'ufficio del coroner e frequenta lezioni per stare al passo con i nuovi sviluppi del settore ed \u00e8 durante questi corsi che fa la conoscenza con Gil Grissom.\nQualche tempo pi\u00f9 tardi Gil la chiama perch\u00e9 ha bisogno di qualcuno al di fuori del team di Las Vegas. Sidle si reca quindi a Las Vegas dove contribuisce a risolvere alcuni problemi degli affari interni nell'ambito della CSI.\nAlcuni episodi pi\u00f9 tardi diventa un membro permanente degli investigatori del turno di notte di Las Vegas ed \u00e8 uno CSI Livello III presso l'Ufficio di presidenza LVPD Criminalistics, specializzata in materiali e l'analisi degli elementi.\nDopo aver visto un esperimento di Grissom su alcuni maiali morti, diventa vegetariana.\nRimane fino all'ottava stagione, poi comparir\u00e0 in alcuni episodi della nona e della decima stagione per poi ritornare nel cast principale nell'undicesima stagione."}
{"id": "1896656", "revid": "1519687", "url": "https://it.wikipedia.org/wiki?curid=1896656", "title": "Pietro Bruzzi", "text": "Biografia.\nNel 1909 \u00e8 uno dei redattori del popolare periodico anarchico \"La protesta umana\", successivamente va in Francia, poi negli USA e nuovamente in Francia, ed in ogni paese che lo ospita continua sia il lavoro di operaio che l'opera di proselitismo per la causa anarchica. All'avvento della Prima guerra mondiale riprende a muoversi tra Francia e Svizzera non volendo, coerentemente con gli ideali anarchici, partecipare a nessun conflitto.\nBruzzi per la sua attivit\u00e0 di anarchico e sostenitore dell'astensionismo, dopo diversi arresti viene condannato a morte in contumacia per diserzione. Ritornato in Italia nell'immediato dopoguerra, pu\u00f2 usufruire dell'amnistia per i condannati per diserzione. Si stabilisce a Greco, dove riprende il lavoro organizzativo ed il proselitismo per la causa anarchica. La polizia lo ritiene implicato nell'attentato al Teatro Diana di Milano, per cui dal 1921, nuovamente ricercato, si allontana ancora dall'Italia e trova rifugio in Russia, precisamente a Mosca, dove si mantiene col suo lavoro di operaio meccanico. Poco tempo dopo si trasferisce a Parigi, dove ricopre un ruolo di spicco fra i sindacalisti rivoluzionari francesi, in seguito si reca in Spagna sempre per lavoro politico inerente alla militanza anarchica, e viene arrestato nel 1933 a Barcellona.\nRinviato tramite estradizione in Italia, viene condannato a 5 anni di confino a Ponza; riesce a ritornare in libert\u00e0 solo nel 1942, stabilendosi a Milano e riprendendo il lavoro di operaio meccanico, e nel 1943 entra nella Resistenza.\nBruzzi inizia a pubblicare e a diffondere un periodico clandestino, \"L'adunata dei libertari\"; identificato, viene arrestato e sottoposto (da parte dei nazifascisti), per farlo confessare, a coercizione fisica e morale tramite tortura, e infine condannato a morte tramite fucilazione, avvenuta il 19 febbraio 1945.\nDopo la sua morte la formazione anarchica \"Brigate Malatesta\", numericamente rilevante, che agiva durante la Resistenza a Milano, di concerto con le Brigate Matteotti cambi\u00f2 il nome da \"Brigate Malatesta\" a Brigate Bruzzi Malatesta.\nBruzzi \u00e8 sepolto al Cimitero Maggiore di Milano."}
{"id": "1896662", "revid": "1915706", "url": "https://it.wikipedia.org/wiki?curid=1896662", "title": "Rivastigmina", "text": "La rivastigmina \u00e8 un inibitore delle acetilcolinesterasi e della butirilcolinesterasi dotato di buona capacit\u00e0 di attraversamento della barriera ematoencefalica e quindi svolge la sua azione farmacologica sia sulle acetilcolinesterasi \"centrali\" ( ossia del sistema nervoso centrale) che sulle \"periferiche\". \nViene commercializzata in Europa con i nomi Exelon o Prometax.\nIndicazioni.\nViene utilizzata nel trattamento della malattia di Alzheimer di grado lieve o moderato dove si \u00e8 dimostrata essere efficace sia nel miglioramento dei disturbi cognitivi sia nel rallentamento della progressione della malattia. \nLa rivastigmina \u00e8 efficace anche nella terapia della demenza associata alla malattia di Parkinson anche se i risultati sono modesti. \nEffetti indesiderati.\nGli effetti indesiderati pi\u00f9 frequenti, dovuti alla diminuzione di attivit\u00e0 delle acetilcolinesterasi periferiche, sono nausea e vomito talora di intensit\u00e0 e frequenza tali da indicare la sospensione del trattamento oppure si pu\u00f2 associare un antagonista muscarinico (p.es.: atropina a basse dosi)."}
{"id": "1896663", "revid": "1684799", "url": "https://it.wikipedia.org/wiki?curid=1896663", "title": "Antonio Sciortino", "text": "Membro della Societ\u00e0 San Paolo, \u00e8 l'attuale direttore del mensile religioso \"Vita pastorale\".\nBiografia.\nIl 20 settembre del 1980 \u00e8 ordinato sacerdote paolino. Compie gli studi teologici presso la Pontificia facolt\u00e0 teologica San Bonaventura, dove successivamente si licenzia in teologia morale alla Pontificia Universit\u00e0 Gregoriana.\nIn seguito si specializza in giornalismo presso l'Universit\u00e0 Cattolica del Sacro Cuore di Milano.\nNel 1984 entra nella redazione di \"Famiglia Cristiana\", come inviato speciale per seguire i viaggi di Giovanni Paolo II. Nel 1986 diventa giornalista professionista.\nNel 1987 \u00e8 responsabile del mensile \"Famiglia Oggi\", supplemento di \"Famiglia Cristiana\" dedicato alle tematiche familiari.\nNel 1988 diventa vice-direttore di \"Famiglia Cristiana\", nel 1992 \u00e8 condirettore.\nNel 1997 copre temporaneamente la carica di direttore fino al rientro di Leonardo Zega. Nel 1999 diventa infine direttore di \"Famiglia Cristiana\", carica che ricopre fino al 2016, dando una linea politica di indipendenza dai partiti e a favore della famiglia.\nSotto la sua direzione, il giornale ha incentivato gli interventi nella scena sociale e politica del Paese, talvolta con editoriali firmati di suo pugno, talvolta duri nei toni ma sempre rispettosi della dottrina sociale della Chiesa. Cura nel settimanale, la rubrica \"Colloqui col padre\", dove risponde alle lettere dei lettori, affrontando tematiche di ogni tipo.\nNel 2009 pubblica per Mondadori il saggio \"La Famiglia cristiana. Una risorsa ignorata\" in cui traccia un quadro della famiglia in Italia e delle politiche ad essa riferite, mentre nel 2010, per Laterza, esce \"Anche voi foste stranieri. L'immigrazione, la Chiesa e la societ\u00e0 italiana\" sulle tematiche relative all'immigrazione.\nOnorificenze.\nNel giugno del 2005 \u00e8 stato nominato Grande ufficiale da Carlo Azeglio Ciampi in occasione della Festa della Repubblica."}
{"id": "1896665", "revid": "52076", "url": "https://it.wikipedia.org/wiki?curid=1896665", "title": "Ponte Ferrato", "text": ""}
{"id": "1896674", "revid": "320578", "url": "https://it.wikipedia.org/wiki?curid=1896674", "title": "Barriera ematoencefalica", "text": ""}
{"id": "1896675", "revid": "104458", "url": "https://it.wikipedia.org/wiki?curid=1896675", "title": "Abbazia di Bobbio", "text": ""}
{"id": "1896686", "revid": "14480", "url": "https://it.wikipedia.org/wiki?curid=1896686", "title": "Commutatore di pacchetto", "text": ""}
{"id": "1896693", "revid": "1521569", "url": "https://it.wikipedia.org/wiki?curid=1896693", "title": "Girolamo De Rada", "text": "Biografia.\nFiglio di un pap\u00e0s della Chiesa bizantina italo-albanese, nato a Macchia Albanese nelle colline della Sila Greca, in provincia di Cosenza, De Rada frequent\u00f2 il Collegio Italo-Albanese di Sant'Adriano a San Demetrio Corone. Da giovane, sulla spinta del nuovo movimento culturale romantico, cominci\u00f2 a riscoprire la sua identit\u00e0 albanese occupandosi della raccolta del ricco folklore presente nell'Arberia (insieme delle comunit\u00e0 arb\u00ebreshe) d'Italia . Nell'ottobre 1834, seguendo i desideri di suo padre, si iscrisse alla Facolta di giurisprudenza dell'Universit\u00e0 di Napoli, ma il suo principale interesse era il folklore e la letteratura. Nel 1836 a Napoli De Rada pubblic\u00f2 la prima edizione del suo poema pi\u00f9 conosciuto in lingua albanese, i \"Canti di Milosao\" sotto il titolo italiano \"Poesie albanesi del XV secolo - Canti di Milosao, figlio del despota di Scutari\". Dovette per\u00f2 abbandonare presto i suoi studi a causa di un'epidemia di colera a Napoli, ritornando a casa in Calabria.\nLa sua seconda opera, \"Canti storici albanesi di Serafina Thopia, moglie del principe Nicola Ducagino\" (Napoli 1839), fu confiscata dalle autorit\u00e0 borboniche perch\u00e9 De Rada era accusato di affiliazione con gruppi di cospiratori durante il Risorgimento italiano. L'opera fu ripubblicata con il titolo \"Canti di Serafina Thopia, principessa di Zadrina nel secolo XV\" (Napoli 1843) e anni pi\u00f9 tardi in una terza versione dal titolo \"Specchio di umano transito, vita di Serafina Thopia, Principessa di Ducagino\" (Napoli 1897). La sua tragedia storica in italiano \"I Numidi\" (Napoli 1846), approfondita mezzo secolo pi\u00f9 tardi come \"Sofonisba, dramma storico\" (Napoli 1892), ricevette scarso successo. Altra sua importante opera letteraria \u00e8 il poema \"Skanderbeku i pafan\" (\"Lo Scanderbeg sventurato\"), apparso in pi\u00f9 volumi tra il 1868 e il 1884. Nel 1848, De Rada fond\u00f2 il giornale \"L'Albanese d'Italia\", che comprendeva articoli anche in lingua albanese. Questo giornale politico bilingue, morale e letterario, con una tiratura finale di 3.200 copie, fu il primo periodico in lingua albanese in tutto il mondo. Prima che l'Albania diventasse un'entit\u00e0 politica, essa era gi\u00e0 una realt\u00e0 nelle opere di Girolamo De Rada. La sua visione di un'Albania indipendente crebbe, nella seconda met\u00e0 dell'Ottocento, e da un semplice desiderio letterario divenne elemento di sensibilizzazione e di aggregazione attorno ad un obiettivo politico connotatosi sempre pi\u00f9 realisticamente nel quale De Rada era passionalmente coinvolto; da qui partirono contatti con i maggiori intellettuali dell'Arberia, in particolare con Demetrio Camarda, Vincenzo Dorsa, Giovanni Emanuele Bidera, Domenico Mauro, Cesare Marini, Angelo Basile, Giuseppe Serembe, Francesco Antonio Santori, ecc., dell'Albania quali Thimi Mitko, Zef Jubani, Sami Frash\u00ebri, Faik Konica, ecc.) ma anche con figure importanti della cultura italiana quali Niccol\u00f2 Tommaseo, Cesare Cant\u00f9, Angelo De Gubernatis, ecc. e della cultura e della letteratura europea del tempo quali Elena Ghica - nota anche in Italia con lo pseudonimo di Dora d'Istria -, Alphonse de Lamartine, Victor Hugo, Fr\u00e9d\u00e9ric Mistral, ecc.\nDe Rada fu il precursore della \"Rilindja\" (\"rinascita\") politica e culturale arb\u00ebreshe oltre che l'iniziatore del romantismo albanese, grazie alla sua attivit\u00e0 politica e pubblicistica, ma soprattutto grazie alle sue opere letterarie molto apprezzate nei circoli italiani ed europei del tempo, riuscendo a dare un forte impulso alla diffusione delle idee albaniste anche nei Balcani, tra gli albanesi dell'antica madrepatria, che per tutto l'Ottocento erano ancora sotto il pesante giogo turco-ottomano, che li privava di quegli strumenti culturali, quali le scuole e i giornali, in grado di contribuire alla loro acculturazione e alla loro emancipazione politica e culturale. Attraverso i giornali da lui fondati e diretti quali il gi\u00e0 citato \"L'Albanese d'Italia\" (1848) e il \"Fjamuri Arb\u00ebrit\" (\"La Bandiera dell'Albania\", 1883-1887) e soprattutto con la sua opera letteraria, De Rada contribu\u00ec in maniera decisiva al sorgere e alla diffusione di una moderna coscienza identitaria sia all'interno della minoranza arb\u00ebreshe (albanese d'Italia), sia tra gli albanesi dei Balcani (Albania e Kosovo, ma anche Macedonia, Grecia e Montenegro), gettando le basi di una moderna e comune letteratura nazionale albanese. Attraverso i suoi scritti diffusi in tutti i circoli politici d'Europa, reclam\u00f2 l'indipendenza dell'Albania. Svolse la sua attivit\u00e0 letteraria per circa settanta anni contribuendo non poco alla rinascita nazionale albanese.\nLa sua opera la pi\u00f9 popolare in letteratura \u00e8 il poema lirico \"Canti di Milosao\", conosciuto in albanese come \"K\u00ebng\u00ebt e Milosaos\", una ballata romantica che mette in scena l'amore di Milosao, un immaginario giovane nobile nella Scutari del XIV secolo, che ritorna a casa da Tessalonica. Qui, nella fontana del villaggio, incontra Rina, la figlia del pastore Kollogre, e se ne innamora. La differenza di \"status\" sociale tra gli amanti impedisce a lungo la loro unione, finch\u00e9 un terremoto distrugge la citt\u00e0 e tutto ci\u00f2 che distingueva le classi sociali. Dopo il loro matrimonio, nasce un bambino. Ma il matrimonio non dura molto. Il bambino e la moglie di Milosao muoiono, e lui, ferito in battaglia, muore su una riva in vista di Scutari. I \"Canti di Milosao\" diedero anche forma ad un sistema alfabetico, incentrato sulla commistione di latino e greco, che, a seguito delle critiche mosse sull\"'Omnibus\" da Vincenzo Torelli, fu modificato nel 1839 all'interno dei ricordati \"Canti di Serafina Thopia\".\nL'Opera Omnia che comprende in dodici volumi tutte le opere a stampa del poeta di Macchia, \u00e8 stata pubblicata negli anni 2005-2018 presso Rubbettino Editore, con il sostegno dell'amministrazione comunale di San Demetrio Corone, a cura della Cattedra di Lingua e letteratura albanese dell'Universit\u00e0 della Calabria, sotto la direzione scientifica del prof. Francesco Altimari.\nMolte scuole, vie e piazze portano il suo nome nei paesi albanesi in Italia, in Albania, in Kosovo e nei paesi albanesi di Macedonia e Montenegro. Anche in Italia in molte citt\u00e0 (Cosenza, Catanzaro, Cassano Jonio) ci sono vie dedicate al Poeta. Nel cortile del Collegio italo-albanese di San Demetrio Corone si conserva il busto bronzeo del Vate, donato nel 1965 dalla Repubblica d'Albania a questa storica istituzione degli Albanesi d'Italia. Un altro monumento a De Rada \u00e8 stato donato nel 1978 alla sua comunit\u00e0 di origine, Macchia Albanese, dal Governo albanese."}
{"id": "1896697", "revid": "1524446", "url": "https://it.wikipedia.org/wiki?curid=1896697", "title": "Scottish Championship", "text": "La Scottish Championship \u00e8 la seconda divisione del campionato di calcio scozzese, e ha assunto il nome attuale nel 2013 cambiando quello originario di Scottish First Division.\nVi partecipano dieci squadre. La prima classificata \u00e8 promossa in Scottish Premiership, a patto che il suo stadio rispetti i requisiti previsti per l'iscrizione alla massima serie. L'ultima classificata, invece, retrocede in League One e la penultima spareggia con la seconda, la terza e la quarta classificata in League One.\nLe dieci squadre si affrontano quattro volte, guadagnando tre punti in caso di vittoria e un punto in caso di pareggio."}
{"id": "1896710", "revid": "124123", "url": "https://it.wikipedia.org/wiki?curid=1896710", "title": "Bartolomeo della Rocca", "text": "Biografia.\nDi origine ebraica, sembra che praticasse il mestiere di barbiere e, dopo aver trascorso diversi anni per le citt\u00e0 delle Romagna vaticinando un futuro spesso nefasto a chi gli si rivolgeva per conoscere il proprio destino, tornato a Bologna, scrisse la \"Chyromantie ac physonomie Anastasis\" (Rinascita della chiromanzia e della fisiognomica) pubblicato nel 1504 con l'approvazione del noto professore di filosofia e medicina Alessandro Achillini.\nTratta della fisiognomica, delle sue relazioni con l'astrologia, delle caratteristiche del corpo umano ai fini della valutazione del destino dell'uomo e della chiromanzia, la \u00abscienza\u00bb basata sullo studio delle linee della mano. Nell'opera, menziona anche un proprio scritto nel quale avrebbe predetto la morte violenta di diversi noti e potenti personaggi contemporanei, anche di Ermes Bentivoglio, figlio del signore di Bologna, Giovanni Bentivoglio, che per questo motivo lo avrebbe fatto assassinare: una morte violenta che, secondo la leggenda successiva, egli avrebbe previsto."}
{"id": "1896715", "revid": "282094", "url": "https://it.wikipedia.org/wiki?curid=1896715", "title": "Bartolomeo Cocles", "text": ""}
{"id": "1896722", "revid": "767487", "url": "https://it.wikipedia.org/wiki?curid=1896722", "title": "Dragon - La storia di Bruce Lee", "text": "Dragon - La storia di Bruce Lee (\"Dragon: The Bruce Lee Story\") \u00e8 un film biografico del 1993, diretto da Rob Cohen. Il lungometraggio ripercorre in maniera semi-romanzata la storia dell'attore Bruce Lee.\nTrama.\nIl film si basa sulle varie vicissitudini che vedono protagonista Bruce Lee durante la sua vita e che sono state racchiuse nel libro \"\" del 1975, scritto dalla vedova, Linda Lee. La pellicola mostra il rapporto con il padre, il viaggio che lo conduce negli Stati Uniti, l'inizio della sua carriera come attore, il rapporto con la moglie di origine svedese e altri grandi eventi, come l'apertura della prima scuola di Jeet Kune Do, arte marziale e filosofica, elaborata da Bruce Lee e proposta al mondo delle arti marziali.\nLa storia inizia con Bruce ancora bambino che viene introdotto allo studio delle arti marziali da suo padre, quando viveva ad Hong Kong. Il padre, infatti, sogna spesso che un demone lo attacca e gli porta via il piccolo Bruce; decide dunque di fargli prendere lezioni di arti marziali per permettere a suo figlio di difendersi da questo ipotetico attacco. Bruce continua ad imparare tale disciplina durante la sua crescita e durante una rissa in una sala da ballo, riduce in fin di vita un ragazzo inglese, nipote di un pezzo grosso. Per questo incidente, primo di una lunga serie che continuer\u00e0 anche in America, Bruce viene spedito dal padre a San Francisco, dove lavorer\u00e0 come lavapiatti in un ristorante, per poter guadagnare qualcosa. Ripresi gli studi, Bruce comincia a studiare filosofia e a dar vita ad una nuova disciplina marziale, che coinvolge i movimenti aggraziati della scherma e la potenza della boxe, evitando i kata.\nBruce, con l'aiuto della sua allora fidanzata Linda, decide di aprire una palestra di Jeet Kune Do, per iniziare a far conoscere le sue intenzioni con questa disciplina, aperta a persone di tutte le razze. Infatti, tra manoscritti e disegni di tattica, Bruce vuole che questa nuova disciplina venga riconosciuta e approvata dalle federazioni di arti marziali. Durante un combattimento con Wong Jack-man (scelto dalla comunit\u00e0 cinese per contrastare Bruce, 'colpevole' di insegnare le arti marziali ai non cinesi), Bruce riceve un brutto colpo che gli ferisce la schiena ma dopo una lunga e tormentata riabilitazione e anche grazie alla vicinanza di Linda, che lo sprona a reagire mettendo per iscritto il suo pensiero (il libro \u00e8 \"Il Tao del Jeet Kune Do\"), Bruce si rimette in sesto e torna a combattere.\nNella pellicola, appare un demone, con le sembianze di un guerriero completamente rivestito da una minacciosa corazza, che ogni tanto sfida Bruce ad un duello e queste lotte rappresentano le lotte interiori che Bruce Lee ha sempre dovuto combattere. Intanto, i due fidanzati devono affrontare l'odio che li circonda per via della loro relazione interrazziale.\nNon sono ben visti dalla gente, dato che Bruce \u00e8 di origine cinese e Linda di origini svedesi. La persona che pi\u00f9 si accanisce contro questa unione \u00e8 proprio la madre di Linda, Vivian, che rompe ogni contatto con lei fino alla nascita del loro primogenito, Brandon. Intanto, Bruce prende parte ad una dimostrazione televisiva della sua arte al torneo organizzato da Ed Parker, per poter condividere con il mondo la sua disciplina e dopo questa prova (durante la quale si prende la rivincita su Wong Jack-man), viene notato dal produttore televisivo Bill Krieger, che vede in lui delle potenzialit\u00e0 come attore. Decide di contattarlo e di offirgli la parte di Kato, nella serie Tv \"Il Calabrone Verde\".\nDopo il suo ingresso nel mondo del cinema, e dopo una lunga gavetta negli USA non priva di delusioni, Bruce torna ad Hong Kong per i funerali del padre, viene contattato dal produttore Philipp Tan e prende parte ad alcune pellicole di arti marziali, che gli danno la stabilit\u00e0 finanziaria e fama mondiale.\nIl successo per\u00f2 lo assorbe a tal punto da allontanarlo dalla famiglia. E quando Kriger si presenta a lui per offrirgli una parte in un grosso film di Hollywood (\"I tre dell'Operazione Drago\"), Bruce ha un diverbio con Linda: lei vorrebbe approfittarne per tornare in America e far cessare la vita troppo frenetica a Hong Kong, mentre Bruce, memore delle sofferenze patite, non vuole saperne di lasciare la citt\u00e0 asiatica.\nMa alla fine, quando Linda decide di tornare in America con i figli e senza di lui, Bruce si convince e accetta il ruolo.\nDurante le riprese ha una visione, l'ultimo combattimento col demone che lo tormenta sin dall'infanzia e che gli mostra la sua tomba: inoltre, il demone minaccia anche suo figlio Brandon.\nDopo un violento scontro, Bruce sconfigge la creatura, termina il film e si riconcilia con la famiglia.\nNelle scene finali viene rappresentata l'ascesa di Bruce Lee come attore e come preparatore atletico della nuova disciplina marziale, con la voce di Linda fuori campo che racconta della morte del marito e invita a ricordarlo per quello che ha fatto in vita:\nProduzione.\nIl film \u00e8 stato girato principalmente a Los Angeles, California. Altre riprese sono state effettuate in location esterne come Hong Kong, Macao, San Francisco.\nJason Scott Lee, l'attore di origine cinese, non ha alcuna parentela con Bruce Lee. La scelta cadde su di lui per la sua preparazione atletica: essendo infatti un discreto ballerino avrebbe potuto affrontare l'allenamento di Jeet Kune Do, disciplina della quale divenne successivamente un allenatore qualificato, addestrato da uno dei veri studenti di Bruce Lee, Jerry Poteet (1936\u20132012). Inizialmente, il ruolo di Bruce Lee venne offerto al figlio, Brandon Lee che rifiut\u00f2. Fatalmente, Brandon Lee mor\u00ec durante le riprese de \"Il corvo\", meno di due mesi prima dell'uscita della pellicola sulla vita di suo padre. Il film \u00e8 dedicato alla sua memoria, nei titoli di coda.\nVi fu inoltre candidato, per il ruolo medesimo, un altro attore di origini cinesi, Robin Shou.\nNel film non viene rappresentata, alla fine, la morte di Bruce Lee avvenuta il 20 luglio 1973 a Hong Kong, lasciando lo spettatore coinvolto nella vita di Lee e non della sua morte, avvenimento ancora avvolto dal mistero. La sceneggiatura del film \u00e8 stata tratta dal libro biografico della vedova di Lee, Linda Lee Cadwell. Il libro venne scritto a poca distanza dalla morte dell'attore, quindi rappresenta una memoria fresca sui fatti accaduti dall'ascesa alla fine della sua vita.\nDoppiaggio e date di uscita.\nIl film \u00e8 uscito nel 1993 e negli altri paesi ha mantenuto integro il titolo originale, nelle varie traduzioni:\nColonna sonora.\nLa colonna sonora del film usc\u00ec il 27 aprile 1993. Di seguito la tracce:\nDifferenze con la storia reale.\nIl film segue a grandi linee la vita di Bruce, ma si prende anche numerose libert\u00e0, inventando e pure modificando alcuni fatti:\nDVD.\nIl film \u00e8 disponibile su DVD a partire dal 27 settembre del 2003. La casa di produzione \u00e8 la Lauren Holly Universal Pictures."}
{"id": "1896724", "revid": "94857062", "url": "https://it.wikipedia.org/wiki?curid=1896724", "title": "Live... At Last", "text": "Live... At Last \u00e8 un DVD di Cyndi Lauper, pubblicato nel 2004 dalla Epic Music Video/Daylight.\nIl DVD.\nIl DVD di \"Live... At Last\" contiene il concerto tenuto l'11 marzo 2004 da Cyndi Lauper al Townhall di New York, ed include alcuni extra.\nSpecial Bonus Features.\nIl DVD ha degli extra:\n\"making of\" del materiale video usato durante il concerto:\nIl DVD ha la seguente caratteristica:\nIl DVD ha le seguenti opzioni audio:\nNei capitoli \"Forest Park\", \"Driving with Cyndi\" e \"Sunday Dinner\", della sezione extra \"Behind The Scenes\", Cyndi Lauper racconta qualche aneddoto della sua infanzia e del posto, girando tra le strade del Queens. Nella seconda parte dello speciale \"Broad Channel\" e \"Shoot It Yourself\" [with Cyndi and Kevin], Cyndi Lauper aiutata insieme ad alcuni amici, riprende con una telecamera amatoriale alcuni scorci di New York, per utilizzarli durante la serata del concerto.\nNella sezione \"Discografia\" c'\u00e8 l'elenco degli album pubblicati dalla Epic (Sony)."}
{"id": "1896725", "revid": "1762097", "url": "https://it.wikipedia.org/wiki?curid=1896725", "title": "Te Deum (Charpentier)", "text": "Il \"Te Deum\" H. 146 in re maggiore per soli, coro ed orchestra \u00e8 una composizione di Marc-Antoine Charpentier realizzata a Parigi, quasi certamente fra il 1688 ed il 1689, anni in cui il compositore ricopr\u00ec il ruolo di maestro di musica presso il collegio dei gesuiti della chiesa di Saint Louis-le-Grand in Rue Antoine.\n\u00c8 una delle composizioni maggiormente conosciute di questo autore. Di essa \u00e8 noto in particolare l'incipit del preludio, utilizzato come sigla iniziale e finale di tutti i programmi televisivi e radiofonici trasmessi in Eurovisione; inoltre i Nomadi lo suonano come brano di apertura e chiusura in ogni loro concerto.\nStoria.\nLa composizione venne forse eseguita la prima volta per celebrare la vittoria francese riportata il 3 agosto 1692 nella battaglia di Steenkerque, contestuale alla Guerra della Grande Alleanza che vedeva di fatto il re Luigi XIV di Francia (\"re Sole\") opposto al resto d'Europa.\nDei quattro \"Te Deum\" di Charpentier pervenuti ad oggi, sui sei probabilmente composti, il \"Te Deum\" H. 146 \u00e8 l'unico a prevedere un organico strumentale comprendente trombe, timpani, flauti, oboi, archi e basso continuo.\nCharpentier deve aver avuto a disposizione, almeno nella prima esecuzione, otto solisti, un coro ed un'orchestra con almeno tre trombe, oboi e flauti diritti (soprani e contralti). Per l'esecuzione i gesuiti fecero riferimento anche a musicisti che lavoravano per i teatri. Tra questi, vennero chiamati: il basso Jean Dun ed i castrati Tomaso Carli ed Antonio Favalli.\nIl modello a cui Charpentier si era probabilmente ispirato era il \"Te Deum\" di Jean-Baptiste Lully (1677), come \u00e8 possibile desumere dal solenne uso delle trombe nel brano d'apertura. Tutto il suo \"Te Deum\" vede alternarsi brani sontuosi eseguiti dal coro e dall'orchestra a momenti pi\u00f9 raccolti in cui intervengono i solisti (da soli o in varie formazioni) e pochi altri strumenti.\nStruttura.\nDopo il preludio trionfale - strutturato sulla base di una fanfara in forma di rond\u00f2 - interviene il basso (\"Te Deum Laudamus\") in una pagina dallo stile prevalentemente declamatorio, cui poi rispondono il coro e l'orchestra (\"Te aeternum Patrem omnis terra veneratur\"). Nel seguito, si ha un'intonazione prevalentemente marziale introdotta dal \"Pleni sunt coeli\" che trova il suo epilogo e massimo culmine nel \"Te laudat exercitum\".\nDopo questo episodio, se ne alterna un altro dal tono pi\u00f9 contenuto (\"Te per orbem terrarum Sancta confitetur Ecclesia\") cui poi risponde il \"Tu devicto\" nell'esaltazione divina per la salvezza dei credenti.\nIl movimento successivo \u00e8 caratterizzato dall'alternanza continuativa tra un'atmosfera marziale (sostenuta dall'orchestra) ed una pi\u00f9 declamatoria (eseguita dal basso), inneggiante alla futura venuta di Dio, che sfocia in un'atmosfera di intensa tenerezza e di supplica (\"Te ergo quaesumus\") nella tonalit\u00e0 di mi minore. A ci\u00f2 risponde il coro con un'invocazione dal tono pi\u00f9 solenne (\"Aeterna fac\"), con assenza, per\u00f2, delle trombe.\nNella penultima parte del \"Te Deum\" i solisti eseguono un brano dall'atmosfera raccolta e supplichevole invocante la piet\u00e0 e la grazia di Dio (\"Dignare Domine\").\nLa conclusione \u00e8 affidata alla magniloquenza de \"In Te, Domine, speravi, non confundar in aeternum\" in cui coro, orchestra e solisti si alternano in una pagina dal tono solenne, affermazione conclusiva della maest\u00e0, grandezza e potenza divine."}
{"id": "1896726", "revid": "122488583", "url": "https://it.wikipedia.org/wiki?curid=1896726", "title": "Giuseppe Zilli", "text": "\u00c8 stato direttore di Famiglia Cristiana dal 1954 fino alla morte. Sotto la sua guida, la rivista raggiunse una tiratura record di due milioni di copie.\nBiografia.\nDon Giuseppe Zilli nacque il 21 ottobre 1921 a Fano Adriano, piccolo paesino sul versante teramano del Gran Sasso. Unico figlio di una povera famiglia di pastori, decise sin da molto giovane di entrare nel mondo ecclesiastico: entrato da ragazzo nella Societ\u00e0 San Paolo, divent\u00f2 sacerdote il 3 agosto del 1947. Dopo la laurea alla Pontificia Universit\u00e0 Gregoriana, divent\u00f2 professore di filosofia al liceo San Paolo di Alba, in Piemonte.\nNel 1954 divent\u00f2 direttore di Famiglia Cristiana. Sotto la sua direzione, Famiglia Cristiana divent\u00f2 l'organo di stampa pi\u00f9 diffuso nel mondo cattolico nonch\u00e9 una delle riviste pi\u00f9 vendute in Italia (nel 1971 fu raggiunta la tiratura record di due milioni di copie). Fondatore della \"Periodici San Paolo\", divisione della Societ\u00e0 San Paolo, fond\u00f2 anche il mensile di cultura religiosa \"Jesus\".\nLa vigilia di Natale del 1978 rimase coinvolto in un grave incidente stradale, dal quale la sua salute usc\u00ec molto indebolita. Fu operato pi\u00f9 volte in ospedale, ma riusc\u00ec a ritornare alla guida di Famiglia Cristiana.\nMor\u00ec ad Ariccia (Roma) la sera del 31 marzo del 1980, colpito da infarto al termine di una riunione del Capitolo Generale dei Paolini. \u00c8 sepolto nel cimitero di Alba (CN) presso la cappella della Famiglia Paolina.\nIl ricordo della redazione di Famiglia Cristiana.\nUn anno dopo la sua morte, all'interno della nuova sede di Famiglia Cristiana che lui stesso aveva inaugurato a Milano, gli fu dedicato un grande salone, dove oggi si riunisce il comitato di redazione e l'assemblea dei giornalisti.\nIl suo successore alla guida di FC, Leonardo Zega, fond\u00f2 in suo ricordo l\"'Associazione \"Don Giuseppe Zilli\" per la famiglia e le comunicazioni sociali - onlus\", che promuove tramite le pagine di Famiglia opere di solidariet\u00e0 verso persone o famiglie segnalate alla redazione dai lettori o dai parroci."}
{"id": "1896730", "revid": "41025", "url": "https://it.wikipedia.org/wiki?curid=1896730", "title": "Geotritone del Monte Albo", "text": ""}
{"id": "1896731", "revid": "3732", "url": "https://it.wikipedia.org/wiki?curid=1896731", "title": "Atletica leggera ai Giochi della XXVIII Olimpiade - 100 metri piani maschili", "text": "I 100 metri piani hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 21 e 22 agosto allo Stadio Olimpico di Atene. Vi hanno preso parte 84 atleti.\nLa gara.\nShawn Crawford e Asafa Powell sono ancora imbattuti nelle finali disputate durante l'anno e partono da favoriti.\nGi\u00e0 nei Quarti si registrano tempi sotto i 10\" netti. Nella prima serie Francis Obikwelu stabilisce con 9\"93 il nuovo record portoghese. Nella seconda, Shawn Crawford vince con 9\"89, il miglior tempo mai ottenuto in un Quarto di finale alle Olimpiadi. Il primo degli eliminati \u00e8 Frank Fredericks (10\"17), alla sua ultima olimpiade.\nNella prima semifinale Crawford pensa a controllare gli avversari e vince con 10\"07 battendo Gatlin; nella seconda Asafa Powell (9\"95) ha la meglio su Francis Obikwelu e Maurice Greene (9\"97 per entrambi).\nFinale: il miglio tempo di reazione \u00e8 di Gatlin: 0\"188. Durante la gara nessuno cede, nessuno prevale: si ha un arrivo serrato. Vince Gatlin di un solo centesimo su Obikwelu (nuovo record europeo). Al terzo posto, per un centesimo, Maurice Greene, campione uscente.\nPer Shawn Crawford e Asafa Powell c'\u00e8 la consolazione di aver corso il miglior tempo di sempre per il quarto e il quinto piazzamento. Greene ha stabilito il miglior tempo per il vincitore di un bronzo olimpico.\nRisultati.\nFinale.\nStadio olimpico, domenica 22 agosto, ore 23:10."}
{"id": "1896734", "revid": "38120", "url": "https://it.wikipedia.org/wiki?curid=1896734", "title": "The Best of", "text": ""}
{"id": "1896735", "revid": "149485", "url": "https://it.wikipedia.org/wiki?curid=1896735", "title": "Atletica leggera ai Giochi della XXVIII Olimpiade - 200 metri piani maschili", "text": "I 200 metri piani hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta dal 24 al 26 agosto allo Stadio Olimpico di Atene. Vi hanno preso parte 55 atleti.\nLa gara.\nIl giovane Usain Bolt, appena diciottenne ma con un personale di 19\"93, esce al primo turno sprecando la sua prima occasione olimpica.\nIl primo a scendere sotto i 20\" \u00e8 Shawn Crawford nei Quarti (19\"95).\nCrawford vince anche la prima semifinale in 20\"05; nella seconda prevale il connazionale Justin Gatlin in un comodo 20\"35.\nIl pubblico accoglie i finalisti con i fischi in segno di disapprovazione per l'assenza di K\u014dnstantinos Kenter\u012bs, eroe nazionale e campione uscente nella specialit\u00e0. Le intemperanze degli spettatori fanno ritardare di diversi minuti la partenza. Preso forse dal nervosismo, St\u00e9phan Buckland commette una falsa partenza. Al secondo sparo scatta meglio di tutti Gatlin, che d\u00e0 la sensazione di poter realizzare la doppietta, dopo la vittoria sui 100. Ma nel rettilineo viene fuori Shawn Crawford, che lo raggiunge e vince di 2 metri. Gatlin viene superato nel finale anche da Bernard Williams, che lo batte di 2 centesimi per l'argento.\nFrank Fredericks, a 37 anni, riesce a sprintare per il quarto posto contro Francis Obikwelu, di 11 anni pi\u00f9 giovane. Il suo 20\"14 \u00e8 il miglior tempo mai realizzato da un Master.\nRisultati.\nFinale.\nStadio olimpico, gioved\u00ec 26 agosto, ore 22:50."}
{"id": "1896737", "revid": "3732", "url": "https://it.wikipedia.org/wiki?curid=1896737", "title": "Atletica leggera ai Giochi della XXVIII Olimpiade - 400 metri piani maschili", "text": " \nI 400 metri piani hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta dal 20 al 23 agosto allo Stadio Olimpico di Atene. Vi hanno preso parte 63 atleti.\nLa gara.\nDa questa edizione dei Giochi la competizione si svolge su tre turni invece di quattro. Dalle batterie si passa direttamente alle semifinali, che si disputano con 24 atleti, cio\u00e8 su tre turni.\nIl miglior tempo delle tre semifinali \u00e8 dello statunitense Jeremy Wariner (44\"87), che mostra grande sicurezza nonostante i suoi 20 anni. Le altre serie sono vinte da Derrick Brew (45\"05) e dal giamaicano Brandon Simpson (44\"97).\nIn finale, Otis Harris conduce la gara fino al rettilineo d'arrivo, ma qui la resistenza di Wariner viene fuori ed il ragazzo si porta in testa e vince.\nJeremy Wariner \u00e8 il quattrocentista bianco pi\u00f9 veloce della storia. Era da Mosca 1980 che un caucasico non vinceva i 400 metri alle Olimpiadi.\nPer gli Stati Uniti \u00e8 la quarta tripletta olimpica sulla distanza. L'ultima era stata ai Giochi di Seul 1988.\nRisultati.\nFinale.\nStadio olimpico, luned\u00ec 23 agosto, ore 21:05."}
{"id": "1896738", "revid": "2110845", "url": "https://it.wikipedia.org/wiki?curid=1896738", "title": "Ivan Toplak", "text": "Carriera.\nGiocatore.\nClub.\nGioc\u00f2 per l'Olimpia Lubiana e la .\nNazionale.\nGioc\u00f2 la sua unica partita in nazionale il 28 novembre 1956 a Londra in amichevole contro l' (0-3).\nAllenatore.\nAllen\u00f2 successivamente diverse squadre di calcio, tra cui la (che guid\u00f2 a due edizioni consecutive dei Giochi Olimpici 1980 e 1984) l'.\nNell'estate 1967 viene ingaggiato dagli statunitensi dell'Oakland Clippers, con cui vince la NPSL I, progenitrice insieme alla USA, della pi\u00f9 nota NASL. L'anno dopo sempre alla guida dei \"Clippers\" partecipa la prima edizione della NASL, chiusa al secondo posto della Pacific Division. Rimarr\u00e0 alla guida dei \"Clippers\" sino al 1969, anno in cui il sodalizio gioc\u00f2 solo incontri amichevoli.\nNel 1974 diviene l'allenatore del San Jose Earthquakes. Nel corso della prima stagione con gli \"Earthquakes\", la NASL 1974, Toplak venne sostituito dal giocatore Mom\u010dilo Gavri\u0107 quando dovette tornare per un periodo in Yugoslavia. L'anno dopo ottenne il quinto posto della Pacific Division."}
{"id": "1896739", "revid": "599013", "url": "https://it.wikipedia.org/wiki?curid=1896739", "title": "Nicolas Vogondy", "text": "Carriera.\nDiventa professionista nel 1997 con la Fran\u00e7aise des Jeux, passando poi nel 2005 alla Cr\u00e9dit Agricole e nel 2007 all'Agritubel. Le sue vittorie pi\u00f9 importanti nella prima parte di carriera, oltre a diverse gare del calendario francese, sono indubbiamente i due titoli nazionali francesi in linea conquistati nel 2002 e nel 2008. Sempre nel 2008 si mette in luce al Tour de France per la sua combattivit\u00e0 con numerosi tentativi di fuga; in uno di questi, nella quinta tappa, la Cholet-Chateauroux, vinta poi da Mark Cavendish, viene ripreso dal gruppo a soli trenta metri dal traguardo, dopo che era scattato all'ultimo chilometro staccando i suoi due compagni di fuga.\nNella stagione 2010, in maglia Bbox Bouygues Telecom, ritorna al successo dopo quasi due anni di digiuno, nel corso della quarta tappa del Crit\u00e9rium du Dauphin\u00e9, gara del calendario mondiale. Poche settimane dopo vince anche il titolo nazionale a cronometro, il primo nella specialit\u00e0.\nDopo due stagioni con la Cofidis, firma per il 2013 con il team belga Accent Jobs-Wanty. Tuttavia, al termine della stagione, il contratto non viene rinnovato e Vogondy annuncia la fine della sua carriera professionistica. Successivamente inizia una nuova esperienza con la squadra amatoriale Team Pro Immo Nicolas Roux, conclusa nel 2014."}
{"id": "1896741", "revid": "3732", "url": "https://it.wikipedia.org/wiki?curid=1896741", "title": "Atletica leggera ai Giochi della XXVIII Olimpiade - 800 metri piani maschili", "text": " \nGli 800 metri piani hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta dal 25 al 28 agosto allo Stadio Olimpico di Atene. Vi hanno preso parte 72 atleti.\nLa gara.\nNella nona batteria avviene l'eliminazione a sorpresa di Youssef Saad Kamel, secondo al mondo nelle graduatorie stagionali.\nAumentano le quotazioni di Wilson Kipketer, il primatista mondiale, che vince la terza serie con un ottimo 1'44\"69 e la terza semifinale in 1'44\"63. Ma la semifinale pi\u00f9 veloce \u00e8 la seconda, vinta da Wilfred Bungei in 1'44\"28 sul russo Jurij Borzakovskij (1'44\"29); la prima \u00e8 stata appannaggio di Djabir Sa\u00efd-Guerni (Algeria) in un pi\u00f9 tranquillo 1'45\"76.\nIn finale \u00e8 proprio l'algerino a mettersi subito alla testa del gruppo; Sa\u00efd-Guerni conclude il primo giro in un normale 51\"84. Al suono della campanella Bungei scatta per primo, seguito da Kipketer. Intanto Borzakovskij, che \u00e8 rimasto dietro quasi a fare l'osservatore, decide di entrare in bagarre. Bungei si eclissa nel rettilineo finale, lasciando la lotta per il primo posto a Kipketer e Mbulaeni Mulaudzi. Dalla quarta posizione Borzakovskij si avventa sugli avversari e va a vincere con una volata irresistibile.\nRisultati.\nFinale.\nStadio olimpico, sabato 28 agosto, ore 20:50."}
{"id": "1896742", "revid": "15756", "url": "https://it.wikipedia.org/wiki?curid=1896742", "title": "Professional Mobile Radio", "text": "In telecomunicazioni Professional Mobile Radio (indicata anche come \"Private Mobile Radio (PMR)\" oppure \"Land Mobile Radio (LMR)\" nel Nord America) \u00e8 un termine inglese per indicare sistemi di radiocomunicazione sul campo che utilizzano apparecchiature portatili, veicolari, fisse e di commutazione, che possono utilizzare degli standard come MPT-1327, TETRA oppure APCO 25 che sono progettati ed utilizzati da specifiche organizzazioni e non dal grande pubblico. Spesso in italiano questi sistemi vengono indicati come \"civili\" a distinguerli dai sistemi \"militari\", anche se ad esempio Guardia di Finanza, Carabinieri, Polizia e Vigili del Fuoco utilizzano anch'essi sistemi PMR.\nIntroduzione.\nQuando i sistemi civili (PMR) sono stati inizialmente progettati, tipicamente consistevano semplicemente di una sola stazione base con diversi dispositivi portatili o veicolari che potevano comunicare con la stazione di base o fra di loro.\nSistemi di questo tipo sono comunque utilizzati oggi ad esempio per i servizi di taxi. L'uso di standard di toni audio e subaudio come ad esempio, rispettivamente, DTMF e CTCSS, permette di avere sistemi di \"chiamata selettiva\".\nPoich\u00e9 l'antenna della stazione base si pu\u00f2 montare in alto, su un traliccio o su una collina, la copertura pu\u00f2 arrivare su distanze dell'ordine dei 50\u00a0km, anche se la copertura, specie in UHF pu\u00f2 essere inferiore a causa dell'orografia del territorio.\nLe licenze vengono concesse per poter operare su un dato canale o gruppo di canali. Il licenziatario pu\u00f2 quindi utilizzare la frequenza per contattare le proprie utenze. Ovviamente il centro operativo pu\u00f2 non essere nelle immediate vicinanze dell'antenna della stazione base, ma collegarsi ad esso attraverso una frequenza radio di trasferimento o delle linee telefoniche dedicate.\nCaratteristiche.\nLe caratteristiche chiave dei sistemi PMR sono:\nChiamata selettiva.\nMolti sistemi operano con le stazioni base e mobili che sono in grado di sentire tutte le comunicazioni effettuate su una data frequenza, ma in molte situazioni questo non \u00e8 comodo e quindi pu\u00f2 essere necessario utilizzare un sistema di chiamata selettiva. Esistono molti metodi per questo sistema come ad esempio il DTMF ed il CTCSS.\nIl DTMF \u00e8 uno standard di codifica molto diffuso: praticamente tutti i sistemi di telefonia su filo attuali lo utilizzano per la composizione a toni. Vengono utilizzate delle coppie di toni per trasmettere informazioni. Le frequenze utilizzate sono:\n697, 770, 852, 941, 1209, 1336, 1477, e 1633\u00a0Hz. Vengono sempre trasmesse coppie di toni, le cui varie combinazioni vengono utilizzate per rappresentare cifre o simboli differenti.\nUn codice particolare consiste in una serie di uno o pi\u00f9 numeri o lettere trasmessi, e la stazione ricevente \u00e8 predisposta per disabilitare il \"silenziamento\" (altres\u00ec universalmente noto come \"squelch\") per fare transitare l'audio alla ricezione della serie di toni programmata. Lo svantaggio principale di questo standard di codifica, e di standard simili come lo ZVEI, \u00e8 che se la stazione a causa di disturbi o temporanea mancanza di copertura non riesce a decodificare i toni corretti rimane silenziata e si perdono quindi i messaggi trasmessi. In un sistema con ricetrasmettitori in movimento, questo si pu\u00f2 verificare abbastanza facilmente.\nUna seconda e concettualmente simile implementazione dei medesimi sistemi di selettive, nota come \"ANI\" (Automatic Number Identification), consente di identificare quale apparato appartenente alla maglia stia trasmettendo, mediante l'emissione di una particolare sequenza di toni in occasione del rilascio o della pressione del PTT.\nAltro metodo ampiamente utilizzato \u00e8 il CTCSS, detto anche \"toni subaudio\" o \"PL Tones\" (un marchio registrato di Motorola). Come il nome suggerisce vengono trasmessi dei toni sotto la banda audio (250\u00a0Hz circa) per indicare la stazione ricevente selezionata. Questi toni vengono trasmessi contemporaneamente al segnale vocale, ma poich\u00e9 si trovano a frequenze al di sotto della banda passante audio di una ricetrasmittente tipica, vengono di molto attenuate e non danno fastidio all'ascolto.\nSolo quando il tono \u00e8 lo stesso di quello predeterminato per una data ricevente, viene tolto il silenziamento e quindi l'audio trasmesso si pu\u00f2 sentire da un dato ricevitore. Il vantaggio di questo sistema \u00e8 che i toni sub-audio sono trasmessi per tutto il periodo di trasmissione, per cui se l'inizio della trasmissione va perso non vi sono grossi problemi,\ne il silenziamento viene disabilitato appena il segnale torna ad essere decodificabile. Lo svantaggio \u00e8 che un sistema CTCSS riesce ad usare tipicamente 37 toni differenti, con frequenze comprese tra 67\u00a0Hz e 250.3\u00a0Hz, limitando cos\u00ec il numero di ricetrasmittenti selezionabili singolarmente. Un sistema che funziona secondo principi simili \u00e8 il DCS o Digital Code Squelch.\nI sistemi di comunicazione digitali come il TETRA trasmettono, ricevono e gestiscono queste informazioni sotto forma di pacchetti di dati e quindi non hanno gli svantaggi associati all'uso dei toni per le chiamate selettive. Gli unici toni audio associabili alla comunicazione di questi apparati sono quelli che, a seconda della programmazione specifica di un dato apparato, suonano esclusivamente sull'apparato in questione per indicare l'avvenuto aggancio di una rete e il conseguente inizio di una trasmissione a seguito della pressione del PTT oppure l'avvenuto disimpegno di un gruppo.\nModulazione.\nIn generale la modulazione utilizzata \u00e8 la modulazione di frequenza a banda stretta (NBFM), anche se i servizi di aeroporto utilizzano per ragioni storiche la modulazione di ampiezza. La deviazione di frequenza \u00e8 di 2,5\u00a0kHz, permettendo cos\u00ec di avere una spaziatura di canale di 12,5\u00a0kHz, anche se esistono dei servizi che usano una deviazione di 5\u00a0kHz con spaziatura di canali a 25 khz.\nOggi per\u00f2 tale spaziatura di canale non \u00e8 pi\u00f9 omologata dal Ministero dello sviluppo economico. La domanda di canali per i servizi PMR \u00e8 alta, quindi \u00e8 necessario utilizzare al meglio i canali disponibili, riutilizzando le stesse frequenze in aree differenti. Le stazioni, se non sincronizzate con qualche metodo, base devono essere comunque sufficientemente distanti da non disturbarsi reciprocamente, mentre l'utilizzo di sistemi di chiamata selettiva permettono l'uso di molti portatili sulla stessa frequenza.\nEsiste una metodologia di sincronizzazione tramite rete GPS che permette di avere un elevato numero di ripetitori \"satellite\" collegate ad una stazione \"master\".\nI sistemi di sincronizzazione utilizzano ricevitori GPS con possibilit\u00e0 di funzionamento, in caso di guasto del sistema primario, tramite oscillatore a temperatura stabilizzata.\nTETRA Private Mobile Radio (PMR).\nIl TETRA \u00e8 un nuovo standard digitale per i servizi di Private Mobile Radio (PMR) e Public Access Mobile Radio (PAMR).\nIl lavoro per lo sviluppo del TETRA \u00e8 iniziato nel 1990 e si \u00e8 avvalso del supporto della Commissione Europea e dei membri dell'ETSI. L'esperienza maturata con lo sviluppo del sistema di telefonia cellulare GSM, come pure l'esperienza nello sviluppo e nell'uso dei sistemi radio \"trunked\" \u00e8 stata usata per modellare lo standard TETRA. In aggiunta a questo, il processo ha guadagnato dalla cooperazione di costruttori, utenti, operatori ed esperti del ramo. Con questa esperienza combinata il primo standard fu pronto nel 1995 per permettere ai produttori di progettare i loro apparati in modo da poter interoperare con successo.\nIl TETRA alloca i suoi canali su richiesta sia per la voce che per i dati. Inoltre possono esistere reti sia nazionali che internazionali, che permettono il \"roaming\" di portatili sia a livello nazionale che internazionale. Per le reti civili in Europa le bande di frequenza riservate al TETRA sono: 410-430\u00a0MHz, 870-876\u00a0MHz / 915-921\u00a0MHz, 450-470\u00a0MHz, 385-390\u00a0MHz / 395-399.9\u00a0MHz. Per i servizi di emergenza in Europa sono state allocate le bande 380-383\u00a0MHz e 390-393\u00a0MHz. Oltre a questo, tutta o parte della banda compresa tra 383 e 395\u00a0MHz pu\u00f2 esser utilizzata.\nSono possibili sia la trasmissione di dati a pacchetto che di dati a commutazione di circuito, insieme a sistemi di cifratura dei dati. I sistemi utilizzano le frequenze disponibili con accesso multiplo a divisione di tempo (TDMA), con quattro timeslots (utenti) per canale e canali ampi 25 kHz. Per confronto, il simile standard DMR impiega canali ampi la met\u00e0 e la met\u00e0 dei timeslots per canale del TETRA.\nPMR Trunking con MPT1327.\nUna versione \"trunked\" dei sistemi Private Mobile Radio (PMR) viene definita dallo standard standard MPT 1327. L'uso del sistema MPT1327 ha molti vantaggi rispetto ai sistemi PMR tradizionali con singola stazione base, permettendo in particolare di coprire aree pi\u00f9 grandi. I sistemi trunked sono pi\u00f9 costosi e complessi da gestire rispetto ai sistemi semplici e sono utilizzati da grandi aziende o consorzi che forniscono servizi a moltissime utenze. Questo porta ad avere componenti standard che possono essere prodotti in grandi quantit\u00e0 per poter ridurre i costi. La maggior parte dei sistemi trunked segue il sistema MPT1327.\nPer rendere operativo un sistema PMR trunked deve essere installata una rete di stazioni PMR. Queste stazioni sono collegate tra loro da linee telefoniche, oppure sistemi in fibra ottica o ponti radio di trasferimento, in modo da permettere alle varie stazioni base di comunicare fra di loro.\nPer essere in grado di trasportare l'informazione audio ed anche eseguire tutti i compiti organizzativi necessari il sistema richiede di avere diverse categorie di canali. Ci devono essere quindi dei canali di controllo, uno in ogni direzione per ogni stazione base o Trunking System Controller (TSC). Altri canali possono essere utilizzati per trasmettere una frequenza campione in modo da avere frequenze di trasmissione sincrone evitando cos\u00ec di generare fastidiosi battimenti tra le stazioni base sulla stessa frequenza.\nDifferenti canali di controllo assegnati alle diverse stazioni base fanno in modo che due stazioni adiacenti non si disturbino, e permettendo che le stazioni mobili possano scansionare i differenti canali in modo da trovare il miglior canale di controllo ricevibile. La specifica prevede fino a 1024 canali di controllo diversi. In questo modo una stazione base riesce a gestire moltissime stazioni mobili che stanno comunicando nello stesso momento. Va detto che per piccoli sistemi il canale di controllo pu\u00f2 essere utilizzato come canale di traffico non dedicato.\nI canali di controllo utilizzano una trasmissione a 1200 bit al secondo con la modulazione Frequency Shift Keying (FFSK) delle sottoportanti. Il TSC deve essere full-duplex, mentre le stazioni mobili sono half-duplex.\nPer il corretto funzionamento del sistema \u00e8 necessario che il sistema conosca dove si trovano le stazioni mobili, cosicch\u00e9 le chiamate possano essere trasferite ad esse. Il TSC ottiene queste informazioni dalle stazioni mobili che si registrano su un canale di controllo. Lo standard MPT1327 descrive diversi meccanismi di registrazione, con l'obiettivo di limitare il carico sui canali di controllo causato dalle stazioni che si spostano. Le registrazioni possono essere esplicite od implicite. Una registrazione esplicita pu\u00f2 essere iniziata dal canale di controllo che richiede alle stazioni mobili di inviare una richiesta di registrazione oppure da una stazione mobile che si \u00e8 spostata. Pu\u00f2 anche avvenire una registrazione implicita, quando una stazione mobile tenta di chiamare, il TSC aggiorna i suoi dati di registrazione. \u00c8 possibile che i dati di un TSC non rispecchino l'effettiva posizione della stazione mobile: questo pu\u00f2 accadere se per esempio la stazione mobile viene spenta e poi spostata in una differente area di copertura.\nPer effettuare una chiamata in uscita il mobile trasmette una richiesta alla stazione base sul flusso dati del canale di controllo. La stazione mobile trasmette il suo codice assieme a quello della stazione di destinazione o di una postazione fissa. Il sistema di controllo della stazione base ed il controllo centrale di area configurano la rete in modo che venga allocato un canale per l'audio (il canale per il traffico) e configura il sistema di commutazione di rete per trasportare la chiamata alla destinazione richiesta.\nPer permettere alla stazione mobile di ricevere una chiamata, viene trasmessa una richiesta di chiamata sul flusso dati del canale di controllo, quindi i canali vengono allocati e vengono effettuate le commutazioni necessarie per la chiamata.\nNon \u00e8 previsto, al contrario delle reti di telefonia cellulare, un sistema di \"handover\" da una stazione base ad un'altra, se la stazione mobile si sposta fuori dall'area di copertura della stazione base durante una chiamata.\nAnche se i dati vengono trasmessi come informazione digitale i canali audio per il sistema sono analogici, utilizzando la modulazione FM (se non eventualmente per le tratte di trasferimento), ma sono stati fatti dei lavori per sviluppare sistemi completamente digitali. I sistemi principali sono stati proposti da Motorola, Ericsson (EDACS) e Johnson (LTR). Questi sistemi non hanno avuto per\u00f2 molto successo."}
{"id": "1896743", "revid": "3732", "url": "https://it.wikipedia.org/wiki?curid=1896743", "title": "Atletica leggera ai Giochi della XXVIII Olimpiade - 1500 metri piani maschili", "text": "I 1500 metri piani hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta dal 20 al 24 agosto allo Stadio Olimpico di Atene. Vi hanno preso parte 72 atleti.\nLa gara.\nTre candidati alle medaglie falliscono l'ingresso in finale: Mehdi Baala, Alan Webb e Rashid Ramzi. Per il favoritissimo Hicham El Guerrouj il compito diventa pi\u00f9 facile. L'avversario pi\u00f9 pericoloso \u00e8 il keniota Bernard Lagat.\nLa finale non \u00e8 una gara di velocit\u00e0, ma assomiglia pi\u00f9 ad una lotta. El Guerrouj prende la testa della corsa prima degli 800 metri; Lagat si mette nella sua scia, in attesa di un eventuale errore. Sentendolo troppo vicino El Guerrouj infila un giro in 53\"28. Sulla retta d'arrivo Lagat tenta l'affondo e affianca il marocchino dando per un attimo la sensazione di poterlo superare. La reazione di El Guerrouj \u00e8 immediata, ma il keniota non molla. El Guerrouj vince di soli 12 centesimi.\nIl marocchino ha percorso gli ultimi 400 metri in 51\"91 e gli ultimi 800 metri in 1'45\".\nDopo la delusione di Sydney, il migliore al mondo della specialit\u00e0 (quattro titoli mondiali consecutivi) pu\u00f2 cingersi finalmente col titolo olimpico.\nRisultati.\nFinale.\nStadio olimpico, gioved\u00ec 24 agosto, ore 23:40."}
{"id": "1896745", "revid": "287204", "url": "https://it.wikipedia.org/wiki?curid=1896745", "title": "Atletica leggera ai Giochi della XXVIII Olimpiade - 5000 metri piani maschili", "text": "I 5000 metri piani hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 25 r 28 agosto allo Stadio Olimpico di Atene. Vi hanno preso parte 36 atleti.\nFinale.\nStadio olimpico, sabato 28 agosto, ore 21:05.\nKenenisa Bekele, vincitore dei 10.000, punta alla doppietta. Il suo principale avversario \u00e8 Eliud Kipchoge. L'irlandese Alistair Cragg \u00e8 l'unico europeo tra i 12 qualificati.\nLa finale \u00e8 percorsa per i primi due km ad un passo lento. A sette giri dalla fine Bekele si pone alla testa del gruppo ed aumenta il ritmo. Al quarto km Kipchoge supera Bekele, ma solo per far calare il ritmo. Alla campanella i primi quattro sono: Kipchoge, Bekele, Gebremariam ed El Guerrouj.\nBekele scatta per primo lungo il rettilineo opposto all'arrivo; El Guerrouj gli rimane dietro come un'ombra e lo supera nel finale."}
{"id": "1896746", "revid": "3732", "url": "https://it.wikipedia.org/wiki?curid=1896746", "title": "Atletica leggera ai Giochi della XXVIII Olimpiade - 10000 metri piani maschili", "text": "I 10000 metri piani hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta il 20 agosto allo Stadio Olimpico di Atene. Vi hanno preso parte 24 atleti.\nTurni eliminatori.\nNon vengono disputati. Finale diretta con 24 iscritti.\nFinale.\nStadio olimpico, venerd\u00ec 20 agosto, ore 22:35.\nIl favorito \u00e8 Kenenisa Bekele, gi\u00e0 designato erede di Haile Gebrselassie, il campione che ha dominato la specialit\u00e0 negli otto anni precedenti. Gebrselassie, non al meglio della condizione, si mette al servizio della squadra per favorire un podio tutto etiope, con Bekele sul gradino pi\u00f9 alto.\nPer essere sicuri di controllare la corsa, gli etiopi si mettono in testa dopo pochi chilometri.\nDopo sette chilometri i temibili kenioti sono ormai staccati, gli unici che possono rovinare la festa agli etiopi sono l'eritreo Zersenay Tadese e l'ugandese Boniface Kiprop.\nMa all'ottavo chilometro Gebreselassie mostra segni di sofferenza. I compagni abbassano il ritmo per non fargli perdere il contatto, ma inutilmente. Perso il campione uscente (arriver\u00e0 quinto a 20 secondi), si concentrano sulla lotta per la vittoria. Sihine tenta di sorprendere Bekele, ma il primatista mondiale lancia una volata irresistibile e vince d'autorit\u00e0. Tadese batte Kiprop per il bronzo."}
{"id": "1896750", "revid": "3732", "url": "https://it.wikipedia.org/wiki?curid=1896750", "title": "Atletica leggera ai Giochi della XXVIII Olimpiade - 3000 metri siepi", "text": "I 3000 metri siepi hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta nei giorni 21 e 24 agosto allo Stadio Olimpico di Atene. Vi hanno preso parte 41 atleti.\nFinale.\nStadio olimpico, marted\u00ec 24 agosto, ore 21:40.\nIl Kenya punta a vincere tutt'e tre le medaglie. L'impresa \u00e8 riuscita l'ultima volta a Barcellona 1992.\nI tre alfieri si mettono d'accordo in anticipo nel far vincere Ezekiel Kemboi, primo ai Trials, cos\u00ec evitano di sprecare energie lottando l'uno contro l'altro e controllano la corsa dall'inizio alla fine.\nIl primo degli \u201caltri\u201d \u00e8 Musa Obaid, keniano anch'egli, ma naturalizzato del Qatar. Si consola con il record asiatico junior."}
{"id": "1896754", "revid": "712828", "url": "https://it.wikipedia.org/wiki?curid=1896754", "title": "Silver Raleigh", "text": ""}
{"id": "1896756", "revid": "287204", "url": "https://it.wikipedia.org/wiki?curid=1896756", "title": "Guest", "text": "Il termine di lingua inglese \"guest\" significa in italiano \"ospite\"."}
{"id": "1896759", "revid": "38120", "url": "https://it.wikipedia.org/wiki?curid=1896759", "title": "Personaggio ricorrente", "text": ""}
{"id": "1896766", "revid": "339392", "url": "https://it.wikipedia.org/wiki?curid=1896766", "title": "Campionato Eccellenza Sardegna 2003/04", "text": ""}
{"id": "1896767", "revid": "3732", "url": "https://it.wikipedia.org/wiki?curid=1896767", "title": "Atletica leggera ai Giochi della XXVIII Olimpiade - 110 metri ostacoli", "text": "I 110 metri ostacoli hanno fatto parte del programma di atletica leggera maschile ai Giochi della XXVIII Olimpiade. La competizione si \u00e8 svolta dal 24 al 27 agosto allo Stadio Olimpico di Atene. Vi hanno preso parte 48 atleti.\nLa gara.\nNei Quarti Ladji Doucour\u00e9 stabilisce il nuovo primato francese con 13\"18. Allen Johnson urta malamente un ostacolo e cade. Le sue olimpiadi sono finite.\nLa prima semifinale \u00e8 vinta da Maurice Wignall (13\"17), che batte di un centesimo Liu Xiang. Ladji Doucour\u00e9 si aggiudica la seconda (13\"06), col nuovo record nazionale. Il campione uscente Anier Garc\u00eda \u00e8 un po' in ombra, forse perch\u00e9 a causa di un infortunio non ha potuto allenarsi con continuit\u00e0 durante la stagione.\nIn finale Liu Xiang scatta meglio di tutti dai blocchi (0\"139 il tempo di reazione) e conduce una gara perfetta fino alla fine. Il suo passaggio degli ostacoli \u00e8 senza sbavature (tocca leggermente soltanto la sesta barriera).\nL'atleta cinese eguaglia il record del mondo. Trammell \u00e8 staccato di quasi tre metri; Garc\u00eda ottiene il bronzo con il suo miglior tempo dell'anno.\nLadji Doucour\u00e9, dopo aver ben impressionato nei turni eliminatori, non \u00e8 reattivo alla partenza; cerca di rimediare con foga ma urta un ostacolo nel finale, arrivando ultimo.\nRisultati.\nFinale.\nStadio olimpico, venerd\u00ec 27 agosto, ore 21:30."}
