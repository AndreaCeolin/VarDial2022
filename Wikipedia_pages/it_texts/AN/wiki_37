{"id": "1856808", "revid": "170423", "url": "https://it.wikipedia.org/wiki?curid=1856808", "title": "Oklahoma City Thunder", "text": "Gli Oklahoma City Thunder sono una delle trenta franchigie di pallacanestro militanti nell'NBA, il campionato professionistico statunitense.\nIl 2 luglio 2008 fu raggiunto un accordo tra le autorit\u00e0 della citt\u00e0 di Seattle e Clayton Bennett, proprietario della franchigia che, fino alla stagione 2007-2008, ha militato nell'NBA con il nome di Seattle SuperSonics. L'accordo, legato anche a un progetto di risollevamento finanziario e morale della citt\u00e0 dopo l'attentato del 1995, previde il trasferimento immediato della franchigia a Oklahoma City, senza per\u00f2 conservarne nome, colori sociali e marchio, i quali potranno essere utilizzati da Seattle in futuro per un'eventuale nuova squadra NBA con sede in citt\u00e0.\nStoria.\nSeattle SuperSonics.\nLa precedente incarnazione dei Thunder erano i Seattle SuperSonics, formatisi nel 1967. All'inizio della loro storia riuscirono ad arrivare per due volte consecutive alle NBA Finals dove incontrarono i Washington Bullets (poi diventati Wizards), perdendo il titolo in sette partite nel 1978 e vincendolo in cinque l'anno successivo. Nel corso del decennio successivo, Seattle ha avuto successo moderato fino a quando non \u00e8 arrivato il duo Shawn Kemp nel 1989 e Gary Payton nel 1990. Accanto a Nate McMillan, coach George Karl e altri giocatori di spicco, i Sonics diventarono una delle pi\u00f9 accreditate contendenti al titolo nei primi anni 1990. La squadra si qualific\u00f2 per i playoff ogni anno tra il 1991 e il 1998.\nNella stagione 1995-96, i Sonics ottennero il maggior numero di vittorie (64-18) nella loro storia, guadagnando la terza apparizione alle NBA Finals. Seattle incontr\u00f2 i Chicago Bulls in finale e perse in sei partite. Nel decennio successivo non andarono meglio, con l'eccezione della sorprendente stagione 2004-05 in cui i Sonics vinsero 52 partite, entrando ai playoff. I SuperSonics pescarono Kevin Durant e Jeff Green nel Draft NBA 2007 ma, nonostante il loro talento, il club sub\u00ec la peggiore stagione della storia della franchigia.\nOklahoma City Thunder.\nI \"Big Three\" (2008\u20132012).\nNel 2008, dopo un contenzioso tra Bennett e la citt\u00e0 di Seattle, la squadra fu trasferita a Oklahoma City assumendo il nome di Oklahoma City Thunder e acquisendo, come da accordi, solamente il roster e lo staff tecnico dei precedenti Sonics.\nLa prima stagione della squadra non fu delle migliori, con un record di 23 vittorie e 59 sconfitte. Tuttavia il considerevole aumento delle cifre di Durant (25,3 punti, 6,5 rimbalzi e 2,8 assist), l'emergente rookie Russell Westbrook e il sophomore Jeff Green (17 punti,7 rimbalzi e 41% di tiro da tre punti) garantirono sempre maggiore sostanza ai Thunder.\nLa seconda stagione dei Thunder, quella 2009-10, segn\u00f2 una grande svolta per questa giovane franchigia, che termin\u00f2 la regular season con un record di 52 vinte e 30 perse, grazie sia alle grandi prestazioni di Durant (che gli valsero il titolo di miglior marcatore NBA e la prima convocazione all'All-Star Game) sia alla guida di Scott Brooks, premiato come miglior allenatore dell'anno. Qualificandosi per la prima volta nella loro breve storia ai Play-off, i loro primi e unici avversari furono i Los Angeles Lakers (gli allora campioni in carica), che dominarono subito le prime due partite a Los Angeles. Sotto 2-0, i Thunder riuscirono incredibilmente a portare la serie sul 2-2, per poi venire nuovamente sconfitti dai Lakers nelle successive due gare. La squadra usc\u00ec comunque a testa alta dalla serie, riuscendo a mettere in difficolt\u00e0 i gialloviola, che alla fine rivinceranno il titolo NBA ai danni dei Boston Celtics.\nNella stagione 2010-11 i Thunder si dimostrano pi\u00f9 maturi rispetto all'anno precedente. Vincono per la prima volta la loro Division, perdendo soltanto nelle finali contro i Miami Heat di LeBron James, affermandosi come una delle potenze a ovest. Anche in post-season i Thunder fanno progressi rispetto alla stagione 2009-10: al primo turno dei Playoffs sconfiggono i Denver Nuggets per 4 a 1, grazie alle prestazioni maiuscole di Durant, che mantiene una media di 30 punti in questa serie. Nelle semifinali di Conference i Thunder del duo Durant-Westbrook affrontano i Memphis Grizzlies, guidati da Zach Randolph e dal coach Lionel Hollins. Questa serie si riveler\u00e0 molto dura per i Thunder: la sfida si protrae fino all'ultima partita, anche a causa delle prestazioni nettamente sottotono offerte dal loro playmaker Russell Westbrook, che per\u00f2 in gara-7 si riprende, mettendo a referto una tripla doppia con 14 punti, 10 rimbalzi e 14 assist (l'ultimo in 20 anni dopo Scottie Pippen a mettere a referto una tripla doppia in una gara 7), e portando i Thunder al trionfo. La squadra arriva dunque a gran fatica alle finali di Conference dove li attendono i Dallas Mavericks, guidati dal tedesco Dirk Nowitzki. Complice la maggior freschezza dei texani, ottenuta dopo 9 giorni di riposo dalla schiacciante vittoria contro i Los Angeles Lakers), i Thunder perdono la serie per 4 a 1, per la seconda volta consecutiva contro la squadra che in seguito conquister\u00e0 l'anello.\nNel 2012 raggiungono per la seconda volta nella loro breve storia le finali di Conference, dopo essersi presi delle rivincite abbastanza nette, battendo 4-0 proprio i campioni in carica Dallas Mavericks al primo turno, e i Lakers alle semifinali di Conference per 4-1. In questa stagione, un nuovo giocatore si afferma tra i grandi della squadra, James Harden, che con le sue prestazioni riesce ad aggiudicarsi il Sixth Man of the Year, e diventa il terzo marcatore dietro a Durant e Westbrook. Il 6 giugno 2012 i Thunder si laureano per la prima volta campioni della Western Conference battendo 4-2 nella serie i San Antonio Spurs, giungendo cos\u00ec alle prime NBA Finals della loro storia, contro i Miami Heat. La serie incomincia in modo incoraggiante per Oklahoma con la vittoria in gara 1, che per\u00f2 si rivela soltanto un'illusione, dal momento che nelle seguenti partite, anche se giocando ottimamente, i Thunder vengono travolti da un monumentale LeBron James (eletto MVP delle Finals), con la serie che si concluder\u00e0 per 4-1 in favore degli Heat.\nEra Durant-Westbrook (2012\u20132016).\nIn vista della stagione 2012-13 i Thunder mantengono l'organico sostanzialmente invariato, ma si trovano a dover risolvere il problema del contratto di Harden, in scadenza a fine stagione. I Thunder (gi\u00e0 limitati dai contratti pesanti di Durant, Westbrook e Kendrick Perkins) gli offrono un contratto di 4 anni a 55,5 milioni di dollari e, dopo aver ricevuto risposta negativa dal giocatore, lo cedono agli Houston Rockets insieme con Cole Aldrich, Daequan Cook e Lazar Hayward in cambio di Kevin Martin, Jeremy Lamb, due prime scelte e una seconda scelta al draft. Nonostante il sacrificio di Harden, i Thunder riescono a rimpiazzarlo con un giocatore quasi di pari livello come Martin, ottenendo anche alcune scelte al draft. La stagione degli Oklahoma incomincia brillantemente, stazionandosi al secondo posto della Western Conference superati solo dai San Antonio Spurs. Con l'incombere dei playoffs, i Thunder si approfittano di un periodo negativo per i texani e divengono capilista, passando ai play-off con il record di 60-22. Al primo turno ironicamente incontrano gli Houston Rockets guidati dall'ex James Harden, ma nonostante ci\u00f2 il quarto di finale era visto pi\u00f9 come una formalit\u00e0 per i Thunder. Invece la serie protrasse per sei gare con partite tiratissime e spesso decise da una manciata di punti. Nella gara sei, privi di Westbrook vittima di un infortunio, i Thunder vincono di soli nove punti dopo una partita giocata sul filo del rasoio. Arrivati alle semifinali, i Thunder devono per\u00f2 incontrarsi contro i Memphis Grizzlies, appena arrivati da una vittoria contro i Los Angeles Clippers. In gara uno, i Thunder riescono a spuntarla di soli due punti con una magnifica prestazione di Durant che realizza 35 punti, 6 assist e 15 rimbalzi oltre al canestro della vittoria a pochi secondi dalla fine. Da quella partita in poi \u00e8 solo Memphis, che batte i Thunder di 6 punti in gara due, tre, quattro e riesce a conquistare la serie sul 4 a 1 vincendo la gara decisiva di quattro punti.\nNella stagione 2013-14 Oklahoma sceglie al draft Steven Adams, vede il ritorno di Westbrook e ingaggia fino a fine stagione Caron Butler. Oklahoma si qualifica per i play-off, incontrando al primo turno i Memphis Grizzlies, vincendo la serie in 7 partite. Alle semifinali di Conference Oklahoma incontra i Clippers e vince la serie per 4-2. Durante la serie contro i Clippers, Oklahoma perde Serge Ibaka per un infortunio al polpaccio che lo vede fuori per il resto dei play-off. Nelle finali di Conference Oklahoma deve incontrare i San Antonio Spurs, che eliminano i Thunder per 4-2.\nNella stagione 2014-15, pur avendo avuto la possibilit\u00e0 di recare sulle maglie dei giocatori lo stemma riservato alle franchigie vincitrici di almeno un titolo (conquistato dai Sonics nel 1979), i Thunder hanno scelto di non avvalersi di questa opzione. La stagione vedr\u00e0 la squadra classificarsi nona nella Wester Conference, senza raggiungere i play-off.\nLa stagione 2015-2016 segna invece un'annata positiva per Oklahoma, che si qualifica per i playoff col terzo miglior record della stagione regolare, dietro solo a Golden State e San Antonio. Superati i Dallas Mavericks al primo turno, accedendo cos\u00ec alle semifinali di conference contro gli Spurs, superandoli 4-2. Nelle finali di Conference Oklahoma viene sconfitta per 4-3 dai Golden State Warriors, che accederanno cos\u00ec alla finale, perdendola con i Cleveland Cavaliers.\nWestbrook da solo (2016).\nDopo l'eliminazione in gara-7, i Thunder scambiano l'ala forte spagnola di origini congolesi Serge Ibaka con gli Orlando Magic in cambio di Victor Oladipo, Domantas Sabonis (11\u00aa scelta) ed Ersan \u0130lyasova. Ma l'addio pi\u00f9 significativo \u00e8 quello del capitano Kevin Durant, che alla scadenza del suo contratto con i Thunder si accasa ai Golden State Warriors, dai quali era stato battuto proprio un mese prima, scatenando le ire dei tifosi di Oklahoma City.\nDurante la stagione 2016-2017, Westbrook, essendo l'unica stella rimasta, prende Oklahoma per mano e la trascina ai playoff con una stagione da urlo, conclusa con 42 triple doppie (record ogni epoca) e in tripla doppia di media (secondo di sempre dopo Oscar Robertson). Ai playoff, per\u00f2, nonostante ancora prestazioni stratosferiche dello stesso Westbrook, Houston si dimostra pi\u00f9 forte e vince la serie al primo turno per 4-1.\nI Nuovi \"Big Three\" (2017).\nDurante l'offseason 2017 il GM Sam Presti conduce un mercato eccezionale con due colpi di assoluto livello: prima spedisce Oladipo e Sabonis a Indiana in cambio di Paul George, dopodich\u00e9 il 23 settembre organizza un'altra fantastica trade per portare a Oklahoma City lo scontento Carmelo Anthony mandando in cambio Kanter, McDermott e una scelta al primo giro a New York. Inoltre, potenzia la panchina, firmando il veterano Raymond Felton (back up di Westbrook), lo \"stretch four\" Patrick Patterson (dai Raptors).\nQuesto per\u00f2 non si riflette nei risultati di squadra: i Thunder dopo un periodo di assestamento iniziale trovano la quadratura del cerchio e infilano una buona serie di vittorie, fino all'infortunio di Andr\u00e8 Robertson a gennaio; da quel momento, nonostante la firma di Corey Brewer, i Thunder rischiano anche l'accesso ai play-off nell'agguerritissima Western conference, riuscendo a chiudere quarti e con il fattore campo a favore. Al primo turno per\u00f2 la squadra fa una fatica tremenda e chiude subito la sua stagione venendo eliminata dai Jazz con il punteggio di 4-2. Durante tutta la stagione e in particolare in queste ultime partite sono state criticate le scelte di Donovan (heroball di Westbrook e George, senza alcuno schema) e le prestazioni di Melo, alle peggiori stagioni in carriera in termini di statistiche avanzate (percentuale reale, TS%...).\n2018/19.\nNick Collison (che \u00e8 stato con la franchigia fin da quando aveva sede a Seattle) si \u00e8 ritirato nel maggio del 2018 e non era nel roster per la prima volta dalla stagione 2002-2003. Gli unici giocatori attivi rimasti degli ex SuperSonics sono Jeff Green e Kevin Durant, che hanno entrambi giocato le loro stagioni da esordienti con la squadra di Seattle. Il ritiro di Collison ha anche lasciato Russell Westbrook come il pi\u00f9 longevo giocatore dei Thunder e ultimo giocatore rimasto nella rosa dalla stagione 2011-12. Il 20 marzo 2019, i Thunder hanno ritirato la maglia n. 4 di Collison, diventando il primo giocatore dei Thunder e l'ultimo ex giocatore dei Sonics ad aver avuto la maglia ritirata.\nNonostante le speculazioni che Paul George avrebbe firmato con la squadra della sua citt\u00e0 natale, i Los Angeles Lakers, in offseason George invece ha rinnovato con i Thunder il 30 giugno 2018, esattamente un anno dopo essere stato scambiato dagli Indiana Pacers. I Thunder hanno poi conquistato un altro playoff grazie alla sconfitta dei Kings contro i Rockets il 30 marzo.\nNei playoff, i Thunder sono stati eliminati dai Portland Trail Blazers al primo turno. Questo ha causato la terza stagione consecutiva in cui i Thunder sono stati eliminati al primo turno, e sono 0-9 nelle partite di playoff dopo l'uscita di Durant dalla squadra. Dopo 11 anni, questa stagione ha segnato anche la fine di un'era quando Russell Westbrook \u00e8 stato scambiato con gli Houston Rockets, riunendolo con l'ex compagno di squadra dei Thunder James Harden, che aveva giocato nella stessa squadra nelle stagioni dal 2009 al 2012. La partenza di Westbrook ha anche lasciato Stephen Curry dei Golden State Warriors come il giocatore con pi\u00f9 militanza nella stessa squadra, essendo con i Warriors dalla stagione 2009-10.\n2019-presente: ricostruzione dei Thunder dell'era post-Westbrook.\nIl 10 luglio 2019 il direttore generale Sam Presti ha ceduto Paul George ai Los Angeles Clippers. In cambio sono arrivati Danilo Gallinari, Shai Gilgeous-Alexander e una serie di future scelte al primo giro. Dopo l'annuncio dell'operazione, \u00e8 stato reso noto che George aveva richiesto privatamente la cessione ai Clippers grazie alla superstar free agent Kawhi Leonard, che ha convinto George a fare squadra con lui nei Clippers. Hanno anche scambiato l'ala Jerami Grant con i Denver Nuggets per una scelta protetta del 2020 al primo turno.\nDopo lo scambio di George, il direttore generale Presti ha intuito che il futuro della franchigia era in pericolo in quanto la squadra non poteva seriamente competere con Westbrook come stella solitaria. Il 16 luglio, i Thunder hanno scambiato Westbrook con gli Houston Rockets. In cambio, i Thunder hanno ricevuto Chris Paul, due future scelte al primo giro del draft e i diritti per due futuri scambi di scelte con i Rockets.\nStoria condivisa con i Sonics.\nNel 2008 a fronte del trasferimento a Oklahoma City, la citt\u00e0 di Seattle si mosse per preservare la storia dei Sonics a Seattle. Venne trovato un accordo che prevedeva che colori, marchi, nome sarebbero rimasti a Seattle per poter essere utilizzati da una futura franchigia, nuova o ricollocata, della citt\u00e0 permettendo cos\u00ec il trasferimento degli ormai ex-Sonics verso l'Oklahoma, ricevendo inoltre 50 milioni se entro il 2013 nessuna squadra fosse arrivata nella Emerald City. Come parte dell'accordo, rimase in citt\u00e0 anche il Larry O'Brien Trophy vinto nel 1979, anche se di valore puramente materiale, in quanto se entro il 2013 non fosse arrivata una nuova franchigia, i risultati storici dei Sonics sarebbero passati ai Thunder, i quali, visto il mancato arrivo di un nuovo team, risultano storicamente la stessa franchigia nata a Seattle ricollocata nell'Oklahoma, anche se i nuovi Thunder non hanno mai fatto accenno alla parte di storia della franchigia risalente a Seattle essendo tuttavia la medesima franchigia.\nMascotte.\nRumble il bisonte.\nIl 17 febbraio 2009, Rumble il bisonte fu introdotto come mascotte degli Oklahoma City Thunder durante l'intervallo di una partita contro i New Orleans Hornets. Rumble venne eletto Mascotte dell'anno nel 2008-09.\nGiocatori importanti.\nKevin Durant \nRussel Westbrook\nJames Harden Chris Paul Paul George\nAllenatori.\nQuesto elenco cita esclusivamente gli allenatori degli Oklahoma City Thunder e non della precedente franchigia Seattle SuperSonics.\n\"Note: Statistiche aggiornate a fine stagione 2018-2019.\""}
{"id": "1856811", "revid": "767487", "url": "https://it.wikipedia.org/wiki?curid=1856811", "title": "Demolirer-Polka", "text": "Demolierer-Polka (Polka dei demolitori) op.269, \u00e8 una polka di Johann Strauss (figlio).\nCome molte composizioni della famiglia Strauss, la polka di Johann fa riferimento ad un preciso evento riferito alla storia della capitale austriaca.\nIl 20 dicembre 1857 l'imperatore austriaco Francesco Giuseppe decret\u00f2 che i confini della citt\u00e0 di Vienna sarebbero stati estesi per venire incontro al bisogno sempre pi\u00f9 necessario di ampliare la capitale.\nFra il 1857 e il 1890 la popolazione di Vienna pass\u00f2 da 430.000 a 820.000 abitanti, il programma di modernizzazione comprendeva anche l'abbattimento degli antichi bastioni (risalenti al medioevo) che circondavano la citt\u00e0; l'incarico di smantellare queste costruzioni venne affidato ad una squadra di demolitori (in tedesco \"Demolierer\") reclutati in varie parti dell'impero: Boemia, Moravia e specialmente dalla Croazia. Questi uomini, a colpi di picconate, buttarono gi\u00f9 per sempre l'antica divisione fra il centro della citt\u00e0 e i suoi sobborghi.\nLa fortificazione medioevale venne sostituita con la costruzione del Ring (l'anello), un viale che circonda tutto il centro della citt\u00e0 e sul quale si sarebbero sorti, nel corso degli anni, parchi, piazze, giardini e i palazzi pi\u00f9 importanti.\nLa \"Demolierer-Polka\" di Johann avrebbe dovuto avere il suo debutto nell'estate 1862. Invece la prima esecuzione fu condotta dal compositore nella sala da ballo \"Sperl\" il 22 novembre 1862."}
{"id": "1856814", "revid": "1149807", "url": "https://it.wikipedia.org/wiki?curid=1856814", "title": "Heckler &amp; Koch MK23", "text": "La HK MK23 (l'acronimo di \"Heckler &amp; Koch Mark23\") \u00e8 una pistola semiautomatica, prodotta in Germania dalla Heckler &amp; Koch.\nSi presenta sotto forma di vari modelli e configurazioni, e proprio per la propria versatilit\u00e0 \u00e8 adottata da molti corpi speciali, come quelli dell'USSOCOM, il Comando statunitense per le operazioni speciali, dagli anni novanta.\nStoria.\nLa versione militare della pistola era chiamata inizialmente HK MK23 Mod0 e la prima versione (Phase 1 OHWS) utilizzava un sistema di blocco dello scorrimento del carrello per aumentare la soppressione del suono, sistema che non venne mantenuto nelle fasi di sviluppo successive. Questa ha fatto da base per la produzione della HK USP dal 1993, e successivamente per la USP Tactical. HK e Colt entrarono in competizione tra loro per sviluppare la migliore pistola da sottoporre all'USSOCOM, rispettivamente con la MK23 e la Colt OHWS. La Heckler &amp; Koch svilupp\u00f2 la sua OHWS (Offensive Handgun Weapon System, sistema di arma corta offensiva) nel 1991 per rispondere alle specifiche dell'U.S. Operation Command (l'USSOCOM, da cui dipendono reparti speciali come Rangers e Berretti Verdi) per un'arma ad alto potere d'arresto, dotata di sistema di puntamento notturno, di silenziatore staccabile e buona disponibilit\u00e0 di munizionamento in calibro 45 ACP. I primi 30 prototipi vennero consegnati nell'agosto 1992 al Crane Naval Weapon Testing Depot per la prima fase di valutazione comparata alla Colt e si decise di aggiudicare alla H&amp;K la fase 2 e 3 dello sviluppo e nel 1993 venne dichiarata vincente, anche se, secondo il sistema di acquisizione governativo americano, un terzo della commessa viene assegnato al secondo finalista, per cui anche la Colt entr\u00f2 in servizio. La H&amp;K si appoggi\u00f2 alla ditta Knight's Armament per fabbricare il silenziatore ed alla Insight Technology per il modulo LAM.\nCaratteristiche.\nTra le sue caratteristiche principali sono da segnalare il fusto sintetico di grandi dimensioni, il caricatore di grande capacit\u00e0 che contiene dodici colpi calibro .45, la finitura esterna su base Nichel e Cerit 50 che protegge le parti metalliche dagli aggressivi agenti salini, le mire che le conferiscono una grande precisione sulle lunghe distanze (grazie anche alla canna di sezione poligonale), il ponticello maggiorato, che consente di sparare anche con i guanti. \u00c8 un'arma sia ad azione singola che a doppia azione, tuttavia il notevole peso, la rende difficile ad un veloce trasporto.\nLAM.\nL'unit\u00e0 LAM (Laser Aiming Module) \u00e8 un modulo fissabile sotto la canna della pistola, e consente grazie ad un laser, di mirare anche in condizioni di scarsa visibilit\u00e0.\nLa prima versione del LAM, sviluppata dalla Insight Technology, produce un fascio di luce visibile, mentre versioni pi\u00f9 recenti, come AN/PEQ-6, possono produrre un fascio di raggi infrarossi, visibili solo attraverso un visore notturno."}
{"id": "1856815", "revid": "198277", "url": "https://it.wikipedia.org/wiki?curid=1856815", "title": "Gran Premio del Sudafrica 1981", "text": "Il Gran Premio del Sud Africa 1981 (\"XXVII Nashua South African Grand Prix\") fu una gara di Formula 1, anche se ufficialmente definita di Formula Libre, corsa il 7 febbraio 1981 sul Circuito di Kyalami; inizialmente prevista come prima prova del Campionato mondiale di Formula 1 1981, venne successivamente considerata non valida e perci\u00f2 non figura tra i Gran Premi del campionato. La cancellazione fu dovuta alla guerra in atto per il controllo della Formula 1 tra la Federazione Internazionale Sport Automobilistico (FISA) presieduta da Jean-Marie Balestre e la Formula One Constructors Association (FOCA) guidata da Bernie Ecclestone.\nLa gara \u00e8 stata vinta dall'argentino Carlos Reutemann, su Williams-Ford Cosworth; per il vincitore si tratt\u00f2 del secondo, e ultimo, successo in una gara non valida per il campionato del mondo. Ha preceduto sul traguardo il brasiliano Nelson Piquet su Brabham-Ford Cosworth e l'italiano Elio De Angelis su Lotus-Ford Cosworth.\nVigilia.\nLa battaglia FISA-FOCA.\nDopo le polemiche dell'anno precedente, che avevano portato anche alla invalidazione del Gran Premio di Spagna, i rapporti tra la Federazione Internazionale Sport Automobilistico (FISA) e la Formula One Constructors Association (FOCA) rimasero molto tesi. La FISA decise, nell'ottobre 1980, di ribadire le scelte tecniche che avevano scatenato le proteste della FOCA, tra cui la controversa abolizione delle \"minigonne\".\nL'assemblea della FISA stabil\u00ec anche che un Paese che avesse ospitato gare irregolari sarebbe stato privato della licenza per ogni tipo di competizione automobilistica, e le scuderie e i piloti che avessero partecipato a tali gare sarebbero stati sospesi. Questa decisione veniva presa per cercare di scoraggiare il tentativo della FOCA di organizzare un campionato alternativo a quello della FISA. La FOCA, inoltre, decise di citare in giudizio a Parigi la FISA per la sua decisione di vietare le \"minigonne\", mentre Ecclestone, patron della FOCA, minacci\u00f2 le scuderie motorizzate dalla Cosworth di bloccare la fornitura di propulsori a quei team che non avessero preso parte al suo campionato alternativo.\nIl 15 novembre 1980 venne posto come limite per l'iscrizione al campionato mondiale di F1, ma gi\u00e0 il 31 ottobre Bernie Ecclestone annunci\u00f2 ufficialmente la creazione di un campionato alternativo, denominato \"The World Professional Drivers Championship\", gestito dalla \"The World Federation of Motor Sport\" (WFMS). Il campionato, con un montepremi di 10 milioni di dollari, di cui uno destinato al pilota campione, prevedeva 15 gare da disputarsi in 12 nazioni differenti. Aveva avuto l'adesione, per il momento, di 12 scuderie, con almeno 23 vetture garantite. I team che avevano accettato l'invito erano Arrows, Brabham, Ensign, Fittipaldi, Ligier, Lotus, McLaren, RAM, Tyrrell e Williams, a cui si aggiunse anche l'ATS. Il regolamento tecnico era simile a quello della Formula 1, mantenendo per\u00f2 le \"minigonne\", e prevedendo una limitazione della potenza dei motori e una riduzione del volume degli pneumatici. Gi\u00e0 nell'autunno del 1980 era stata comunicata la cessione del tracciato sudafricano di Kyalami da parte della FOCA per 1.400.000 rand. La FOCA aveva chiesto ai potenziali compratori di garantire all'associazione un'opzione per l'utilizzo del tracciato in futuro.\nRimasero fedeli al campionato FISA le scuderie legate ai grandi costruttori automobilistici, dotate di motore turbo, o comunque interessate a questo tipo di propulsore come Alfa Romeo, Ferrari, Renault e la Talbot, che aveva acquistato la Ligier, perci\u00f2 strappandola al campionato annunciato da Ecclestone. Al campionato FISA, anche per la pressione degli sponsor, s'iscrisse inoltre l'Osella, che disponeva di un motore Ford Cosworth, e la neoentrante scuderia britannica Toleman, proveniente dalla Formula 2, nella quale aveva vinto il titolo 1980.\nIl 20 novembre la FISA propose una mediazione in sei punti che prevedeva l'abbandono delle azioni legali nei confronti della FOCA, la costituzione di una nuova commissione per la F1, la conferma della stabilit\u00e0 degli attuali regolamenti tecnici per 5 stagioni, il congelamento per due anni dell'articolo del regolamento generale della FIA che consentiva alla FISA di modificare il regolamento tecnico per ragioni di sicurezza, l'accettazione della nomina di un rappresentante dei costruttori negli organi principali della FISA e l'impegno ad annunciare entro il 30 ottobre 1982 il regolamento tecnico per il 1985. La FOCA rispose chiedendo di vedere riammesse le sue scuderie al campionato, concedendo l'abolizione delle minigonne dopo sei mesi.\nIntanto la Goodyear, ai primi di dicembre, annunci\u00f2 di voler abbandonare la Formula 1 a causa della grave incertezza che gravava sul campionato.\nIl 19 gennaio vi fu una riunione di molti rappresentanti di scuderia, sia legati alla FOCA che alla FISA, che si tenne a Modena, presso la vecchia sede della Scuderia Ferrari. I costruttori si accordarono per evitare una scissione del campionato. Si decise anche di creare una commissione ristretta che elaborasse una soluzione globale sui regolamenti, valida per 4 anni, da proporre alla FISA. Il 30 gennaio si tenne una tavola rotonda a Montecarlo tra la FISA e i costruttori. Jean-Marie Balestre, presidente della FISA, non firm\u00f2 il pacchetto di proposte dei costruttori, e decise prima di sottoporlo all'analisi di altri dirigenti della Federazione. La Federazione decise cos\u00ec di costituire una commissione ristretta per lo studio di queste proposte. La FOCA, intanto, minacci\u00f2 di adire le vie legali qualora il Gran Premio del Sudafrica non si fosse svolto regolarmente. La FISA per\u00f2 annull\u00f2 il gran premio d'autorit\u00e0.\nLa prova, definita di Formula Libre e non di Formula 1, venne comunque considerata legittima dalla federazione nazionale sudafricana, anche se non valida come prova del mondiale di F1.\nLa FISA respinse nel frattempo quanto proposto dai costruttori: per la federazione la richiesta di modificare alcuni contratti chiusi dalla FOCA con alcuni organizzatori di gran premio avrebbe sottoposto la federazione stessa a possibili azioni legali, in base a una decisione del Tribunale di Londra del 17 dicembre 1980, che stabiliva che non potevano essere alterati gli accordi gi\u00e0 presi dalla FOCA. La FISA, in pratica, voleva che la FOCA interrompesse ogni possibile azione legale, prima di controfirmare l'accordo trovato a Modena.\nLa diatriba non ferm\u00f2 per\u00f2 il Gran Premio, a cui comunque non parteciparono le scuderie pi\u00f9 vicine alla FISA come Ferrari, Renault, Alfa Romeo, Osella e Ligier. Anche la partecipazione della Lotus venne messa in dubbio dallo sponsor della scuderia britannica, l'Essex; successivamente per\u00f2 la presenza della casa di Colin Chapman venne confermata.\nAspetti tecnici.\nTutte le scuderie presenti proposero le vetture utilizzate nel corso della stagione ; la Theodore Racing propose la TR02, che altro non era che una Shadow DN11, rivisitata da Tony Southgate, dopo che la Shadow era stata acquistata dalla Theodore gi\u00e0 nel corso della stagione precedente. L'unica novit\u00e0 tecnica fu la March 811, con la quale il costruttore britannico si ripresent\u00f2 in F1.\nAspetti sportivi.\nL'interesse per il gran premio era abbastanza ridotto, tanto che per le prove ufficiali si contarono solo poche decine di spettatori in tribuna.\nPiloti e team.\nLa Lotus schier\u00f2 Nigel Mansell, che vinse il ballottaggio con Jean-Pierre Jarier; la Brabham sostitu\u00ec H\u00e9ctor Rebaque, colpito da epatite virale, con Ricardo Zunino; la Tyrrell complet\u00f2 la sua coppia di piloti ingaggiando la pilotessa sudafricana Desir\u00e9 Wilson, che aveva gi\u00e0 tentato, senza successo, la qualificazione al GP di Gran Bretagna 1980 con una Williams del team RAM. L'Arrows port\u00f2 assieme a Siegfried Stohr Riccardo Patrese, anche se inizialmente sembrava pi\u00f9 vicina la conferma di Jochen Mass.\nI seguenti piloti e costruttori vennero iscritti alla gara:\nQualifiche.\nResoconto.\nNella prima giornata di prove il pi\u00f9 rapido fu Nelson Piquet su Brabham, che chiuse in 1'12\"94, davanti alle due Williams di Carlos Reutemann (staccato di soli quattro centesimi) e Alan Jones. I tempi furono pi\u00f9 alti rispetto a quelli fatti segnare l'anno precedente, e tale risultato venne spiegato per le dimensioni delle gomme posteriori, pi\u00f9 piccole di quelle della stagione 1980. La prima sessione di prove venne posticipata di 55 minuti, in quanto i lavori per la messa in ordine del tracciato non erano ancora completati.\nDurante le prove libere del venerd\u00ec Carlos Reutemann fu protagonista di un pauroso incidente: la sua vettura usc\u00ec a 180\u00a0km/h alla curva \"Sunset\" finendo nelle reti di protezione. Il pilota restava incastrato nella seconda fila di reti, con il casco che veniva quasi tolto, rischiando di strozzarlo.\nNelle prove ufficiali Piquet si conferm\u00f2 in \"pole\", abbassando il tempo a 1'12\"79; alle sue spalle si classificarono nuovamente le due Williams. L'arrivo della pioggia nell'ultima ora di prove non permise poi a nessuno di migliorare ancora i rilievi cronometrici. Anche Eddie Cheever della Tyrrell fu protagonista di un doppio testacoda e conseguente uscita di pista. Eliseo Salazar, della March, pur in assenza di tempi validi per lo schieramento, venne ammesso alla partenza.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNel corso del \"warm up\" Eddie Cheever fu protagonista di un brutto incidente. La sua Tyrrell usc\u00ec a 260\u00a0km/h alla prima curva, andando a sbattere contro le protezioni; il pilota non sub\u00ec per\u00f2 conseguenze fisiche gravi (aveva per\u00f2 un tallone incrinato) e pot\u00e9 prendere parte alla gara.\nA differenza delle prove, disertate dal pubblico, al sabato, giorno della gara, il tracciato ospit\u00f2 30.000 spettatori.\nLa pioggia di inizio gara spinse Nelson Piquet a mettere gomme da bagnato: la scelta fu inizialmente buona visto che il brasiliano scatt\u00f2 in testa e condusse la gara per diversi giri. Carlos Reutemann opt\u00f2 fin dall'inizio per la gomme \"slick\". Ci\u00f2 lo favor\u00ec quando tutti gli altri piloti di testa furono costretti al cambio gomme, per passare anch'essi alle gomme da asciutto. Piquet chiuse secondo, mentre terzo fu Elio De Angelis. Geoff Lees usc\u00ec di pista con la sua Theodore: fu ricoverato all'ospedale ove gli fu riscontrata una commozione cerebrale.\nRisultati.\nI risultati del gran premio furono i seguenti:"}
{"id": "1856817", "revid": "838137", "url": "https://it.wikipedia.org/wiki?curid=1856817", "title": "Piattaforme verticali elettriche", "text": ""}
{"id": "1856826", "revid": "12458", "url": "https://it.wikipedia.org/wiki?curid=1856826", "title": "Ren\u00e9 Robert Cavelier, Signore di La Salle", "text": ""}
{"id": "1856828", "revid": "3831", "url": "https://it.wikipedia.org/wiki?curid=1856828", "title": "Unione delle Comunit\u00e0 Ebraiche Italiane", "text": ""}
{"id": "1856836", "revid": "729019", "url": "https://it.wikipedia.org/wiki?curid=1856836", "title": "Bernhard Heitz", "text": "Biografia.\nNel 1969 fu ordinato presbitero cattolico. Heitz apparteneva all'Ordine dei Redentoristi.\nDal 1981 al 1994 \u00e8 stato parroco vetero-cattolico di Rosenheim, dal 1991 come decano.\nDopo l'elezione da parte del Sinodo, il 18 dicembre 1994 \u00e8 stato ordinato vescovo a Vienna, succedendo a Nikolaus Hummel.\n\u00c8 sposato con Monika Lamers e dal 1999 \u00e8 cittadino austriaco. Nel giugno 2007 ha annunciato che a fine anno avrebbe rassegnato le dimissioni. Lo stesso anno, col tedesco Joachim Vobbe ed il ceco Du\u0161an Hejbal ha seguito la nascita della Chiesa vetero-cattolica in Ucraina.\nIl suo successore alla cattedra austriaca \u00e8 John Ekemenzie Okoro."}
{"id": "1856841", "revid": "111718444", "url": "https://it.wikipedia.org/wiki?curid=1856841", "title": "Motore modulare Volvo", "text": "I motori modulari Volvo costituiscono un'ampia famiglia di motori a scoppio prodotti a partire dal 1990 dalla Casa automobilistica svedese Volvo.\nCaratteristiche e versioni.\nQuesta famiglia di motori nasce come gamma di fascia alta per equipaggiare i modelli Volvo di Segmento E dell'epoca. Il primo a debuttare \u00e8 stato il 2.9 B6304S. Successivamente da questo motore vennero derivate anche versioni di cilindrata minore che nel giro di alcuni anni finirono per equipaggiare tutti i modelli della Casa di G\u00f6teborg. Inoltre, grazie all'alleanza commerciale con la francese Renault, che vigeva da diversi anni (basti pensare al motore PRV o al fatto che la Renault forniva gi\u00e0 negli anni settanta i suoi motori per alcuni modelli Volvo), anche alcuni modelli Renault poterono montare un paio di questi propulsori.\nNonostante la variet\u00e0 di versioni e di architetture dei motori modulari Volvo (all'interno della stessa famiglia possono essere a 4, a 5 o anche a 6 cilindri), non sono poche le caratteristiche in comune all'intera famiglia. Tra esse vi sono:\nI motori modulari Volvo coprono un range di cilindrate che va da 1.9 a 3 litri. Tutte le versioni sono state costruite nello stabilimento di Sk\u00f6vde, non lontano dalla sede centrale della Casa. Di seguito viene riportata una breve descrizione di ogni versione.\nB420 (1.9 litri).\nSebbene sia stato sempre descritto come un 2 litri, questo motore \u00e8 in realt\u00e0 un 1.9. Si tratta della pi\u00f9 piccola unit\u00e0 motrice appartenente ai motori modulari Volvo. Questa unit\u00e0 motrice \u00e8 imparentata con il 2.4 \"B524\", che ha debuttato nel 1992, ma a differenza di quest'ultima ha un cilindro in meno (4 anzich\u00e9 5) e l'albero motore a 5 supporti di banco anzich\u00e9 6. Progettato e realizzato in joint-venture con Renault, questo motore utilizza alcune componenti derivate dai motori Cleon della Casa francese, ed \u00e8 stato prodotto negli stabilimenti Volvo della citt\u00e0 di Sk\u00f6vde. Come l'unit\u00e0 motrice pi\u00f9 grande \u00e8 caratterizzata da misure di alesaggio e corsa pari ad 83x90 mm, che in questo caso danno luogo ad una cilindrata totale di 1948 cm\u00b3 (ad eccezione del B4194T). Questo motore \u00e8 stato proposto in pi\u00f9 varianti diverse tra loro e descritte di seguito:\nB523 (2.3 litri).\nQuesto motore \u00e8 nato alcuni anni prima dei motori \"B420\", ma ha avuto una carriera pi\u00f9 lunga ed \u00e8 stato tolto di produzione pi\u00f9 tardi: esso si situa un gradino pi\u00f9 in alto dei motori \"B420\". \u00c8 infatti un 5 cilindri in linea caratterizzato dall'alesaggio di 81 mm, ferma restando la corsa di 90 mm. La cilindrata totale \u00e8 quindi di 2319\u00a0cm\u00b3. L'albero motore ruota su 6 supporti di banco. Questo motore \u00e8 stato prodotto in pi\u00f9 varianti, le cui caratteristiche ed applicazioni sono riportate di seguito:\nDi seguito vengono riepilogate caratteristiche ed applicazioni dei motori \"B523\":\nB524 (2.4 litri).\nQuesto motore \u00e8 strettamente imparentato con il 1.9 \"B420\", descritto precedentemente. Le misure di alesaggio e corsa sono infatti identiche (83x90 mm), ma i cilindri questa volta sono cinque: il 1.9, per\u00f2, \u00e8 arrivato dopo, mentre il 2.4 \u00e8 stato introdotto nel 1991.\nLa cilindrata \u00e8 di 2435\u00a0cm\u00b3. Del motore \"B524\" sono esistite tre varianti, due aspirate ed una sovralimentata:\nUna sottovariante leggermente depotenziata erogava 193\u00a0CV di potenza massima e 270 N\u00a0m di coppia massima, ed \u00e8 stato montato sulle \"Volvo C70 Mk1 2.4T\", sia in versione coup\u00e9 che in versione cabriolet, prodotte dal 1997 al 2006.\nDi seguito vengono riepilogate caratteristiche ed applicazioni dei motori \"B524\":\nB525 (2.5 litri).\nQuesto motore non \u00e8 altro che una versione a corsa allungata del motore \"B524\". Infatti, lasciando invariata la misura dell'alesaggio, \u00e8 stata allungata la corsa di 3.2 mm, arrivando cos\u00ec a 93.2. La cilindrata totale \u00e8 lievitata quindi a 2512\u00a0cm\u00b3.\nTra le novit\u00e0 introdotte con questo motore, che ha esordito nel 2002, sono da ricordare il collettore di aspirazione in lega di alluminio e la fasatura variabile.\nIl motore \"B525\" \u00e8 stato proposto in tre varianti fondamentali, tutte sovralimentate con turbocompressore, impostato a diversi livelli di pressione a seconda della variante stessa:\nDi seguito vengono riepilogate caratteristiche ed applicazioni dei motori \"B525\":\nB625: 2.5 litri.\nIl motore \"B525\" non \u00e8 stato l'unico 2.5 a far parte della famiglia dei modulari Volvo: anni prima ne \u00e8 esistito un altro, molto diverso, la cui principale differenza \u00e8 strutturale e consiste nell'architettura a 6 cilindri in linea. Questo motore \u00e8 stato introdotto nel 1995 con la sigla B6254S. Le sue misure di alesaggio e corsa erano di 81x80 mm, per una cilindrata complessiva di 2473\u00a0cm\u00b3. Pi\u00f9 in dettaglio, questo 2.5 a 6 cilindri \u00e8 il risultato di un processo di \"miniaturizzazione\" del motore B6304S, le cui misure di alesaggio e corsa erano di 83x90 mm. Il motore \"B6254S\" era caratterizzato da un rapporto di compressione di 10.5:1 ed erogava una potenza massima di 170\u00a0CV a 5700 giri/min, mentre la coppia massima era di 230 N\u00a0m a 4400 giri/min. \nQuesto motore \u00e8 stato proposto anche nella variante ottimizzata per un utilizzo senza catalizzatore, prevista nei Paesi che non fanno uso di carburanti senza piombo. Tale variante \u00e8 nota come B6254G. In ogni caso, indipendentemente dalla sigla utilizzata, questo motore \u00e8 stato montato sulle Volvo 960 2.5 24v (1995-97).\nB628: 2.8 litri.\nIl motore B628 \u00e8 stato introdotto alla fine degli anni novanta, ed \u00e8 stato ottenuto in pratica dall'allungamento della corsa del 6 cilindri 2.5 appena visto. La corsa \u00e8 stata infatti riportata agli originari 90\u00a0mm. Con queste misure (81x90\u00a0mm), la cilindrata \u00e8 potuta salire a 2783\u00a0cm\u00b3. Questo motore \u00e8 stato proposto in un'unica variante, siglata B6284T, sovralimentata da doppio turbocompressore con due intercooler, caratterizzata da un rapporto di compressione di 8.5:1, ed in grado di erogare 272\u00a0CV di potenza massima a 5400 giri/min, con un picco di coppia pari a 382\u00a0N\u00a0m a 2000 giri/min. Questo motore \u00e8 stato montato su:\nB630 e B629: 2.9 litri.\nQueste due sigle rappresentano il top di gamma dei motori modulari Volvo. Queste motorizzazioni sono state riservate alle vetture di punta della gamma e sono state le capostipiti dei modulari Volvo. Tutti questi motori sono caratterizzati, oltre che dall'architettura a 6 cilindri, anche da misure di alesaggio e corsa pari ad 83x90\u00a0mm, che poi sono le stesse che si ritrovano anche sul 2.4 \"B524\" e sul 1.9 \"B420\". Nel caso del 6 cilindri, la cilindrata \u00e8 di 2922\u00a0cm\u00b3.\nQuesti motori sono stati proposti in tre varianti, cos\u00ec caratterizzate:\nDi seguito vengono riepilogate caratteristiche ed applicazioni dei motori \"B629\":"}
{"id": "1856842", "revid": "254059", "url": "https://it.wikipedia.org/wiki?curid=1856842", "title": "Nikoleta Stefanova", "text": "Biografia.\nFiglia d'arte (i genitori hanno militato in non precisate nazionali, il padre \u00e8 Stefan Stefanov), si \u00e8 trasferita fin da piccola in Italia. Ha iniziato la sua brillante carriera di pongista a Messina, dal 2002 ha giocato per lo Sterilgarda T.T. Castel Goffredo con il quale ha vinto due Champions League nelle stagioni 2005-2006 e 2006-2007 e 7 scudetti. Ha giocato nella Tennistavolo San Donatese (2012 - 2013), Attualmente gioca per la Bagnolese dal 2015\nCon la nazionale italiana ha conquistato il titolo europeo nell'anno 2003, in quell'edizione vinse anche il bronzo nell'individuale. In Italia nei campionati individuali ha vinto tutto ci\u00f2 che si poteva vincere sia a livello giovanile (il primo titolo italiano categoria giovanissimi \u00e8 del 1994) sia a livello categoria assoluti (nel 2009 ha conquistato tutti i titoli individuali sia in singolo che nei doppi femminile e misto). Inoltre si \u00e8 qualificata ai Giochi olimpici di Atene 2004 e Pechino 2008.\nLa Stefanova \u00e8 un graduato dell'Aeronautica Militare Italiana e dal mese di febbraio presta servizio presso il 6\u00ba Stormo Ghedi Brescia; ha due figli avuti durante la sua carriera agonistica, Filippo e Camilla.\nPalmar\u00e8s.\nRisultati a livello di club:\nRisultati a livello individuale:\nRisultati con la nazionale italiana nei Campionati Europei:\nNel 2007 secondo posto al TOP 12 Europeo\nRisultati con la nazionale italiana nei Giochi del Mediterraneo:\nNikoleta Stefanova ha partecipato alle Olimpiadi di Atene 2004 in singolare e in doppio e alle Olimpiadi di Pechino 2008 in singolare e doppio"}
{"id": "1856850", "revid": "161374", "url": "https://it.wikipedia.org/wiki?curid=1856850", "title": "Jihad islamico palestinese", "text": ""}
{"id": "1856857", "revid": "11959", "url": "https://it.wikipedia.org/wiki?curid=1856857", "title": "Brigate dei Martiri di Al-Aqsa", "text": ""}
{"id": "1856870", "revid": "62004", "url": "https://it.wikipedia.org/wiki?curid=1856870", "title": "Pablo Lastras", "text": " Passista, professionista dal 1998 al 2015, vinse una tappa al Tour de France, una al Giro d'Italia e tre alla Vuelta a Espa\u00f1a. Dal 2017 \u00e8 direttore sportivo del Movistar Team\nCarriera.\nPass\u00f2 professionista nel 1998 con la Banesto, rimanendo alla corte di Eusebio Unzu\u00e9, attraverso i diversi cambi di denominazione del team, per diciotto stagioni consecutive, fino al 2015.\nN\u00e9 velocista n\u00e9 scalatore, al pari dei connazionali Jos\u00e9 Vicente Garc\u00eda e Juan Antonio Flecha \u00e8 stato spesso protagonista delle fughe che caratterizzano le tappe ondulate dei grandi giri. Con lunghe azioni da lontano riusc\u00ec infatti ad aggiudicarsi frazioni in tutte e tre le pi\u00f9 grandi corse a tappe: una al Tour de France, una al Giro d'Italia e tre alla Vuelta a Espa\u00f1a. Minori successi riscosse nelle classiche internazionali: tra i migliori risultati spicca il terzo posto nel Giro di Lombardia 2010. Si aggiudic\u00f2 inoltre una tappa al Tour de Suisse, una Vuelta a Burgos e una Vuelta a Andaluc\u00eda.\nRitiratosi dall'attivit\u00e0 a fine 2015, nel 2017 ha assunto il ruolo di direttore sportivo per la sua ultima squadra, il Movistar Team; dal 2020 \u00e8 direttore sportivo anche della formazione femminile, il Movistar Team Women."}
{"id": "1856872", "revid": "287204", "url": "https://it.wikipedia.org/wiki?curid=1856872", "title": "Pablo Lastras Garcia", "text": ""}
{"id": "1856873", "revid": "289247", "url": "https://it.wikipedia.org/wiki?curid=1856873", "title": "Atletica leggera alle Olimpiadi 2000", "text": ""}
{"id": "1856874", "revid": "174925", "url": "https://it.wikipedia.org/wiki?curid=1856874", "title": "Pablo Garcia Lastras", "text": ""}
{"id": "1856877", "revid": "78273", "url": "https://it.wikipedia.org/wiki?curid=1856877", "title": "Canottaggio alle olimpiadi estive 2000", "text": ""}
{"id": "1856879", "revid": "78273", "url": "https://it.wikipedia.org/wiki?curid=1856879", "title": "Ciclismo alle olimpiadi estive 2000", "text": ""}
{"id": "1856881", "revid": "289247", "url": "https://it.wikipedia.org/wiki?curid=1856881", "title": "Equitazione alle olimpiadi estive 2000", "text": ""}
{"id": "1856882", "revid": "289247", "url": "https://it.wikipedia.org/wiki?curid=1856882", "title": "Ginnastica alle olimpiadi estive 2000", "text": ""}
{"id": "1856884", "revid": "289247", "url": "https://it.wikipedia.org/wiki?curid=1856884", "title": "Hockey su prato alle olimpiadi estive 2000", "text": ""}
{"id": "1856886", "revid": "78273", "url": "https://it.wikipedia.org/wiki?curid=1856886", "title": "Judo alle olimpiadi estive 2000", "text": ""}
{"id": "1856887", "revid": "78273", "url": "https://it.wikipedia.org/wiki?curid=1856887", "title": "Lotta alle olimpiadi estive 2000", "text": ""}
{"id": "1856888", "revid": "148107", "url": "https://it.wikipedia.org/wiki?curid=1856888", "title": "PCO2", "text": ""}
{"id": "1856889", "revid": "1226", "url": "https://it.wikipedia.org/wiki?curid=1856889", "title": "Oliviero Forzetta", "text": "Biografia.\nNotaio di Treviso, possessore di una raccolta di pitture, stemmi e ritratti di famiglia, ma soprattutto cammei, bronzi, monete, statue e rilievi antichi. Si tratta di una raccolta che testimonia i vasti interessi di Forzetta, maturati a contatto con i centri del preumanesimo veneto e soprattutto con Padova.\nIl trevigiano \u00e8 da considerarsi il precursore del fenomeno del collezionismo."}
{"id": "1856890", "revid": "78273", "url": "https://it.wikipedia.org/wiki?curid=1856890", "title": "Nuoto alle olimpiadi estive 2000", "text": ""}
{"id": "1856892", "revid": "78273", "url": "https://it.wikipedia.org/wiki?curid=1856892", "title": "Nuoto sincronizzato alle olimpiadi estive 2000", "text": ""}
{"id": "1856897", "revid": "78273", "url": "https://it.wikipedia.org/wiki?curid=1856897", "title": "Pallamano alle olimpiadi estive 2000", "text": ""}
{"id": "1856898", "revid": "767487", "url": "https://it.wikipedia.org/wiki?curid=1856898", "title": "Rito di Sarum", "text": "Il rito di Sarum \u00e8 una variante del rito romano che fu in uso in Gran Bretagna prima della Riforma protestante. La liturgia anglicana del \"Book of Common Prayer\" trae origine da questo rito, che era in vigore nella cattedrale di Salisbury (\"Sarum\" in latino) nella parte occidentale dell'Inghilterra, ma il suo uso successivamente si diffuse in tutta l'Inghilterra, soprattutto nel sud del paese.\nNel 1078, Guglielmo I d'Inghilterra nomin\u00f2 Osmundo vescovo di Salisbury. Egli apport\u00f2 alcune modifiche alle liturgie anglo-sassoni e celte, adattando il rito romano e ispirandosi nel contempo alle tradizioni anglo-sassoni. Alcuni liturgisti del XIX secolo affermarono che la liturgia di Rouen serv\u00ec da riferimento per la creazione dei libri liturgici di Salisbury.\nL'opera di Osmundo trov\u00f2 compimento nella compilazione d'un nuovo messale, di un breviario e di altri libri liturgici, che furono in seguito utilizzati nel sud dell'Inghilterra, in Gallia e in Irlanda. Qualche vescovo adott\u00f2 gli stessi messali, mentre altri vi aggiunsero preghiere proprie. Il rito di Sarum influenz\u00f2 il rito di Braga in Portogallo e il rito di Nidaros in Norvegia e anche da alcuni ordini religiosi, come i domenicani.\nIl rito di Sarum fu adottato dalla Comunione anglicana negli anni 1530, ma fu gradualmente modificato in diverse edizioni successive del \"Book of Common Prayer\" in cui \u00e8 palese l'influenza protestante. Fu reintrodotto per breve tempo dalla regina Maria. Fu utilizzato dai cattolici d'Inghilterra fino al XVII secolo, prima d'essere gradualmente sostituito dal rito romano.\nNel XIX secolo e XX secolo fu utilizzato dal movimento di Oxford, una corrente della Comunione anglicana di tendenza filo-cattoliche. In alcune occasioni \u00e8 stata adottata anche dai cattolici, fra cui ai nostri giorni l'arcivescovo di Glasgow Mario Joseph Conti.\n\u00c8 utilizzato anche dai fedeli ortodossi di rito occidentale della Chiesa Ortodossa Russa fuori dalla Russia."}
{"id": "1856899", "revid": "78273", "url": "https://it.wikipedia.org/wiki?curid=1856899", "title": "Pallanuoto alle olimpiadi estive 2000", "text": ""}
{"id": "1856900", "revid": "78273", "url": "https://it.wikipedia.org/wiki?curid=1856900", "title": "Pallavolo alle olimpiadi estive 2000", "text": ""}
{"id": "1856901", "revid": "78273", "url": "https://it.wikipedia.org/wiki?curid=1856901", "title": "Pentathlon moderno alle olimpiadi estive 2000", "text": ""}
{"id": "1856902", "revid": "289247", "url": "https://it.wikipedia.org/wiki?curid=1856902", "title": "Pugilato alle olimpiadi estive 2000", "text": ""}
{"id": "1856903", "revid": "78273", "url": "https://it.wikipedia.org/wiki?curid=1856903", "title": "Scherma alle olimpiadi estive 2000", "text": ""}
{"id": "1856904", "revid": "78273", "url": "https://it.wikipedia.org/wiki?curid=1856904", "title": "Softball alle olimpiadi estive 2000", "text": ""}
{"id": "1856905", "revid": "78273", "url": "https://it.wikipedia.org/wiki?curid=1856905", "title": "Sollevamento pesi alle olimpiadi estive 2000", "text": ""}
{"id": "1856906", "revid": "78273", "url": "https://it.wikipedia.org/wiki?curid=1856906", "title": "Tae-kwon-do alle olimpiadi estive 2000", "text": ""}
{"id": "1856907", "revid": "78273", "url": "https://it.wikipedia.org/wiki?curid=1856907", "title": "Tennis alle olimpiadi estive 2000", "text": ""}
{"id": "1856908", "revid": "647919", "url": "https://it.wikipedia.org/wiki?curid=1856908", "title": "Tennis tavolo alle olimpiadi estive 2000", "text": ""}
{"id": "1856910", "revid": "21583", "url": "https://it.wikipedia.org/wiki?curid=1856910", "title": "Instabilit\u00e0 di Rayleigh-Plateau", "text": "L\u2019instabilit\u00e0 di Rayleigh - Plateau, a volte chiamata anche instabilit\u00e0 capillare, \u00e8 un'instabilit\u00e0 fluidodinamica dovuta all'azione della tensione superficiale, che tende a destabilizzare un sistema fluido per crearne uno con lo stesso volume ma minore superficie. \nUn esempio classico di instabilit\u00e0 capillare \u00e8 dato dalla rottura di un getto di forma cilindrica in piccole gocce; \u00e8 quello che accade quando un piccolo getto d'acqua esce da un rubinetto: inizialmente il getto \u00e8 cilindrico, ma ad un certo punto si rompe formando delle gocce che cadono. \nI primi studi di Plateau.\nI primi studi su questo tipo di instabilit\u00e0 sono stati effettuati da Joseph Plateau, che si interess\u00f2 alla stabilit\u00e0 di un cilindro liquido infinitamente lungo ed senza nessun'altra sostanza che lo circondasse.\nNel 1873, Plateau scopr\u00ec sperimentalmente che un getto d'acqua in caduta verticale si divide in gocce se soggetto ad una perturbazione con lunghezza d'onda maggiore di un valore compreso tra 3,13 e 3,18 volte il suo diametro, e not\u00f2 che questo numero fosse nell'intorno di Pi greco. \nNell'analisi di Plateau, il liquido \u00e8 considerato incompressibile e privo di viscosit\u00e0, e sia le forze d'inerzia sia le forze di volume (come la gravit\u00e0) sono trascurate. Plateau dimostr\u00f2 che tale cilindro era instabile rispetto a qualsiasi perturbazione di forma armonica la cui lunghezza d'onda fosse superiore alla circonferenza del getto.\nL'analisi di Rayleigh per un liquido non viscoso.\nLord Rayleigh riprese e miglior\u00f2 l'analisi di Plateau, riuscendo a trovare la perturbazione di massima instabilit\u00e0.\nMantenendo le ipotesi introdotte da Plateau, Rayleigh consider\u00f2 il getto in un sistema di riferimento solidale alla velocit\u00e0 stessa del getto (che, in assenza di forze esterne, \u00e8 costante o nulla). La pressione all'interno del getto, in assenza di gravit\u00e0, \u00e8 costante ed \u00e8 dovuta al solo effetto della tensione superficiale. \nLo stato di base del sistema \u00e8 perci\u00f2 caratterizzato da:\nDove T \u00e8 la tensione superficiale e R il raggio del cilindro. \nVengono ora introdotte una piccola perturbazione della velocit\u00e0, indicata con formula_3, e della pressione, indicata con formula_4, tali per cui: \nformula_5 \nformula_6 \nIl sistema \u00e8 governato dalle equazioni di Navier Stokes, che linearizzate intorno alle piccole perturbazione sono: \n\u00c8 possibile combinare le due equazioni in un'unica, che ha la forma di un'equazione di Laplace \nformula_9 \nLa soluzione di questa equazione, in geometria cilindrica, si esprime tramite le funzioni di Bessel modificate formula_10 e formula_11. Ovviamente, visto che la funzione formula_12 diverge per formula_13, solo la funzione formula_14 pu\u00f2 essere soluzione di tale problema. Si ha perci\u00f2 che: formula_15, dove A \u00e8 una costante indeterminata. L'espressione della perturbazione radiale v in funzione di p \u00e8 ottenuta facilmente dall'equazione di Navier Stokes in direzione radiale, e vale: \nformula_16\nPer proseguire l'analisi, Rayliegh mise in evidenza due condizioni limite che permettono di ottenere due relazioni tra le variabili.\nLa prima traduce il fatto che la superficie di separazione tra liquido e ambiente esterno \u00e8 una superficie materiale, e perci\u00f2 che la sua velocit\u00e0 e uguale alla velocit\u00e0 delle particelle che, istantaneamente, la compongono. Indicata con formula_17 l'equazione di tale superficie una volta perturbata, per cui formula_18, la condizione limite si traduce matematicamente nell'espressione formula_19.\nUna volta sostituite le espressioni di F e v, la prima relazione \u00e8: \nformula_20\nLa seconda condizione limite utilizzata da Rayleigh \u00e8 data dal fatto che, all'interfaccia liquido ambiente esterno, le perturbazioni di pressione sono causate dalla deformazione della superficie stessa, vale a dire: \nformula_21, dove formula_22 \u00e8 il vettore normale unitario esterno alla superficie, pari a formula_23, la cui divergenza rappresenta la curvatura della superficie. Questa seconda condizione porta alla relazione: \nformula_24\nSostituendo i valori noti di formula_25 e f, Rayleigh ottenne la relazione finale che lega le variabili in gioco. Introducendo il numero d'onda dimensionale formula_26, tale relazione si pu\u00f2 scrivere: \nformula_27\nQuesta equazione rappresenta la relazione di dispersione che lega il tasso di crescita \u03c9 al numero d'onda x, in funzione degli altri parametri del sistema. \nQuest'ultimo risultato \u00e8 esattamente quello di Plateau. \nSe la funzione formula_31 \u00e8 studiata, nel caso m = 0, si pu\u00f2 facilmente dimostrare che essa presenta un punto di massimo per x = 0.697, che rappresenta dunque il numero d'onda (adimensionale) di massima instabilit\u00e0.\nL'analisi di Rayleigh per un liquido viscoso.\nLo stesso tipo di analisi, ma senza trascurare gli effetti dati dalla viscosit\u00e0, port\u00f2 Rayleigh ad ottenere un risultato molto diverso. Infatti, con questa ipotesi, il sistema \u00e8 instabile rispetto ad ogni perturbazione longitudinale armonica, qualunque sia la sua lunghezza d'onda. Inoltre, non esiste un'onda finita di massima instabilit\u00e0, perch\u00e9 la massima instabilit\u00e0 \u00e8 ottenuta per x = 0, cio\u00e8 per formula_32\nBibliografia.\nS. Chandrasekhar, \"Hydrodynamic and hydromagnetic stability\", Dover Press, New York 1981"}
{"id": "1856911", "revid": "289247", "url": "https://it.wikipedia.org/wiki?curid=1856911", "title": "Tiro a segno alle olimpiadi estive 2000", "text": ""}
{"id": "1856912", "revid": "289247", "url": "https://it.wikipedia.org/wiki?curid=1856912", "title": "Tiro con l'arco alle olimpiadi estive 2000", "text": ""}
{"id": "1856913", "revid": "765509", "url": "https://it.wikipedia.org/wiki?curid=1856913", "title": "Pretty Cure Splash Star", "text": " \u00e8 la terza serie anime del franchise di \"Pretty Cure\", creata da Izumi T\u014dd\u014d e prodotta dalla Toei Animation. Trasmessa in Giappone su TV Asahi dal 5 febbraio 2006 al 28 gennaio 2007, in Italia la serie \u00e8 stata acquistata dalla Rai, che l'ha mandata in onda su Rai 2 dal 9 giugno all'8 agosto 2008.\n\"Pretty Cure Splash\u2606Star\" \u00e8 preceduta da \"Pretty Cure Max Heart\" e seguita da \"Yes! Pretty Cure 5\".\nTrama.\nSaki Hyuga, ragazza che gioca a softball, e Mai Mish\u014d, ragazza appena tornata in citt\u00e0 con la passione per il disegno, si rincontrano dopo cinque anni ai piedi dell'Albero del Cielo, dove Flappy e Choppy, due spiriti provenienti dalla Terra delle Sorgenti, donano loro il potere di trasformarsi nelle Pretty Cure. La loro missione \u00e8 combattere contro l'impero del male di Dark Fall, un'organizzazione malvagia che, al fine di distruggere tutti i mondi, ha prosciugato sei delle sette Sorgenti che nutrono l'Albero del Mondo, la fonte di vita di tutto l'universo. Le Pretty Cure devono quindi proteggere l'ultima sorgente rimasta, quella del Sole, impedendo al nemico di scoprirne l'ubicazione, e salvare l'Albero del Mondo ripristinando le sei Sorgenti distrutte tramite la raccolta delle Gocce di Luce.\nEpisodi.\nSigle.\nLa sigla originale di apertura e la seconda di chiusura sono composte da Yasuo Kosugi, mentre la prima di chiusura da Hideaki Takatori; i testi sono di Kumiko Aoki. La sigla italiana, invece, interpretata per Rai Trade con testo di Bruno Tibaldi, segue lo stesso arrangiamento della sigla di testa giapponese, sia in apertura che in chiusura.\nDel video della sigla di testa sono state realizzate due versioni: nella prima compaiono tutti i personaggi, mentre nella seconda vengono mostrate anche Cure Bright, Cure Windy, Mupu e Fupu. Anche del video della seconda sigla di coda sono state realizzate due versioni: nella prima si vedono le Pretty Cure con Flappy, Choppy, Mupu e Fupu ballare; nella seconda, usata solamente nell'ultimo episodio, un collage d'immagini ripercorre la storia.\nOAV.\nNel 2006 \u00e8 uscito un corto di 12 minuti dedicato alla serie intitolato , inedito in Italia, nel quale sono presenti anche scene in 3D. \u00c8 stato incluso come bonus nel secondo DVD-BOX della serie, uscito a ottobre 2012. L'OAV vede le Pretty Cure affrontare Goyan che, tramite Uzaina, mira a trasformare il Seme della Speranza sbocciato sulla testa di Flappy nel Seme della Disperazione per ottenerne il potere.\nDistribuzione.\nIn Giappone la serie \u00e8 stata raccolta in una collezione di 13 DVD sia da Marvelous Entertainment che Pony Canyon tra il 20 settembre 2006 e il 17 agosto 2007. Nei primi 10 DVD sono presenti quattro episodi, mentre negli altri solo tre. Tra il 19 settembre e il 17 ottobre 2012 la serie \u00e8 stata raccolta in due DVD-BOX.\nManga.\nIl manga di \"Pretty Cure Splash\u2606Star\", disegnato da Futago Kamikita, \u00e8 stato serializzato sulla rivista \"Nakayoshi\" di K\u014ddansha da marzo 2006 a febbraio 2007, per un totale di undici capitoli poich\u00e9 nel numero di dicembre 2006 la serie \u00e8 assente. Su \"Nakayoshi Lovely\" sono state inoltre pubblicate tre storie extra nei numeri di primavera, estate e autunno 2006.\nIl primo tank\u014dbon contiene i sette capitoli comparsi su \"Nakayoshi\" da marzo a settembre 2006, pi\u00f9 le storie extra di primavera ed estate e una storia extra inedita. \u00c8 stato pubblicato il 6 settembre 2006. Nonostante il volume fosse etichettato con il numero 1 e alla fine della storia ci fosse l'avviso \"continua nel secondo volume\", quest'ultimo non \u00e8 mai stato pubblicato. L'intera serie, divisa in due volumi, \u00e8 stata pubblicata il 6 gennaio 2015.\nCD e videogiochi.\nDurante il corso della serie sono stati pubblicati diversi CD e raccolte, sia di brani musicali che di colonna sonora, da Marvelous Entertainment. I videogiochi, invece, sono stati distribuiti da Bandai.\nTrasmissioni e adattamenti nel mondo.\n\"Pretty Cure Splash\u2606Star\" \u00e8 stato trasmesso, oltre che in Giappone e in Italia, anche in diversi Paesi in tutto il mondo.\nIn Corea del Sud le sigle sono cantate in coreano, la formula di trasformazione \u00e8 stata tradotta, mentre gli attacchi restano invariati. Viene eliminato ogni riferimento al Giappone e cambiano poi tutti i nomi dei personaggi: Saki si chiama Kim So-ra (), mentre Mai \u00e8 Lee Bo-ra ().\nL'adattamento adottato a Taiwan, in cinese, rende la parola \"Cure\" con il carattere (\"Ti\u0101nsh\u01d0\"), che significa \"Angelo\", nei nomi delle protagoniste, e con i caratteri (\"Gu\u0101ng zh\u012bm\u011bi sh\u00e0on\u01da Splash\u2606Star\", ) il titolo della serie. Gli episodi, oltre ad essere doppiati, sono anche sottotitolati; le trasformazioni e gli attacchi sono tradotti. La sigla segue un arrangiamento completamente diverso dall'originale. A Hong Kong \u00e8 stato trasmesso con il titolo (), i nomi presentano gli stessi ideogrammi degli originali, ma cambia la pronuncia, e trasformazioni e attacchi sono tradotti.\nIn Thailandia, l'adattamento modifica leggermente il nome della serie in \"\u0e21\u0e2b\u0e31\u0e28\u0e08\u0e23\u0e23\u0e22\u0e4c\u0e2a\u0e32\u0e27\u0e19\u0e49\u0e2d\u0e22 \u0e1e\u0e23\u0e34\u0e15\u0e15\u0e35\u0e49\u0e40\u0e04\u0e35\u0e22\u0e27 \u0e2a\u0e41\u0e1b\u0e25\u0e0a \u0e2a\u0e15\u0e32\u0e23\u0e4c\" (), ma conserva i nomi originali, anche i suffissi onorifici giapponesi come \"-chan\" e \"-san\". Il doppiaggio non mantiene il labiale dei personaggi, sovrapponendo a volte le voci. Un episodio dura all'incirca 40-43 minuti, per via degli intermezzi pubblicitari."}
{"id": "1856914", "revid": "289247", "url": "https://it.wikipedia.org/wiki?curid=1856914", "title": "Triathlon alle olimpiadi estive 2000", "text": ""}
{"id": "1856915", "revid": "289247", "url": "https://it.wikipedia.org/wiki?curid=1856915", "title": "Tuffi alle olimpiadi estive 2000", "text": ""}
{"id": "1856916", "revid": "289247", "url": "https://it.wikipedia.org/wiki?curid=1856916", "title": "Vela alle olimpiadi estive 2000", "text": ""}
{"id": "1856918", "revid": "63727", "url": "https://it.wikipedia.org/wiki?curid=1856918", "title": "Nissan VQ35DE", "text": ""}
{"id": "1856919", "revid": "287204", "url": "https://it.wikipedia.org/wiki?curid=1856919", "title": "Joaquin Rodriguez", "text": ""}
{"id": "1856920", "revid": "287204", "url": "https://it.wikipedia.org/wiki?curid=1856920", "title": "Joaquin Rodriguez Oliver", "text": ""}
{"id": "1856921", "revid": "287204", "url": "https://it.wikipedia.org/wiki?curid=1856921", "title": "Joaquim Rodriguez Oliver", "text": ""}
{"id": "1856926", "revid": "223320", "url": "https://it.wikipedia.org/wiki?curid=1856926", "title": "Forma di stato", "text": ""}
{"id": "1856927", "revid": "767487", "url": "https://it.wikipedia.org/wiki?curid=1856927", "title": "Sui mari della Cina", "text": "Sui mari della Cina (\"China Seas\") \u00e8 un film del 1935 diretto da Tay Garnett.\nTrama.\nSu una nave che fa servizio di trasporto tra Hong Kong e Singapore si trovano diversi passeggeri, il battello \u00e8 comandato da un giovane comandante, accompagnato dalla sua amante. Quando l'uomo si fidanza con una vedova, costei decide di vendicarsi rivolgendosi a un criminale fornendogli le chiavi dell'armeria. Il bieco individuo favorisce la salita a bordo di un gruppo di pirati che si impossessano della nave, nonostante la resistenza del giovane comandante.\nI pirati non riescono a trovare le casse d'oro che si trovavano nella stiva della nave, dopo essere scesi dalla nave vengono uccisi dal fuoco dell'equipaggio, dopodich\u00e9 il comandante apre le indagini per capire l'accaduto, arrivando all'identificazione del bandito, che preferisce suicidarsi, e alla scoperta che \u00e8 stata la gelosia della sua amante la causa di tutto. Chiarita la storia il matrimonio tra i due chiuder\u00e0 il brutto episodio della loro vita."}
{"id": "1856932", "revid": "92137153", "url": "https://it.wikipedia.org/wiki?curid=1856932", "title": "Pierre-Bienvenu Noailles", "text": "Biografia.\nNato a Bordeaux durante il periodo del Terrore, dopo una giovinezza mondana si avvicin\u00f2 alla religione dopo la morte del padre (1810): ricevette la prima comunione solo all'et\u00e0 di vent'anni.\nRecatosi a Parigi per studiare diritto, nel 1816 entr\u00f2 nel seminario della Compagnia dei Sacerdoti di San Sulpizio di Issy-les-Moulineaux: venne ordinato sacerdote nella chiesa di Saint-Sulpice di Parigi il 5 giugno 1819.\nPrest\u00f2 servizio pastorale presso la parrocchia di Saint-Eulalie nella sua citt\u00e0 natale, dove inizi\u00f2 a progettare la fondazione di una grande famiglia religiosa, che comprendesse sia sacerdoti che suore e un ramo di laici associati: riusc\u00ec a dar vita solo al ramo femminile. Con l'approvazione dell'arcivescovo Charles-Fran\u00e7ois d'Aviau Du Bois de Sanzayil, il 28 maggio del 1820 fond\u00f2 le Suore di Loreto, dette poi della Sacra Famiglia.\nMor\u00ec nel 1861, senza poter vedere l'approvazione della sua congregazione.\nIl culto.\nIl suo processo di beatificazione \u00e8 stato introdotto il 23 giugno del 1944: l'8 febbraio del 1988 papa Giovanni Paolo II ha concesso la pubblicazione del decreto sull'eroicit\u00e0 delle virt\u00f9, riconoscendo a padre Noailles il titolo di \"venerabile\"."}
{"id": "1856936", "revid": "63727", "url": "https://it.wikipedia.org/wiki?curid=1856936", "title": "Volvo B4204S", "text": ""}
{"id": "1856957", "revid": "125733653", "url": "https://it.wikipedia.org/wiki?curid=1856957", "title": "Stefano di Calagonis", "text": "Agiografia.\nEra originario di Calagonis, insediamento punico in Sardegna fondato nel luogo in cui sorge oggi la citt\u00e0 di Maracalagonis.\nDi lui non si hanno notizie storiche certe: la tradizione agiografica riporta che, nato da padre pagano, fu convertito al cristianesimo da sant'Avendrace e fu martirizzato a Calagonis, trafitto con un grosso chiodo in testa, nell'82.\nLe sue reliquie sono conservate nella chiesa patronale a lui dedicata in Maracalagonis."}
{"id": "1856959", "revid": "63727", "url": "https://it.wikipedia.org/wiki?curid=1856959", "title": "Volvo B5244S", "text": ""}
{"id": "1856969", "revid": "729019", "url": "https://it.wikipedia.org/wiki?curid=1856969", "title": "Pinalla Aliprandi", "text": "Biografia.\nFiglio di Rebaldo e fratello di Martino e di Salvarino, apparteneva ad una delle famiglie pi\u00f9 importanti di Monza, ma residente in Milano. Si diede alla carriera delle armi entrando nell'esercito di Azzone Visconti.\nNell'aprile del 1329 Pinalla, con un manipolo di cavalieri viscontei, riconquist\u00f2 Monza, occupata dalle truppe di Luigi IV del Sacro Romano Impero, giovandosi anche dell'aiuto portogli dal fratello Martino e, nel maggio dello stesso anno, respinse un tentativo dello stesso imperatore di impadronirsi della citt\u00e0.\nNell'aprile del 1333 condusse 600 fanti viscontei al soccorso di Ferrara, assediata dal legato pontificio Bertrando del Poggetto, e, il 14 del mese, insieme a truppe scaligere, gonzaghesche e fiorentine, disfece l'esercito papale. Nello stesso anno fu podest\u00e0 di Bergamo.\nNel 1336, sempre a capo di una parte dell'esercito di Azzone, devast\u00f2 le terre intorno a Piacenza e partecip\u00f2 all'assedio della citt\u00e0, che capitol\u00f2 nelle mani dei viscontei.\nNel 1339, quando Lodrisio Visconti mosse contro Milano, Pinalla, come capitano generale dell'esercito di Azzone, gli mosse contro 500 cavalli, ma non riusc\u00ec ad arrestarlo al passaggio dell'Adda; a Parabiago, il 21 febbraio, avvenne lo scontro decisivo, terminato con la fortunosa vittoria dell'esercito di Azzone.\nDopo la morte di Azzone (16 ag. 1339), Pinalla fu tenuto in disparte da Luchino e nel 1341 entr\u00f2 a far parte della congiura ordita contro costui dai Pusterla e da altri nobili milanesi. Scoperta la congiura, Pinalla, insieme col fratello Martino, fu arrestato, torturato e fatto morire di fame."}
{"id": "1856973", "revid": "729019", "url": "https://it.wikipedia.org/wiki?curid=1856973", "title": "Renault N7Q e N7U", "text": "Le due sigle N7Q ed N7U identificano due motori a scoppio prodotti dalla Casa automobilistica svedese Volvo ed utilizzati dal 1995 al 2000 dalla francese Renault.\nCaratteristiche e versioni.\nQuesti due motori appartengono alla vasta famiglia dei motori modulari Volvo. La Casa svedese, infatti, oltre ad utilizzarli per i suoi modelli, ha permesso alla Renault di utilizzarli per alcune sue applicazioni.\nN7Q.\nIl motore \"N7Q\" \u00e8 un motore da 1.9 litri di cilindrata (1948 cm\u00b3), e per quanto riguarda la Renault \u00e8 stato montato su:\nPresso la Volvo, questo motore \u00e8 noto con la sigla \"B4204S\".\nN7U.\nIl motore \"N7U\", invece, aveva una cilindrata di 2435 cc, ed oltre ai vari modelli Volvo \u00e8 stato montato solo su un modello Renault, ossia la \"Renault Safrane 2.4 20v RXT\" (1996-2000).\nLa Volvo identifica questo motore con la sigla B5244S."}
{"id": "1856975", "revid": "827882", "url": "https://it.wikipedia.org/wiki?curid=1856975", "title": "Rain Forest (Concerto Moon)", "text": "Rain Forest \u00e8 un album della band power metal giapponese Concerto Moon, pubblicato nel 1999."}
{"id": "1856978", "revid": "287204", "url": "https://it.wikipedia.org/wiki?curid=1856978", "title": "Bagni greci di Gela", "text": "I Bagni greci di Gela sono degli stabilimenti termali venuti alla luce nel 1957, in prossimit\u00e0 dell\"Ospizio di Mendicit\u00e0\", in via Europa, Caposoprano, datati all'epoca ellenistica.Come per tutto il resto della citt\u00e0 i Bagni furono demoliti nel 282 a.C., a seguito della conquista da parte del tiranno agrigentino Finzia.\nStruttura.\nIl complesso \u00e8 costituito da due ambienti, in origine separati da una parete di mattoni di argilla cruda probabilmente intonacata, coperti da un tetto di tegole di terracotta, seguendo una tecnica edilizia molto diffusa in citt\u00e0 sin dalle origini (vedi ad esempio l'area archeologica di Bosco Littorio).\nAmbiente 1.\nIl primo dei due ambienti (situato a nord-ovest) \u00e8 caratterizzato da due gruppi di vasche disposte radialmente intorno ad uno spazio centrale e collegate da un sistema di refluo delle acque. Il primo di questi due gruppi ne contava 14, di cui oggi ne sono andate perdute due soltanto, disposte a ferro di cavallo e realizzate sul tipo greco a sedile; avevano inferiormente una concavit\u00e0 emisferica che doveva servire a raccogliere facilmente l'acqua per svuotare la vasca dato che, mancando il foro di scarico, ci\u00f2 avveniva a mano. Il materiale usato per le vasche per lo pi\u00f9 \u00e8 un conglomerato cementizio formato prevalentemente da frammenti fittili e detriti in arenaria, mentre in alcuni casi (le vasche del tratto occidentale) sono interamente in terracotta e portatili (forse appartenenti allo stesso periodo del pavimento e come questo appartenenti al periodo pi\u00f9 antico).\nIl secondo gruppo \u00e8 costituito da 22 vasche disposte a cerchio intorno ad un pavimento in conglomerato, ma sono tutte mancanti della met\u00e0 superiore, forse perch\u00e9 mai completate.\nAmbiente 2.\nIl secondo ambiente (est) era costituito da un complesso sistema di riscaldamento con cameretta a due corridoi in cui avveniva la combustione e da un vano superiore il cui pavimento doveva appoggiarsi sulle pareti del vano sottostante creando cos\u00ec una vera e propria \"cella ad \"ipocaustum\"\", fungendo pertanto da sauna.\nDatazione.\nIl complesso, unico esemplare del genere in Sicilia, trova confronti soltanto con Delfi, Colofone, Olimpia, Gortys. Il confronto strutturale ed il materiale rinvenuto (unguentari; anfore italiche e puniche; monete di epoca Timoleontea di conio siracusano, geloo, siculo-punico) convergono a datare il sito nel IV-III secolo a.C. La struttura sub\u00ec numerosi interventi: la realizzazione delle vasche a conglomerato nel primo gruppo di vasche del primo ambiente; la creazione del secondo gruppo di vasche del primo ambiente; la realizzazione del secondo ambiente; il rafforzamento a nord-ovest dell'ambiente 1 con mura in pietrame."}
{"id": "1856979", "revid": "1782831", "url": "https://it.wikipedia.org/wiki?curid=1856979", "title": "Wings of Time", "text": "Wings of Time \u00e8 il secondo album del gruppo italiano progressive metal DGM edito nel 1999.\n\u00c8 stato registrato e mixato presso 909 Studios (Ostia Lido, Roma) nell'autunno del 1999. Il mastering \u00e8 stato effettuato presso Progressive Digital Studio (Roma), sempre nell'inverno del 1999."}
{"id": "1856984", "revid": "339392", "url": "https://it.wikipedia.org/wiki?curid=1856984", "title": "Mura Timoleontee di Gela", "text": ""}
{"id": "1856986", "revid": "255535", "url": "https://it.wikipedia.org/wiki?curid=1856986", "title": "Entrata del molo. Port-en-Bessin", "text": ""}
{"id": "1856990", "revid": "92723", "url": "https://it.wikipedia.org/wiki?curid=1856990", "title": "Joaquim Rodr\u00edguez", "text": "Professionista dal 2001 al 2016, con caratteristiche di scalatore, ha colto una cinquantina di successi da \"pro\", fra cui due edizioni del Giro di Lombardia, una Freccia Vallone e 15 vittorie di tappa nei Grandi Giri (10 alla Vuelta, 3 al Tour e 2 al Giro), oltre alla vittoria nella classifica della montagna alla Vuelta a Espa\u00f1a 2005 e della Classifica a punti del Giro d'Italia 2012. Per tre volte ha vinto la classifica finale UCI (Calendario mondiale UCI 2010, UCI World Tour 2012, UCI World Tour 2013), conquistando anche diversi podi ai Campionati del mondo e nelle classifiche finali dei Grandi Giri.\n\u00c8 soprannominato \"Purito\", ossia \"Piccolo Sigaro\". Tale nomignolo risale al 2001, suo primo anno tra i \"pro\", ed \u00e8 legato ad un episodio avvenuto durante un allenamento con i compagni della ONCE: su un tratto in salita Rodr\u00edguez, per mostrare l'estrema facilit\u00e0 con cui riusciva a pedalare, and\u00f2 ad affiancare i pi\u00f9 esperti Jalabert, Sastre e Olano, facendo il gesto di fumare un sigaro; in serata, a tavola, venne per\u00f2 \"punito\" e costretto a fumare un sigaro intero in presenza dei compagni, da cui appunto il soprannome.\nCarriera.\n2001-2009: i primi anni.\nPassato professionista nel 2001 con la ONCE-Eroski di Manolo Saiz, si impose all'attenzione generale nel 2003, quando vinse una tappa alla Vuelta a Espa\u00f1a e una alla Parigi-Nizza; l'anno dopo, trasferitosi alla Saunier Duval-Prodir, si aggiudic\u00f2 invece la classifica generale della Setmana Catalana, mentre nel 2005 fece sua la classifica scalatori alla Vuelta a Espa\u00f1a.\nDal 2006 al 2009 vest\u00ec quindi la divisa della Caisse d'Epargne, formazione nella quale si rivel\u00f2 come uno dei migliori gregari di Alejandro Valverde. Nel 2007 riusc\u00ec a laurearsi campione nazionale in linea; nella stagione seguente chiuse invece al sesto posto la prova in linea del Campionato del mondo a Varese, risultando il migliore della squadra spagnola. Per due anni consecutivi (2008 e 2009) vinse inoltre la tappa pi\u00f9 dura della Tirreno-Adriatico, quella con arrivo a Montelupone.\nNel 2009 si classific\u00f2 peraltro secondo nella Liegi-Bastogne-Liegi, dietro ad Andy Schleck, e terzo al Campionato del mondo di Mendrisio dopo aver indovinato la decisiva fuga a tre nel finale: nell'occasione non riusc\u00ec per\u00f2 a contenere la progressione in salita di Cadel Evans (poi vincitore) e perse contro Aleksandr Kolobnev lo sprint a due per l'argento. Al termine dell'anno lasci\u00f2 la Caisse d'Epargne per accasarsi al team russo Katusha.\n2010-2011: terzo alla Vuelta e quarto al Giro.\nApr\u00ec il suo 2010 con la vittoria finale alla Volta Ciclista a Catalunya, quelle nel Gran Premio Miguel Indurain e nella quinta frazione della Vuelta al Pa\u00eds Vasco, e con il secondo posto alla Freccia Vallone. Il 16 luglio vinse quindi la dodicesima tappa del Tour de France, corsasi tra le montagne del Massiccio Centrale, battendo in volata il connazionale Alberto Contador; chiuse la corsa in ottava posizione.\nIn settembre partecip\u00f2 alla Vuelta a Espa\u00f1a da protagonista. Al termine della decima tappa and\u00f2 ad indossare la maglia rossa di leader, ma la tenne per un giorno soltanto a causa delle difficolt\u00e0 patite l'indomani nella salita verso Andorra. Vinse poi la quattordicesima tappa, quella con arrivo a Pe\u00f1a Cabarga (salita di 6\u00a0km con pendenze tra il 9% e il 20%) e due giorni dopo, nella frazione di Cotobello, prese 37\" secondi a Vincenzo Nibali riuscendo a sottrargli la maglia rossa. Nella cronometro di Pe\u00f1afiel, per\u00f2, perse nuovamente il simbolo del primato, scendendo a quasi quattro minuti da Nibali: chiuse la Vuelta al quarto posto, fuori dal podio. Tuttavia, grazie ai punti accumulati nella gara spagnola, si aggiudic\u00f2 la classifica individuale del calendario mondiale UCI, complice la squalifica per doping inflitta con effetto retroattivo ad Alberto Contador. Sempre grazie a un'altra squalifica, quella del secondo classificato alla Vuelta Ezequiel Mosquera, gli venne attribuito il terzo posto della graduatoria finale della corsa spagnola.\nNella stagione 2011 si mise in particolare evidenza durante il mese di aprile: prima vinse la tappa di apertura alla Vuelta al Pa\u00eds Vasco, poi concluse al secondo posto, sempre battuto da Philippe Gilbert, sia l'Amstel Gold Race che la Freccia Vallone. In maggio prese il via al Giro d'Italia, non riusc\u00ec a vincere nessuna tappa (fu secondo a Castelfidardo), ma chiuse comunque al quinto posto della generale finale, quarto dopo la squalifica inflitta ad Alberto Contador. In giugno si aggiudic\u00f2 le ultime due tappe del Crit\u00e9rium du Dauphin\u00e9 oltre alla classifica a punti e quella scalatori.\nTra agosto e settembre, dopo il quarto posto alla Cl\u00e1sica San Sebasti\u00e1n e la vittoria alla Vuelta a Burgos, partecip\u00f2 alla Vuelta a Espa\u00f1a, trionfando nella quinta e nell'ottava tappa e vestendo anche per un giorno la maglia rossa di \"leader\" della generale. Concluse per\u00f2 diciannovesimo in classifica, e nell'ultima frazione perse la maglia verde della classifica a punti. Nel finale di stagione fu quindi terzo al Giro di Lombardia, battuto da Oliver Zaugg e Daniel Martin, cos\u00ec come terzo nella graduatoria finale dell'UCI World Tour.\n2012: vittoria nell'UCI World Tour, secondo al Giro e terzo alla Vuelta.\nAll'inizio del 2012 si aggiudic\u00f2 la tappa di Offida alla Tirreno-Adriatico; in aprile vinse invece due frazioni alla Vuelta al Pa\u00eds Vasco \u2013 concluse la corsa al secondo posto, preceduto da Samuel S\u00e1nchez \u2013 e la Freccia Vallone, una delle tre classiche delle Ardenne. Nel mese seguente fu quindi al via del Giro d'Italia: in questa competizione fece sua la decima tappa, quella con arrivo ad Assisi, e conquist\u00f2 nell'occasione anche la maglia rosa, che in seguito perse nella tappa con arrivo a Cervinia. Riottenne la maglia rosa al termine della frazione di Pian dei Resinelli, e tre giorni dopo si aggiudic\u00f2 la tappa di Cortina d'Ampezzo. Nella cronometro finale di Milano, tuttavia, perse definitivamente il primato, per 16 secondi, ancora a favore di Ryder Hesjedal, e si classific\u00f2 secondo nella graduatoria finale.\nTra agosto e settembre partecipa alla Vuelta a Espa\u00f1a con ambizioni di classifica, in virt\u00f9 degli ottimi risultati al Giro. Al termine della quarta tappa conquista la maglia rossa della classifica generale, e si impone poi in tre frazioni, la sesta, la dodicesima e la quattordicesima. Mantiene la \"leadership\" fino alla diciassettesima tappa, quando Alberto Contador, con un attacco da lontano, gli sottrae il primato. Rodr\u00edguez non riuscir\u00e0 pi\u00f9 a recuperare: chiuder\u00e0 al terzo posto, superato anche da Alejandro Valverde, salendo comunque per la seconda volta in carriera sul podio di un grande giro. Oltre alla maglia rossa perde, nell'ultima tappa, anche la maglia verde, come l'anno precedente, e quella bianca, entrambe a favore di Valverde.\nTorna al successo il 29 settembre quando, grazie a un'azione iniziata sulla salita di Villa Vergano, si aggiudica in solitaria, sul traguardo di Lecco, il Giro di Lombardia 2012. Diventa cos\u00ec il primo corridore spagnolo in grado di vincere, in 105 anni di storia, la \"Classica delle foglie morte\". Con tale vittoria, inoltre, ottiene il primo posto nella classifica individuale finale dell'UCI World Tour, ripetendo cos\u00ec il risultato conseguito nel 2010.\n2013: delusioni e successi.\nRodr\u00edguez inizia la stagione con la vittoria nella quarta tappa del Tour of Oman, che chiuder\u00e0 ai piedi del podio. Alla Tirreno-Adriatico conclude quinto in classifica, aggiudicandosi la tappa numero 5. In primavera Rodr\u00edguez chiude al secondo posto, dietro a Daniel Martin sia la Volta a Catalunya sia soprattutto la Liegi-Bastogne-Liegi: nella classica monumento lo spagnolo scatta poco prima dello striscione dell'ultimo chilometro, ma viene raggiunto e poi staccato dal corridore della Garmin.\nIn estate Purito partecipa al suo secondo Tour de France con ambizioni di podio, su un tracciato abbastanza favorevole, che riesce effettivamente a conquistare: dopo una prima parte di giro incerta, Purito recupera posizioni nella tappe del Mont Ventoux, dell'Alpe d'Huez e nella cronometro collinare. Il secondo posto nella penultima tappa di Annecy, dietro Quintana e davanti a Froome (rispettivamente secondo e primo a Parigi), gli consente di lasciarsi alle spalle Contador e Kreuziger, chiudendo a poco pi\u00f9 di 5 minuti dal campione della Sky.\nDopo una lunga pausa, Rodr\u00edguez e la Katusha si presentano alla Vuelta a Espa\u00f1a sia per cercare di vincerla (dopo due podi) sia per preparare al meglio i Mondiali. Pur essendo tra i favoriti, assieme a Valverde e Nibali, lo scalatore spagnolo, pur vincendo la diciannovesima tappa, chiude al quarto posto, dietro ai due suddetti ed al vincitore a sorpresa, Chris Horner.\nIl penultimo obiettivo stagionale \u00e8 il Mondiale di Firenze, dove Rodr\u00edguez si presenta con la fortissima nazionale spagnola, co-capitano assieme a Valverde: dopo una gara durissima, dopo la penultima ascesa (Fiesole) Rodr\u00edguez si ritrova in testa, ma viene raggiunto dopo il Muro di Via Salviati grazie alle tirate di Nibali, che si porta dietro il compagno di squadra Valverde e il portoghese Faria da Costa. In superiorit\u00e0 numerica, Rodr\u00edguez attacca a pochi chilometri dalla fine, sperando che Valverde lo copra, ma viene ripreso allo striscione dell'ultimo chilometro e beffato allo sprint da Rui Costa. La delusione dello spagnolo nel dopo gara \u00e8 enorme, nonostante l'argento, mentre anche lo stesso CT della Roja polemizza con Valverde (bronzo), reo di non aver favorito il gioco di squadra della nazionale iberica lasciando partire il portoghese all'inseguimento del compagno, facendo sfumare una vittoria mondiale quasi certa per la squadra.\nUna settimana dopo il Mondiale Purito si prende una parziale rivincita con al Lombardia, staccando tutti sulla salita di Villa Vergano, replicando in fotocopia il successo dell'anno prima (al secondo posto proprio il tanto criticato Valverde). Con i punti della monumento autunnale Rodr\u00edguez conquista per il secondo anno di fila anche la classifica dell'UCI World Tour.\n2014: anno di transizione.\nDopo il Tour de San Luis Purito vola in Oriente, dove partecipa al Tour of Dubai e al Tour of Oman, che chiude quarto. Saltata la Tirreno-Adriatico, lo spagnolo della Katusha si cimenta nel Giro di Catalogna, che vince conquistando anche la terza tappa. Il trittico delle Ardenne inizia male, poich\u00e9 Rodr\u00edguez \u00e8 vittima di una caduta che lo costringe ad abbandonare la Amstel Gold Race. Dopo le classiche prende parte al Giro d'Italia con ambizione di vittoria. Purtroppo \u00e8 costretto al ritiro dopo la caduta, che coinvolge la maggior parte del gruppo, nella 6\u00aa tappa del Giro con arrivo a Montecassino. A fine Agosto \u00e8 al via della Vuelta a Espa\u00f1a tra i favoriti al podio. Non vince nessuna tappa, pur ottenendo per ben tre volte il terzo posto. Chiuder\u00e0 al quarto posto finale a 3'25\" da Contador ed a poco pi\u00f9 di un minuto dal podio.\n2015: secondo alla Vuelta.\nNel 2015 ottiene il primo successo solo in aprile alla Vuelta al Pa\u00eds Vasco, dove vince le tappe di Zumarraga e Arrate. Si presenta poi alle classiche delle Ardenne, nelle quali il miglior piazzamento \u00e8 il terzo posto alla Liegi-Bastogne-Liegi, dietro Valverde e Alaphilippe.\nLa sua stagione, dopo le Ardenne, si focalizza sul Tour, gara che lo vede regolarmente al via: ottiene addirittura la vittoria nella terza tappa, con arrivo in salita sul Muro di Huy, dove era gi\u00e0 arrivato a braccia alzate alla Freccia Vallone 2012. In seguito vince la dodicesima tappa, con arrivo a Plateau de Beille, dopo una lunga fuga.\nA fine agosto partecipa alla Vuelta a Espa\u00f1a, vince la 15\u00aa tappa e conquista la maglia rossa di leader nella tappa successiva. La sua corsa si chiuder\u00e0 con l'ennesimo podio in carriera in un grande giro. Infatti \"Purito,\" che conquista la maglia bianca, chiude il secondo posto della classifica generale a soli 57\" da Aru.\n2016: il ritiro.\nDopo un inizio di stagione senza successi e con pochi piazzamenti di rilievo (quinto alla Vuelta al Pa\u00eds Vasco e ottavo alla Liegi-Bastogne-Liegi), Rodr\u00edguez si presenta al via del Tour de France in buone condizioni, con l'obiettivo di fare classifica. Approfittando del giorno di riposo nella sua citt\u00e0 di residenza, Andorra, annuncia il ritiro dall'attivit\u00e0 agonistica al termine della stagione. Conclude la corsa francese in crescendo, settimo a 6'58\" dal vincitore Chris Froome.\nDopo essersi piazzato quarto alla Cl\u00e1sica San Sebasti\u00e1n, si presenta alla prova in linea dei Giochi olimpici di Rio de Janeiro, concludendo al quinto posto e annunciando che quella sarebbe stata la sua ultima gara. Tuttavia, a inizio settembre, la Katusha lo obbliga a rientrare in gara per disputare le classiche autunnali italiane, cio\u00e8 Milano-Torino, Giro del Piemonte e Giro di Lombardia: Rodr\u00edguez si ritira in tutte e tre le corse. Nello stesso ottobre annuncia di aver trovato un accordo con la nascente squadra Bahrain-Merida, specificando per\u00f2 di non sapere ancora se correr\u00e0 oppure se si limiter\u00e0 ad essere un membro dello staff tecnico. Il 9 dicembre dello stesso anno annuncia per\u00f2 ufficialmente il ritiro dall'attivit\u00e0.."}
{"id": "1856991", "revid": "767487", "url": "https://it.wikipedia.org/wiki?curid=1856991", "title": "Happiness (The Beloved)", "text": "Happiness \u00e8 un album del 1990, pubblicato dal gruppo musicale britannico pop rock e dance The Beloved, uscito su etichetta EastWest nel Regno Unito e nell'Europa continentale, e per la Atlantic negli USA.\nSi tratta del loro primo album in qualit\u00e0 di duo formato da Jon Marsh e Steve Waddington, dopo l'uscita dalla band degli altri due membri originari, Tim Havard e Steve Gauson, con cui l'iniziale quartetto aveva realizzato, nel 1987, per l'etichetta indipendente Flim Flam, un primo album di studio, anche se, in realt\u00e0, si trattava pi\u00f9 che altro di una compilation, che raccoglieva, in un unico 33 giri, i vari singoli a 45 giri fino ad allora realizzati dai quattro, congiuntamente alle relative B-sides, tanto che molti considerano l'album del 1990 (anche a causa del cambio di formazione, da quartetto a duo, e del radicale mutamento di genere, dal pop rock e dalla new wave alla dance e alla acid house, stili assolutamente distinti e distanti tra loro, quasi agli antipodi) come il loro vero album di debutto.\nIl long playing, scritto quasi tutto da Jon Marsh, insieme a Steve Waddington su due dei quattro singoli, e prodotto per lo pi\u00f9 da Martin Phillips, con la collaborazione di Paul Staveley O'Duffy e l'apporto di Daniel Abraham, raggiunge il numero 14 nella classifica britannica, nel marzo del 1990, piazzandosi successivamente al #154 nella classifica statunitense dei Billboard 200.\nIl disco.\nDopo essersi ridotti a un duo gi\u00e0 nel 1987, dopo l'abbandono degli altri due membri originari, Marsh e Waddington rimangono ben presto affascinati dalle nuove sonorit\u00e0 della acid house, che stava prepotentemente emergendo sulla scena londinese dell'epoca, in club quali lo Shoom. Il duo passa cos\u00ec da uno stile synthpop-rock, influenzato prevalentemente dai New Order (una reminiscenza del quale si pu\u00f2 ascoltare ancora nella traccia finale di questo secondo lavoro, \"Found\", l'unica canzone in stile pop rock dell'intero disco), a uno stile maggiormente orientato verso la nascente acid house, pop allo stato puro e techno. Non a caso, il 33 giri contiene anche la potente voce femminile della diva della house di Chicago, Kym Mazelle, che viene menzionata anche nel singolare testo del brano d'apertura e secondo singolo estratto, \"Hello\", insieme alle pi\u00f9 importanti influenze della band, in vari campi, dalla musica, alla letteratura, alla politica e persino alla religione.\nIl mutamento stilistico si rivela la chiave di volta verso il successo commerciale, dato che, fino ad allora, il gruppo era riuscito a piazzare i propri singoli soltanto nelle classifiche britanniche cosiddette indie. L'album del 1990 genera infatti ben 3 singoli che si fanno agevolmente strada nella UK Top 40: \"The Sun Rising\", che dopo aver spopolato nelle discoteche, arriva fino al Numero 26 della classifica ufficiale; \"Hello\", che sale fino al Numero 19, regalando loro il primo ingresso nella Top 20 britannica e il primo successo al livello internazionale; e \"Your Love Takes Me Higher\", che lambisce il margine pi\u00f9 basso della UK Top 40, fermandosi al Numero 39. Un quarto singolo, \"Time After Time\", non va oltre il Numero 46 in Gran Bretagna, ma diventa una delle canzoni pi\u00f9 popolari della band in alcuni paesi dell'Europa continentale, tra cui l'Italia, dove l'LP incomincia a vendere bene proprio s\u00f9bito dopo l'uscita di quest'ultimo singolo, provocando cos\u00ec anche la ristampa dei singoli precedenti.\nIl successo dell'album \u00e8 cos\u00ec grande da spingere il gruppo a pubblicare non solo una videocompilation contenente i videoclip realizzati per i quattro singoli (oltre a una quinta lunga traccia fantasma, che riprende Jon nudo, mentre fa apertamente l'amore con la sua ragazza dell'epoca), ma addirittura un intero album di remix, intitolato \"Blissed Out\", nel 1991, con quasi tutte le canzoni dell'album (di fatto, mancano soltanto \"Found\" e \"I Love You More\"), in una o, soprattutto nel caso dei singoli, pi\u00f9 versioni alternative (una delle quali costituisce la colonna sonora per il citato video sexy), pi\u00f9 altri tre brani, per lo pi\u00f9 strumentali e diretti all'utilizzo da parte dei DJ, di cui due gi\u00e0 editi - \"Paradise (My Darling, My Angel)\", lato B di \"Hello\", e \"Acid Love\", che costituiva un doppio lato A insieme a \"Loving Feeling\" - e uno inedito - \"Pablo (Special K Dub)\" - ma comunque mai inseriti su un lavoro a lungo respiro del gruppo.\nLa copertina, il design dei credits e i ringraziamenti.\nIl disco presenta una grafica molto semplice e, allo stesso, tempo, estremamente curata. Il \"design\" di copertina \u00e8 di Bob Linney, che crea due figure stilizzate che si d\u00e0nno un bacio, nell'illustrazione principale. All'interno, i credits sono quasi illeggibili, inscritti in una densa spirale, che parte da un occhio centrale, sdipanandosi verso l'esterno, dove conclude una scritta che, partendo da una frase introduttiva che dice \u00abFinally we'd like to send lots of love and a big...\u00bb arriva a una parola, messa in evidenza rispetto alle altre, che riprende il titolo della prima canzone dell'album, con il termine \u00ab...Hello...\u00bb scritto in caratteri maiuscoli, mentre il resto \u00e8 per lo pi\u00f9 in minuscolo, e comunque in un formato ridotto rispetto alla parola \u00abHello\u00bb (messa in risalto anche dalla particolarit\u00e0 grafica con cui viene disegnata la \"o\" finale, costituita da un cerchio nero, in cui \u00e8 inscritto un pallino, altrettanto nero, in campo bianco - due pallini vengono utilizzati anche per costruire la barra orizzontale della \"h\" iniziale e quella centrale della \"e\"), di cui viene sfruttato il significato di saluto, che si ricollega al resto della frase finale.\nQuest'ultima, incorporando al suo interno i titoli di altre due canzoni dei Beloved (una delle quali \u00e8 rappresentata da \"Loving Feeling\", uno dei due brani sul singolo doppio lato A della svolta dance / acid house, mentre l'altra \u00e8 costituita dal loro primo vero successo, \"The Sun Rising\"), prosegue cos\u00ec: \u00ab...to anyone that knows us. Deep Joy to the Little Lord Jesus and hugs to everyone who's felt that 5 a.m. Loving Feeling. It's just the SUN RISING!\u00bb I puntini sulle due \"i\" maiuscole di \"RISING\" sono costituiti da due soli stilizzati, fatti come la \"o\" della citata parola \u00abHello\u00bb, a cui si aggiungono dei raggi. Il finale della frase di saluto/ringraziamento, che menziona anche il titolo dell'album, recita invece: \u00abSmile. Enjoy. Happiness. THE BELOVED\u00bb, con il nome del gruppo messo in evidenza, oltre che dal carattere maiuscolo, anche da un altro sole stilizzato, ma senza raggi, per la lettera \"o\", oltre che da vari altri espedienti grafici, quali pallini e triangolini, per rendere le lettere in una specie di grassetto.\nSegnalando, tra parentesi, i titoli originali in inglese delle canzoni citate, in corrispondenza delle relative traduzioni italiane, la frase completa pu\u00f2 essere tradotta in italiano come: \u00abInfine, vorremmo mandare tanto amore e un grosso CIAO a tutti quelli che ci conoscono, Gioia Profonda al Piccolo Signore Ges\u00f9 e abbracci a tutti quelli che hanno provato quella Sensazione di Amore (\"Loving Feeling\") alle 5 del mattino: \u00e8 soltanto il Sole che Sorge (\"The Sun Rising\")! Sorridete e godetevi la Felicit\u00e0 (\"Happiness\"). I Beloved\u00bb, con l'ultima frase che assume il senso di un chiaro invito ad apprezzare l'album (ENJOY HAPPINESS, \u00abGodetevi \"Happiness\"\u00bb).\nCuriosamente, nei credits non compare, tra i nomi dei coristi, quello della cantante statunitense house Kym Mazelle, la quale, come si \u00e8 gi\u00e0 detto in precedenza, oltre a cantare sul brano d'apertura, \"Hello\", viene pure menzionata all'interno del suo particolarissimo testo, definito da Jon e Steve, in un'intervista dell'epoca alla popolare rivista musicale \"Smash Hits\", \"a statement of fact\", cio\u00e8 \u00abuna dichiarazione di intenti\u00bb.\nSingoli, promo e ristampe dall'album.\nOltre a questi quattro 45 giri, viene realizzato anche un promo per \"Up, Up and Away\", anche se verr\u00e0 utilizzato per lo pi\u00f9 per la promozione del relativo album di remix.\nInfatti, di Happiness vengono realizzate anche 3 differenti edizioni di un intero album di remix, intitolato \"Blissed Out\", uscito nel 1991, contenente una o pi\u00f9 versioni alternative di 8 dei 10 brani del long playing originale; le uniche escluse sono \"I Love You More\" e la traccia di chiusura, \"Found\", che, oltre a essere l'unico brano lento (non una ballad, per l'esattezza, bens\u00ec un cosiddetto \u00abmiddle beat\u00bb o \u00abmiddle tempo\u00bb), \u00e8 anche l'unico brano pop rock del 33 giri del 1990."}
{"id": "1856993", "revid": "287204", "url": "https://it.wikipedia.org/wiki?curid=1856993", "title": "Joaquim Rodriguez", "text": ""}
{"id": "1856996", "revid": "83531", "url": "https://it.wikipedia.org/wiki?curid=1856996", "title": "Indigo-Marsch", "text": "Indigo-Marsch (\"Marcia di Indigo\"), op. 349, \u00e8 una marcia di Johann Strauss figlio.\nStrauss arrangi\u00f2 la \"Indigo-Marsch\" con melodie tratte dalla sua prima operetta, \"Indigo und die Vierzig Rauber\" (Indigo e i 40 Ladroni) che debutt\u00f2 al Theater an der Wien di Vienna il 10 febbraio 1871.\nIl debutto teatrale di Strau\u00df era atteso con impazienza dai viennesi fin da quando, intorno alla met\u00e0 degli anni 60, Strau\u00df cominci\u00f2 ad abbozzare le idee per l'operetta.\nLa critica si divise sul giudizio per \"Indigo\", una trasposizione teatrale dei racconti de \"Le mille e una notte\". Ma il record di incassi registrato dai botteghini ne decret\u00f2 l'immediato successo di pubblico.\nCon \"Indigo und die Vierzig Rauber\" Johann adott\u00f2 la pratica, che avrebbe mantenuto per tutta la vita, di riarrangiare le melodie delle sue operette per ricavarne nuovi brani orchestrali. Pertanto, accanto alla sua nuova preoccupazione di comporre operette, Strau\u00df si preoccup\u00f2 anche di mantenere ben salda la sua presenza anche nelle sale da ballo e nelle sale da concerti in giro per il mondo.\nFu il fratello Eduard Strauss a dirigere per primo la \"Indigo-Marsch\" ad un concerto nel Musikverein il 9 aprile 1871. Il brano \u00e8 basato su melodie dal finale dell'atto 1\u00b0 e dall'atto 3\u00b0."}
{"id": "1856997", "revid": "729019", "url": "https://it.wikipedia.org/wiki?curid=1856997", "title": "Battaglia di Pont-Charrault", "text": "La battaglia di Pont-Charrault \u00e8 stata una battaglia delle Guerre di Vandea, avvenuta il 19 marzo 1793 a combattuta tra l'esercito repubblicano francese e gli insorti vandeani.\nAntefatto.\nNell'ovest della Francia la popolazione contadina era insorta contro la neonata repubblica, i vandeani entro il mese di marzo scacciarono tutte le truppe rivoluzionarie dalle loro terre. Il governo decise quindi di mandare delle nuove truppe per reprimere la rivolta. Nel nord della Loira, i generali Jean Baptiste Canclaux e Jean-Michel Beysser avevano ripreso il controllo del paese. Nel frattempo il generale Louis de Marc\u00e9 fu inviato per riprendere i territori dell'Alto Poitou e del Pays de Retz. Un contingente di 2.300 uomini, per la met\u00e0 soldati, marci\u00f2 su La Rochelle e si rivolse poi in direzione di Nantes.\nLa battaglia.\nLa rivolta vandeana era scoppiata appena una settimana prima e il generale Louis de Marc\u00e9 fu incaricato di sopprimere gli insorti nell'Poitou e nella Loira Atlantica, cos\u00ec con 2.300 uomini marci\u00f2 da La Rochelle verso Nantes.\nDurante la marcia respinsero facilmente i primi gruppi di ribelli che incontrarono, ma il 19 marzo vicino a Pont-Charrault, Marc\u00e9 commise l'errore di posizionare le sue truppe in fila indiana per passare sul ponte, ma prima che questi potessero attraversarlo furono attaccati dai vandeani guidati da Charles Augustin de Royrand, presi di sorpresa non riuscirono a respingerli e furono costretti a scappare verso La Rochelle e Niort.\nConseguenze.\nLa vittoria vandeana era perfetta ma agli occhi dei repubblicani era inconcepibile il fatto che delle truppe regolari fossero state battute da dei contadini armati di falci da guerra e fucili da caccia. La prima spiegazione che diedero fu che Marc\u00e9 era complice dei controrivoluzionari, per questo verr\u00e0 ghigliottinato nell'inverno del 1793."}
{"id": "1856998", "revid": "289247", "url": "https://it.wikipedia.org/wiki?curid=1856998", "title": "Joaquin Rodr\u00edguez", "text": ""}
{"id": "1857001", "revid": "228587", "url": "https://it.wikipedia.org/wiki?curid=1857001", "title": "El Croquis", "text": "El Croquis \u00e8 una rivista di architettura spagnola pubblicata dal 1982.\nStoria editoriale.\nPubblica bimestralmente, con una tiratura di 35.000 copie, i progetti e le opere di maggior interesse che si producono nel campo dell'architettura, in curate monografie che analizzano il lavoro degli architetti di maggior successo mondiale.\nIl contenuto della rivista si centra nella pubblicazione in forma esaustiva dei progetti selezionati, con speciale attenzione all'esposizione dettagliata della ducumentazione grafica, e in concreto, al processo progettuale e agli aspetti e dettagli costruttivi di maggior rilevanza di ogni opera.\nEl Croquis si pubblica in spagnolo e in inglese (ogni uscita \u00e8 bilingue) dalla sua sede a El Escorial nella comunit\u00e0 autonoma di Madrid.\n\u00c8 una pubblicazione membro dell'ARCE (Asociaci\u00f3n de Revistas Culturales de Espa\u00f1a) e della Asociaci\u00f3n de Editores de Madrid.\nIl prezzo di ogni uscita \u00e8 variabile: da 30 a 90 euro. Si distribuisce nelle migliori librerie specializzate di architettura in Europa, America e Asia."}
{"id": "1857006", "revid": "35804", "url": "https://it.wikipedia.org/wiki?curid=1857006", "title": "Biblioteca comunale di Gela", "text": "La biblioteca comunale di Gela fu istituita nel 1875 ed occupa gli ambienti di un edificio monumentale dell'Ottocento recentemente ristrutturato.\nStoria.\nL'edificio che ospita la Biblioteca \u00e8 stato realizzato intorno all'ultimo ventennio dell'Ottocento a ridosso del cimitero monumentale. Esso era in origine il convento Agostiniano, eretto fuori dalle mura cittadine, trasformato poi in lazzaretto. Si presenta nelle sue forme attuali dopo il suo restauro degli anni Ottanta. La struttura si sviluppa longitudinalmente nel verso Nordest-Sudovest a forma di rettangolo irregolare a due piani. L'ingresso principale si apre sul lato lungo, mentre numerose finestre chiuse da archi a basso sesto ne movimentano la facciata.\nIn origine annesso al convento furono realizzati un colombaio cimiteriale della confraternita di S. Giuseppe e la chiesetta di S. Nicola di Tolentino (aperta al culto il 10 ottobre 1880) entrambi a ridosso dell'antica chiesa di San Biagio (di probabile origine Arabo-Normanna). Nella chiesetta di S. Nicola di Tolentino si conserva ancora la statua lignea del 1894 di Nostra Signora Liberi-Inferni dello scultore palermitano Bagnasco. Nonostante fosse in origine dislocato in una zona periferica, oggi l'ex convento Agostiniano risulta integrato al centro della citt\u00e0 a causa dello sviluppo dell'edilizia degli anni cinquanta ed \u00e8 collegato dal servizio di trasporti urbano mediante il Corso principale sul quale si affaccia. Recentemente si stanno approntando delle trasformazioni per l'istituzione in questa sede del Palazzo della Cultura.\nServizi.\nPossiede un patrimonio librario composto da 28.450 volumi di cui 1.780 del fondo antico. Alcuni sono stati catalogati ai beni bibliografici dalla Soprintendenza di Caltanissetta. Inoltre, \u00e8 possibile fruire dei carteggi dell'Archivio Storico del Comune di Gela oltre che di un fondo antico librario.\nL'utenza media \u00e8 di oltre sessanta presenze al giorno e svolge il servizio al pubblico come stabilito dall'articolo 241 del Codice civile del 05/07/1985.\nTra i servizi che offre sono contemplati il prestito, le consultazioni giornaliere, la consultazione delle gazzette ufficiali della regione e nazionale. La biblioteca dispone anche di una sala multimediale dov'\u00e8 possibile usufruire della videoteca, nonch\u00e9 di internet.\nIn breve tempo \u00e8 diventata un importante punto di riferimento culturale per tutta la citt\u00e0."}
{"id": "1857011", "revid": "45891", "url": "https://it.wikipedia.org/wiki?curid=1857011", "title": "PcLinuxOS", "text": ""}
{"id": "1857014", "revid": "767487", "url": "https://it.wikipedia.org/wiki?curid=1857014", "title": "Heavy ConstruKction", "text": "Heavy ConstruKction \u00e8 un triplo album live della band King Crimson, pubblicato dalla Discipline Global Mobile nel 2000.\nIl disco.\nL'album contiene canzoni registrate durante il tour europeo dei King Crimson, tenutosi tra maggio e luglio 2000.\nNel secondo disco del live \u00e8 presente pure una traccia video che ripropone il concerto tenuto all'Auditorium Parco della Musica di Roma il 23 giugno 2000.\nIl tour del 2000 promuoveva l'album The ConstruKction of Light. I membri della band in quel periodo erano Robert Fripp, Adrian Belew, Trey Gunn e Pat Mastelotto; Bill Bruford aveva precedentemente lasciato il gruppo e Tony Levin non faceva parte di questa \"incarnazione\" del gruppo a causa di impegni pi\u00f9 importanti.\nIl terzo disco dell'album contiene improvvisazioni registrate in diversi concerti; le note presenti nell'album descrivono il terzo disco come \"una presentazione coesa tratta da una serie di eventi incoerenti\"."}
{"id": "1857018", "revid": "255535", "url": "https://it.wikipedia.org/wiki?curid=1857018", "title": "Port-en-Bessin, molo, alta marea", "text": ""}
{"id": "1857025", "revid": "1431409", "url": "https://it.wikipedia.org/wiki?curid=1857025", "title": "Giorgio Lopez", "text": "\u00c8 noto per essere stato il doppiatore principale di Danny DeVito, John Cleese, Pat Morita e Dustin Hoffman (quest'ultimo dopo la morte di Ferruccio Amendola avvenuta nel 2001).\nBiografia.\nFratello maggiore dell'attore Massimo Lopez, si laurea attore all'Accademia Nazionale d'Arte Drammatica \"Silvio D'Amico\" e, in seguito (nel 1974), in Lettere all'Universit\u00e0 degli Studi di Roma \"La Sapienza\". Era padre dei doppiatori Gabriele e Andrea.\nEra il doppiatore di importanti interpreti cinematografici, quali Dustin Hoffman che cominci\u00f2 a doppiare in coppia con Ferruccio Amendola in \"Sleepers\" e \"Sesso &amp; potere\" (in cui Amendola doppia Robert De Niro), Danny DeVito e John Cleese, ma ha prestato la sua voce anche ad attori come John Hurt, Ian Holm, Bob Hoskins, Pat Morita (nella celebre serie di \"Karate Kid\") e Groucho Marx in molti ridoppiaggi. Era molto attivo anche come direttore di doppiaggio.\nHa recitato in un episodio della serie TV \"Don Matteo\" nel ruolo del medico legale.\nNel luglio 2009, ha vinto il premio Leggio d'oro per la direzione del doppiaggio del film \"Houdini - L'ultimo mago\" e nel 2015 ha ricevuto il \"Premio alla Carriera\" al \"Festival delle voci d'attore\".\nMalato da anni di diabete e di una cardiopatia che l'aveva costretto a vivere con quattro bypass, \u00e8 morto a Roma il 10 agosto 2021, all'et\u00e0 di 74 anni.\nDoppiaggio.\nDirettore del doppiaggio.\nCinema.\n\"Uomini e topi\", \"Mio cugino Vincenzo\", \"Vacanze di Natale '95\", \"Austin Powers - La spia che ci provava\", \"Un ragazzo alla corte di re Art\u00f9\", \"Zombies - La vendetta degli innocenti\", \"Houdini - L'ultimo mago\", \"Niente velo per Jasira\", \"La fontana dell'amore\", \"North Face\", \"Ondine - Il segreto del mare\", \"Le regole della truffa\", \"La linea\", \"1921 - Il mistero di Rookford\", \"I fiori della guerra\", \"Le due vie del destino\", \"Chi \u00e8 senza colpa\", \"La scomparsa di Eleanor Rigby\", \"Effie Gray\""}
{"id": "1857026", "revid": "767487", "url": "https://it.wikipedia.org/wiki?curid=1857026", "title": "La viaccia", "text": "La viaccia \u00e8 un film del 1961 diretto da Mauro Bolognini, liberamente tratto dal romanzo \"L'eredit\u00e0\" (1889) di Mario Pratesi, interpretato da Jean-Paul Belmondo e Claudia Cardinale.\n\u00c8 stato presentato in concorso al 14\u00ba Festival di Cannes.\nTrama.\n1885, campagna fiorentina. Alla morte del patriarca di una famiglia contadina, la tenuta della \"Viaccia\" viene ereditata da tutti i figli, malgrado la sua esplicita ultima volont\u00e0 di lasciarla al figlio Stefano, che se n'\u00e8 sempre occupato. Uno degli eredi, Ferdinando, che ha fatto una discreta fortuna con la sua bottega di vinaio a Firenze, rileva le quote degli altri e consente a Stefano di continuare ad occuparsi della propriet\u00e0 fino alla propria morte.\nStefano manda a lavorare dal fratello Ferdinando il figlio Amerigo soprannominato \"Ghigo\", con l'intenzione di ingraziarselo, nella prospettiva di una non lontana eredit\u00e0, vista la salute malferma di Ferdinando. Ma, arrivato in citt\u00e0, Amerigo si innamora dell'affascinante prostituta Bianca, iniziando una relazione dispendiosa che lo spinge a derubare lo zio, che se ne accorge presto e lo rispedisce in campagna, in disgrazia. Ferdinando \u00e8 aizzato contro il nipote dalla propria compagna, mai sposata e madre di un bambino illegittimo, che ha tutto l'interesse a mettere zizzania fra l'uomo e il resto della sua famiglia.\nAmerigo non riesce a riabituarsi alla vita del contadino, anche perch\u00e9 il padre lo costringe ai lavori pi\u00f9 pesanti, come punizione per il suo scellerato comportamento, che ha messo a rischio il futuro di tutti loro. Ritorna quindi a Firenze, dove scopre che Bianca nel frattempo ha gi\u00e0 trovato un nuovo giovane amico con il quale sostituirlo. Si fa quindi assumere come attendente nel casino in cui lei esercita la sua professione, per starle il pi\u00f9 vicino possibile e tentare di riconquistarla. Nel frattempo conosce e frequenta un gruppo di anarchici, ma il suo amore per Bianca prevale su tutto il resto. In modo cinico e disinteressato assiste alla rovina della propria famiglia, quando Ferdinando in punto di morte \u00e8 costretto al matrimonio riparatore dalla compagna, che ne eredita quindi le propriet\u00e0, compresa la \"Viaccia\".\nBianca, dopo averlo umiliato e respinto per la posizione degradante a cui lui si \u00e8 ridotto, sembra infine disposta a riprendere la loro relazione. Ma, durante dei festeggiamenti carnevaleschi al casino, Amerigo viene accoltellato dall'altro spasimante della donna e quando prova a cercarla, dopo essere scappato dall'ospedale, non ancora ristabilito, lei gli fa dire dalla tenutaria del casino che se n'\u00e8 andata, malgrado lui riesca a intravederla dietro una porta. Decide di ritornare alla \"Viaccia\", dove assiste da lontano alle angherie che la nuova padrona infligge al padre Stefano, minacciando la vendita del podere, e muore infine dissanguato, a pochi passi dalla casa di famiglia, che il nonno appena prima di morire gli aveva detto sarebbe stata sua, un giorno.\nCritica.\n\"La viaccia\" ha suscitato giudizi discordanti al tempo della sua uscita e la diversit\u00e0 di valutazione \u00e8 rimasta tale anche a distanza di decenni.\nAll'epoca Gian Luigi Rondi scrisse sul \"Tempo\" che Bolognini era riuscito a \u00abtrovare il giusto punto di incontro fra un'ispirazione decisamente letteraria, colta e figurativamente preziosa e una tematica di dura ed asciutta derivazione realista (...) senza cader mai nel formalismo\u00bb. Di opinione completamente opposta Filippo Sacchi che sul \"Corriere della Sera\" arrivava addirittura ad invocare \u00abun film mal fotografato\u00bb, ma vero, partecipato, comunicativo, al posto di un film ridotto a \u00abincisione, acquaforte, litografia\u00bb da una vera e propria \u00abossessione pittorica\u00bb nella ricerca d'atmosfera e della ricostruzione ambientale, e criticava le modifiche alla sceneggiatura originale, che aveva reso incomprensibili la parte relativa agli anarchici e il comportamento del personaggio di Bianca.\nL'uno lodava gli interpreti principali, Belmondo e Cardinale, per quanto doppiati, l'altro li stroncava, salvando invece Germi.\nSe per il \"Dizionario Morandini\" \u00e8 \u00abun film bellissimo, quasi come \"Casco d'oro\", se non fosse per un sovrappi\u00f9 di preziosismo crepuscolare\u00bb, al contrario per il \"Dizionario Mereghetti\" \u00e8 \u00abun melodramma freddissimo\u00bb, dall'\u00abeccessiva cura formale\u00bb che lo rende \u00abun'anemica esercitazione stilistica\u00bb. Concordi invece i giudizi positivi sugli interpreti."}
{"id": "1857031", "revid": "1305772", "url": "https://it.wikipedia.org/wiki?curid=1857031", "title": "John Martin", "text": ""}
{"id": "1857035", "revid": "767487", "url": "https://it.wikipedia.org/wiki?curid=1857035", "title": "Liberi da sempre", "text": "Liberi da sempre \u00e8 l'album d'esordio del duo italiano Sonohra, vincitore della categoria \"Giovani\" al Festival di Sanremo 2008.\nIl disco ha raggiunto la sesta posizione della classifica italiana degli album e il singolo apripista dell'album \u00e8 \"L'amore\", canzone vincitrice del Festival di Sanremo 2008, che ha riscosso anch'essa un ottimo successo, raggiungendo la 16\u00aa posizione nella classifica dei singoli italiana. L'album ha ricevuto il disco di platino in Italia ed \u00e8 stata pubblicata, il 13 giugno, una \"limited edition\" che include anche un DVD.\nTracce.\n\"Libres\" \u00e8 la versione in lingua spagnola, uscita il 17 marzo 2009. Le tracce sono le medesime del CD italiano con l'aggiunta di tre \"bonus track\".\n\"Love show\" \u00e8 il titolo della versione brasiliana dell'album \"Liberi da sempre\", uscita nel maggio 2009. Contiene le seguenti tracce:\n\"L'amore\" \u00e8 la versione giapponese dell'album di esordio \"Liberi da sempre\", uscita il 2 dicembre 2009. \u00c8 disponibile in due versioni: cd e cd+ dvd."}
{"id": "1857036", "revid": "1870773", "url": "https://it.wikipedia.org/wiki?curid=1857036", "title": "Signuno", "text": ""}
{"id": "1857040", "revid": "125373117", "url": "https://it.wikipedia.org/wiki?curid=1857040", "title": "Sonohra", "text": "Sonohra \u00e8 un duo di cantanti italiani costituito dai fratelli Luca e Diego Fainello, originari di Verona. Il duo ha vinto la sezione giovani del Festival di Sanremo 2008 con il brano \"L'amore\".\nBiografia.\nGli inizi.\nLuca e Diego Fainello nascono a Verona rispettivamente il 27 febbraio 1982 e il 27 novembre 1986. Fin da piccolissimi la musica \u00e8 stata parte della loro vita, grazie anche al nonno violinista e alla madre cantante. I genitori li hanno sempre incoraggiati ad intraprendere la strada della musica.\nSi fanno inizialmente chiamare \"2tto\" pubblicando il singolo \"Grido e canto\" e incidendo la sigla dell'anime \"UFO Baby\". In seguito scelgono il nome \"Domino\" e nel 2006 pubblicano il singolo \"Come tu mi vuoi\".\nNon ottengono particolari successi e continuano ad esibirsi unplugged nei bar e nei locali sul Lago di Garda e dintorni riarrangiando nel loro stile cover di alcune canzoni famose.\n\u00c8 proprio in uno di questi locali che avviene l'incontro con Roberto Tini con il quale inizia subito un profondo rapporto di amicizia e collaborazione. Questi, dopo aver ascoltato alcuni demo, si mette in contatto con numerosi produttori e discografici in Italia e negli Stati Uniti fino a quando, nel 2007, riesce ad introdurli alla loro attuale casa discografica. Cambiano nome in Sonohra. Il termine \"Sonohra\" deriva dal deserto che si chiama appunto Sonora che si trova tra gli Stati Uniti e il Messico. I due fratelli veronesi hanno scelto questo nome in particolare perch\u00e9 si riferisce al concetto di \u201cmusica senza confini\u201d. Inoltre, grazie a una stretta assonanza ricorda la frase \"suono ora\", intuitivamente connessa alla loro professione di cantanti.\n\"Liberi da sempre\".\n\"L'amore\" \u00e8 apprezzata dai produttori del Festival di Sanremo 2008, che fanno partecipare i due fratelli alle selezioni per la sezione \"Giovani\" del Festival, risultandone poi i vincitori al termine della kermesse canora.\nIl 29 febbraio 2008 viene pubblicato il loro primo album, \"Liberi da sempre\". Grazie a questo album i Sonohra vincono il disco di platino superando le 100.000 copie.\nIl 16 maggio dello stesso anno esce nelle radio il loro secondo singolo, \"Love Show\"; il giorno successivo partecipano ai TRL Awards 2008 di Napoli, presentando il singolo e trionfando nella categoria \"Best New Artist\".\nIl terzo singolo \u00e8 \"Salvami\", uscito il 5 settembre 2008, ma gi\u00e0 preannunciato durante le ultime tappe del \"Liberi da sempre Tour\" che li ha visti protagonisti in pi\u00f9 citt\u00e0 italiane durante l'estate. Hanno ricevuto una nomination come \"Best Italian Act\" agli MTV Europe Music Awards.\nRegistrano la sigla del \"Kid's Choice Awards\" 2008 (il premio dei ragazzi di Nickelodeon, aggiudicandosi la candidatura in due categorie, \"Miglior Band\" e \"Tormentone dell'anno\" vincendo quest'ultima con la canzone \"L'amore\"), ispirata al singolo \"Love Show\" e, di quest'ultimo, hanno inciso la versione spagnola \"Besos Faciles\".\nNel novembre 2008 esce il loro primo CD-DVD live \"Sweet Home Verona\" registrato il 6 settembre al Teatro Romano di Verona. Le canzoni vengono qui riarrangiate in chiave acustica, accompagnate da un'orchestra di archi e violini. Il DVD, a solo una settimana dall'uscita, si \u00e8 aggiudicato la prima posizione tra i pi\u00f9 venduti, mentre il CD live \u00e8 entrato fra i primi 30 dischi pi\u00f9 venduti.\nIl 17 marzo 2009 esce in Sud America \"Libres\", la versione spagnola dell'album italiano \"Liberi da sempre\", gi\u00e0 anticipato dal singolo \"Besos Faciles\", la cover spagnola di \"Love Show\". Il CD contiene tre tracce bonus: \"L'amore\" (versione italiana), \"Io e te\" (versione italiana) e \"Love Show\" (versione inglese). Allo scopo di promuovere il lavoro, i Sonohra partono il 22 marzo per l'America: Miami, Colombia, Argentina, Messico, Brasile (in una seconda tappa), dove si esibiscono dal vivo.\nIn Argentina il video \u201cBesos Faciles\u201d \u00e8 al 1\u00ba posto del General Video Chart e al 6\u00ba posto delle classifiche radiofoniche.\nIn Cile \u201cBesos Faciles\u201d \u00e8 al 1\u00ba posto delle classifiche radiofoniche nazionali (Music Control).\nIn Colombia l'album \"Libres\" \u00e8 al 5\u00ba posto delle classifiche di vendita e il singolo \u201cBesos Faciles\u201d al 6\u00ba nelle classifiche radiofoniche.\nIn Messico \u201cBesos Faciles\u201d \u00e8 entrato nella Top 5 dei singoli pi\u00f9 suonati dalla radio.\n\"Besos Faciles\" \u00e8 inoltre nella Top 10 dei video pi\u00f9 richiesti nelle tre aree di MTV Latino (Nord, Centro e Sud).\nRientrati in Italia, partecipano ai Trl Awards 2009, a Trieste. Qui vincono il premio \"Best riempipiazza\" e si esibiscono presentando \"In My Imagination\", versione inglese del brano \"Io e te\".\nNel luglio 2009 collaborano con la cantautrice messicana Yuridia al pezzo \"Todas Las Noches\", presente nell'album \"Nada es color de rosa\", uscito il 13 ottobre 2009.\nIl 2 dicembre 2009 \u00e8 stato pubblicato in Giappone \"L'amore\" (versione nipponica dell'album di debutto \"Liberi da sempre\"), disponibile nelle versioni solo CD e CD+DVD. Il CD contiene la versione italiana di \"Yuki no Hana\" (tradotta in \"Fiore di neve\") della cantante giapponese Mika Nakashima, alcune canzoni in versione inglese e le restanti in italiano. Il DVD invece include i video dei singoli.\n\"Met\u00e0\".\nIl 24 settembre 2009, i Sonohra partono per Londra per registrare il loro secondo album, \"Met\u00e0\", che viene realizzato nello studio 3 di Abbey Road. Nel dicembre 2009 esce il primo singolo tratto da \"Met\u00e0\", \"Seguimi o uccidimi\", del quale \u00e8 stata realizzata anche una versione in inglese intitolata \"Cut Me Loose\".\nIl 18 dicembre 2009 viene ufficializzata la loro partecipazione al Festival di Sanremo 2010 nella sezione Artisti con il brano \"Baby\", che viene pubblicato il 17 febbraio 2010 in digitale, mentre per il 19 dello stesso mese esce nei negozi l'album. Nel frattempo, i Sonohra partecipano al 60\u00ba Festival di Sanremo, dove vengono eliminati dalla giuria demoscopica nel corso della seconda serata.\nNell'aprile 2010 partecipano alle riprese di un episodio della serie televisiva \"I Cesaroni\", trasmessa su Canale 5 luned\u00ec 11 ottobre 2010. Il 23 aprile 2010 viene pubblicato il terzo singolo estratto dall'album, \"Good Luck My Friend\", che vince il premio come \"Summer Song 2010\" il 18 settembre, quando partecipano allo spettacolo \"The Summer Song\" promosso da MTV e Coca-Cola. Il 9 giugno 2010 partecipano ai \"Wind Music Awards\" a Verona.\nIl 30 settembre 2010 sono ospiti di Claudio Baglioni a O' Sci\u00e0.\nIl duo \u00e8 poi scelto per interpretare il brano della colonna sonora de \"Le cronache di Narnia - Il viaggio del veliero\" \"There's a Place for Us\". Il singolo esce il 19 novembre 2010.\nIl 30 novembre 2010 viene pubblicato \"A Place for Us\", un EP contenente otto brani: il singolo \"There's a Place for Us\" e altre sette canzoni tratte da \"Liberi da sempre\" e \"Met\u00e0\" cantate in inglese e riarrangiate.\n\"La storia parte da qui\".\nSotto la guida del nuovo manager Enrico Garnero, il 15 maggio 2012 esce il terzo album studio del duo veronese, dal titolo \"La storia parte da qui\". Esso \u00e8 anticipato dai singoli \"The Sky Is Yours\" (regalato il 16 marzo 2012 a tutti gli iscritti alla newsletter ufficiale), la versione acustica e in inglese de \"Il Cielo \u00e8 tuo\" (il testo in inglese \u00e8 firmato Alex Giarbini), e \"Si chiama libert\u00e0\" (in uscita il 13 aprile in radio e in formato digitale).\nIl nuovo album entra immediatamente nella classifica degli album pi\u00f9 venduti della settimana in Italia (conquistando un prestigioso quarto posto) e contiene i singoli: Moonrise (Brano strumentale) Il Cielo \u00e8 Tuo (che parla di violenza sui minori); Liars (una canzone di protesta contro le classi politiche); Il Re Del Nulla: feat. Micheal Adrian che parla del successo facile e spesso fittizio procurato dai Talent Show, Ci\u00f2 Che Vuoi, The Night Is Ours, Nuda Fino All'Eternit\u00e0, La Storia Parte Da Qui (brano scritto per loro da Eugenio Finardi e Roberta Di Lorenzo che tratta il disagio ambientale e sociale); Si Chiama Libert\u00e0 (scritta da Roberta Di Lorenzo, canta la libert\u00e0 espressa in tutti i modi); It's Much Too Late, L'amante Di Lady Chat (canta i pericoli delle relazioni su internet ed \u00e8 stata scritta per loro da Enrico Ruggeri ); Andromeda (Chitarra Diego Fainello) e The Sky Is Yours versione acustica de \"Il Cielo \u00e8 Tuo\".\nIl disco \u00e8 stato pubblicizzato in tutta Italia grazie al tour \"La storia parte da qui tour 2012\" ottenendo molti consensi da parte del pubblico.\nQuesto album segna per i Sonohra l'inizio dell'avventura come band indipendente.\nIl 1\u00ba giugno 2012, nell'ambito delle celebrazioni del Family Day, al Parco Nord Aeroporto di Bresso (MI), il gruppo si esibisce con il singolo \u201cSi chiama libert\u00e0\u201d, insieme alla star del panorama folk internazionale Hevia, sotto gli occhi di Papa Benedetto XVI in mondovisione.\n\"Il Viaggio\".\nInteramente autoprodotto e commercializzato dall'etichetta Believe Digital, venerd\u00ec 4 aprile 2014 esce il nuovo singolo \u201cIl Viaggio\u201d, scritto da Enrico Ruggeri ed eseguito insieme alla storica band italiana dei Modena City Ramblers, il singolo estratto dar\u00e0 il titolo all'omonimo album, nei negozi di dischi il 22 aprile 2014, in esclusiva su Spotify, a seguire su ITunes e su tutte le piattaforme digitali. La canzone \u00e8 accompagnata da un video musicale creato da Piccolo Multimedia, disponibile dal 18 aprile su YouTube.\nQuarto album studio masterizzato nei famosi studi Sterling Sound di New York da Greg Calbi e Steve Ferrone, \u00abIl viaggio\u00bb rappresenta per i Sonohra anche un ritorno alla sperimentazione musicale, caratterizzato da sonorit\u00e0 in equilibrio tra musica folk, sperimentazione, linguaggio rock e universo britpop, e da prestigiose collaborazioni, a cominciare da Enrico Ruggeri che ha scritto il pezzo che d\u00e0 il titolo a tutto l'album.\nL'album, composto da 11 brani, sar\u00e0 presentato alla stampa in un modo innovativo, grazie ad una performance\u00a0\u2013 il 12 aprile a Piazza Duomo a Milano\u00a0\u2013 che legher\u00e0 Il mondo della musica a quello dell'arte, con un inedito show volante, durante il quale i Sonohra hanno suonato sospesi per aria diretti dall'artista cinese Li Wei, lo stesso che poi ha firmato anche la foto di copertina del nuovo album.\nIl gruppo a partire dal 22 aprile 2014 incontrer\u00e0 i fan italiani attraverso i numerosi appuntamenti firmacopie previsti per #IlViaggioInstoreTour.\nDal mese successivo saranno anche protagonisti di un nuovo tour \"Sonohra #IlViaggioTour2014\", in partenza il 31 maggio con un'anteprima al Teatro Asioli di Correggio.\nUn'immagine pi\u00f9 matura, seppure di minor successo, accompagna i fratelli Fainello, prodotti e distribuiti dall'etichetta indipendente Believe Digital, leader mondiale della distribuzione digitale che sbarca anche nel mondo del mercato fisico. Il Viaggio \u00e8 un progetto discografico maturo, caratterizzato da una composizione melodica orecchiabile ma allo stesso tempo estremamente ricercata. Il disco che segna il ritorno dei Sonohra, \u00e8 frutto di un anno di lavoro in studio.\nSul sito ufficiale di MTV il 12 maggio partono le nomination della categoria \"Artist Saga degli Mtv Awards 2014. I Sonohra riescono a superare il primo e il secondo turno, battendo prima Moreno e poi Alessandra Amoroso.\"\nIl secondo brano estratto dal nuovo progetto discografico dei fratelli veronesi Luca e Diego Fainello si intitola \"Cos'\u00e8 La Felicit\u00e0\" e segue il successo dell'apripista che dal disco prende il titolo\", Il Viaggio.\"\nInteramente scritto da Luca e Diego\", Cos'\u00e8 La Felicit\u00e0\" arriver\u00e0 in radio il 30 giugno e sar\u00e0 presentato alla stampa attraverso un incontro che si terr\u00e0 il 27 giugno a Milano, \"allo spazio Indiehub.\"\nA due mesi dalla performance con l'artista cinese Li Wei per il lancio di \"Il Viaggio\", i Sonohra tornano nel capoluogo milanese per presentare anche la seconda canzone estratta dall'ultimo disco pubblicato, gi\u00e0 disponibile in tutti i negozi e in digital download su iTunes e in tutte le piattaforme digitali. \"Cos'\u00e8 La Felicit\u00e0\" \u00e8 caratterizzato da una composizione melodica orecchiabile ma allo stesso tempo estremamente ricercata, cifra stilistica di tutto l'album, presentato live attraverso un doppio evento sold out \"Correggio (RE) sabato 31 maggio e domenica 1\u00ba giugno\".\nSabato 21 giugno il duo sar\u00e0 ospite di Daniele Ronda, opening act dei concerti del Mondovisione tour Stadi 2014 di Ligabue. Nel corso del concerto de La Rivoluzione Tour atteso a Piacenza, i Sonohra saranno ospiti del cantautore piacentino per poi replicare l'incontro musicale a Zevio (Verona), quando Ronda sar\u00e0 ospite dello spettacolo di Il Viaggio Tour in occasione del Verona Folk il successivo 20 luglio.\nOltre i suoi passi \u00e8 Il nuovo singolo dei Sonohra, terzo brano estratto dall'album Il Viaggio. Dopo la traccia omonima(scritta da Enrico Ruggeri ed eseguita con Modena City Ramblers e Cos'\u00e8 la felicit\u00e0), \u00e8 Il featuring con Claudia Cloe Sala Il terzo singolo scelto Dai fratelli Luca e Diego Fainello. \nQuesto \u00e8 interamente scritto testo e musica Dai Sonohra, Diego ha curato la parte musicale mentre Luca \u00e8 l'autore del testo.\nOltre i suoi passi nasce Dalla riflessione scaturita Dalla perdita di una persona importante \"ci Si accorge dell'importanza di una persona solo quando Questa non fa pi\u00f9 parte della nostra vita e della nostra quotidianit\u00e0 perch\u00e9 partita per un lungo viaggio,una nuova vita o una vita differente da quella che ha sempre vissuto.\"Pubblicato il 03 ott 2014\u00b7Video ufficiale di \"Oltre i suoi passi\", singolo dei Sonohra feat. Claudia \"Cloe\" Sala contenuto nell'album Il Viaggio (Associazione Sonohra/Believe Digital) in tutti i negozi di dischi e nei digital stores dal 22 aprile 2014.\nVenerdi 23 gennaio 2015 sono stati ospiti a Buon Compleanno Sic in onore del campione MotoGP.\nL'8 marzo 2015 al Teatro Nuovo di Verona si \u00e8 svolto un grande concerto, dal quale \u00e8 tratto un Album live, Il primo nella loro carriera, contenente due inediti usciti Il 26 maggio e accompagnato da DVD video con un'intervista sulle esperienze maturate. La regia del DVD \u00e8 di DJ Tilo.\nMarted\u00ec 1\u00ba settembre 2015 i due fratelli insieme a tutta la band hanno partecipato ad un concerto a favore della U.I.L.D.M. Onlus organizzato da Rudy Rotta con la partecipazione di Ian Paice, batterista dei Deep Purple, al Teatro Romano di Verona.\nA maggio 2017 esce il nuovo singolo, \"Destinazione mondo\", a cui fa seguito il 26 gennaio 2018 \"Per ricominciare\". Il brano, le cui sonorit\u00e0 acustiche ricordano gli esordi, anticipa il nuovo album di inediti che verr\u00e0 pubblicato a settembre 2018."}
{"id": "1857043", "revid": "138365", "url": "https://it.wikipedia.org/wiki?curid=1857043", "title": "Shin jingi no hakaba", "text": ""}
{"id": "1857048", "revid": "44627", "url": "https://it.wikipedia.org/wiki?curid=1857048", "title": "Disuguaglianza di Bonferroni", "text": ""}
{"id": "1857050", "revid": "287204", "url": "https://it.wikipedia.org/wiki?curid=1857050", "title": "Vladimir Radmanovic", "text": ""}
{"id": "1857051", "revid": "729019", "url": "https://it.wikipedia.org/wiki?curid=1857051", "title": "Cricca di Zhili", "text": "La cricca di Zhili (cinese: \u76f4(\u96b6)\u7cfb\u519b\u9600; pinyin: Zh\u00ed (L\u00ec) X\u00ec J\u016bn F\u00e1) fu una delle tante fazioni che si scissero dall'Esercito Beiyang dopo la frammentazione dell'esercito stesso, che diede inizio al periodo dei signori della guerra. Il suo nome deriva dallo Zhili (odierno Hebei), provincia in cui la cricca aveva maggior potere.\nStoria.\nLa cricca fu formata inizialmente da un gruppo di ufficiali nemici del primo ministro Duan Qirui, il quale aveva anche il controllo della cricca di Anhui, cui concedeva privilegi e promozioni. Questi ufficiali dissidenti videro nel presidente Feng Guozhang il loro dirigente, in quanto egli era uno storico rivale di Duan Qirui in seno al governo. Tuttavia, in un primo momento la cricca di Zhili dovette condividere il potere con quella di Anhui.\nNel 1923, due anni dopo la fondazione del Partito Comunista Cinese, la cricca di Zhili ottenne un discreto sostegno occidentale per il suo pubblico anti-comunismo e anti-sindacalismo.\nDopo la morte di Feng Guozhang, avvenuta nel 1919, la guida della cricca pass\u00f2 al generale Cao Kun. Quando Duan Qirui tent\u00f2 di rafforzare il potere della cricca di Anhui, Cao port\u00f2 la cricca di Zhili a muovere guerra contro di lui, gi\u00e0 nel 1920; nel 1922 venne sconfitta anche la cricca del Fengtian; nel 1923 Cao Kun venne insediato come presidente della Repubblica; nel 1924, infine, la cricca di Anhui fu definitivamente sconfitta.\nCao tent\u00f2 inutilmente di instaurare dei rapporti con Sun Yat-sen, ma sostenne una linea pi\u00f9 moderata nella Guerra di Protezione Costituzionale.\nNonostante la vittoria, il potere della cricca di Zhili non era assoluto: nel 1924, infatti, mentre combatteva la Seconda guerra Zhili-Fengtian, Cao Kun venne rovesciato da un colpo di Stato ordito dal generale Feng Yuxiang; cricca del Fengtian e di Anhui si allearono e presero il controllo di Pechino.\nIl potere della cricca pass\u00f2 quindi a Wu Peifu, brillante stratega e comandante militare che aveva servito nell'esercito di Cao Kun. Sotto Wu, la cricca manteneva il controllo di alcune province centrali, ma si trovava pericolosamente in crisi; quando il Guomindang lanci\u00f2 la Spedizione del Nord, la cricca di Zhili tent\u00f2 di allearsi alla cricca del Fengtian \u2014la sua antica rivale\u2014 per fermare l'avanzata di Chiang Kai-shek. Il piano fall\u00ec e nel 1928 la cricca venne completamente annientata."}
{"id": "1857054", "revid": "293377", "url": "https://it.wikipedia.org/wiki?curid=1857054", "title": "Charlie Cooke", "text": "Carriera.\nGiocatore.\nClub.\nHa giocato nella prima divisione scozzese ed in quella inglese, oltre che nella NASL.\nNazionale.\nHa giocato nella nazionale scozzese.\nAllenatore.\nCooke \u00e8 stato allenatore dei ed \u00e8 il fondatore e direttore della Charlie Cooke Soccer School con sede a Cincinnati."}
{"id": "1857055", "revid": "599013", "url": "https://it.wikipedia.org/wiki?curid=1857055", "title": "Pat Burke", "text": ""}
{"id": "1857059", "revid": "124123", "url": "https://it.wikipedia.org/wiki?curid=1857059", "title": "Seniade di Corinto", "text": "Su di lui esistono pochissimi riferimenti noti; sembra sia stato allievo del sofista Protagora. Pur essendo dunque un sofista, egli si occup\u00f2 per cos\u00ec dire privatamente di un altro ambito filosofico, quello della gnoseologia e dell'ontologia in particolare. In antitesi ai filosofi di Elea, egli afferm\u00f2 radicalmente la sola realt\u00e0 del divenire, ovvero che tutto ci\u00f2 che \u00e8 proviene dal non-essere e nel non-essere ha il suo termine.\nPertanto, sembra che egli abbia negato la realt\u00e0 dell'essere stesso: l'essere non \u00e8 o comunque \u00e8 inconoscibile, perch\u00e9 non esiste alcun criterio assoluto di verit\u00e0 con il quale convalidare le nostre conoscenze. La negazione della realt\u00e0 dell'essere comporta anche di conseguenza la mancanza della verit\u00e0, che da esso discenderebbe.\nPur apparendo un precursore dell'esistenzialismo e del nichilismo, in realt\u00e0 Seniade di Corinto appare semplicemente come uno dei primi scettici della filosofia greca. Alcuni ritengono che i dissoi logoi, di autore ignoto, siano da attribuirsi a Seniade."}
{"id": "1857061", "revid": "1305772", "url": "https://it.wikipedia.org/wiki?curid=1857061", "title": "Brief", "text": "Il termine brief pu\u00f2 riferirsi a:"}
{"id": "1857065", "revid": "767487", "url": "https://it.wikipedia.org/wiki?curid=1857065", "title": "Jud Buechler", "text": ""}
{"id": "1857068", "revid": "486946", "url": "https://it.wikipedia.org/wiki?curid=1857068", "title": "Supercoppa Italiana (beach soccer)", "text": ""}
{"id": "1857070", "revid": "124211573", "url": "https://it.wikipedia.org/wiki?curid=1857070", "title": "Libor Koz\u00e1k", "text": "Caratteristiche.\nA inizio carriera, come da lui stesso dichiarato, ricopriva il ruolo di stopper data la sua imponente stazza fisica, ma il suo senso del gol nelle sortite offensive convinse gli addetti ai lavori a spostarlo pi\u00f9 avanti. Abile nel gioco aereo e a giocare di sponda, la sua carriera \u00e8 stata condizionata dagli infortuni.\nCarriera.\nClub.\nOpava.\nHa cominciato la propria carriera agonistica militando nelle giovanili dell'Opava dal 2001 al 2007.\nNel 2007 esordisce con la maglia della prima squadra militante nella Druh\u00e1 liga, seconda divisione del campionato ceco di calcio; nella sua prima stagione da professionista ottiene 15 presenze dove mette a segno 8 gol. Grazie ai suoi gol, nella sua prima stagione nell'Opava, ottiene la promozione in prima squadra, tale riconoscimento gli permette di giocare 26 partite nelle quali sigla 11 reti.\nLazio e il prestito al Brescia.\nDopo aver effettuato nel gennaio 2008 un provino di una settimana presso la societ\u00e0 inglese del Portsmouth che non gli \u00e8 valso l'ingaggio, \u00e8 stato acquistato dalla Lazio per la cifra di 1,2 milioni di euro nella sessione di calciomercato estiva dello stesso anno, dove si aggrega alla formazione Primavera. Con la rosa del settore giovanile delle \"Aquile\" ha segnato 7 reti. Nella vittoria per 5-0 contro l'Anderlecht nel Torneo di Viareggio ha messo a segno una tripletta. Porta la Lazio alla \"Final Eight\" del Campionato Primavera realizzando sia all'andata che al ritorno due gol decisivi all' nei quarti di finale.\nIl 2 maggio 2009, all'et\u00e0 di 19 anni, fa il suo esordio in Serie A nella trasferta persa per 2-0 allo Stadio Giuseppe Meazza contro l'Inter. Tre turni dopo, contro la , fa il suo esordio all'Olimpico subentrando al posto di Mauro Z\u00e1rate al 66'. Il 31 maggio esordisce invece per la prima volta dal primo minuto contro la Juventus.\nNell'estate 2009 passa in prestito al Brescia dove, nella serie cadetta, disputa 30 partite realizzando 4 reti e con la sua squadra ottiene la promozione in Serie A.\nTerminato il prestito al Brescia, torna nell'organico della Lazio a disposizione del tecnico friulano Edoardo Reja per la stagione 2010-2011. Viene utilizzato con il contagocce dal tecnico nella prima parte della stagione, ma risulta comunque decisivo. Alla seconda giornata di campionato si procura il calcio di rigore, poi trasformato da Hernanes, contro il . Il 18 settembre 2010, alla sua seconda presenza in campionato nel corso della partita Fiorentina-Lazio, segna il suo primo gol in Serie A, regalando la vittoria alle \"Aquile\" per 2-1. Il 29 gennaio 2011 segna la prima doppietta in Serie A in Lazio-Fiorentina, vinta dai \"biancocelesti\" per 2-0. Concluder\u00e0 la stagione 2010-11 con 6 reti mentre la Lazio si classificher\u00e0 quinta.\nIl 14 dicembre 2011 mette a segno il suo primo gol nella stagione 2011-2012 contro lo Sporting Lisbona in Europa League, gol che permetter\u00e0 ai \"biancocelesti\" di qualificarsi ai sedicesimi di finale. Con l'infortunio di Miroslav Klose, Kozak giocher\u00e0 molto nel finale della stagione 2011-12 segnando gol decisivi nelle partite contro l'Atalanta e nell'ultima giornata contro l'. La stagione si concluder\u00e0 con 5 gol in campionato ed 1 in Europa League per il giocatore ceco mentre la Lazio si classificher\u00e0 quarta.\nNella stagione 2012-2013 il centravanti ceco mette a segno i suoi primi gol dell'annata nella gara di ritorno dei play-off di Europa League contro gli sloveni del Mura 05, conclusasi con la vittoria per 3-1. Mette a segno la sua seconda doppietta stagionale l'8 novembre contro il nella fase a gironi di Europa League, partita vinta per 3-0. Durante i sedicesimi di Europa League, mette a segno la sua terza doppietta stagionale ai danni del Borussia M\u00f6nchengladbach, partita pareggiata 3-3. Il 14 marzo mette a segno la sua prima tripletta da professionista che permetter\u00e0 alla Lazio di superare gli ottavi di finale di Europa League contro lo Stoccarda, la Lazio non superava tale turno dalla stagione 2002-2003 quando raggiunse le semifinali di Coppa UEFA, ed inoltre permette ai \"biancoazzurri\" di essere la prima squadra italiana a raggiungere i quarti di finale da quando, nel 2009, \u00e8 stata istituita l'Europa League. Grazie alla tripletta rifilata allo Stoccarda diviene il miglior marcatore \"biancazzurro\" in attivit\u00e0 nelle competizioni internazionali con 11 reti e il capocannoniere dell'Europa League con 8 reti. Il 19 maggio con la conclusione del campionato, Libor rimane a secco dopo aver disputato 19 partite. Il 26 maggio vince la Coppa Italia battendo in finale la Roma per 1-0.\nAston Villa.\nIl 2 settembre 2013 viene acquistato dagli inglesi dell'Aston Villa per circa otto milioni di euro. Il 15 settembre seguente fa il suo esordio con la nuova maglia, in occasione della sconfitta casalinga, per 1-2, contro il Newcastle, subentrando a Karim El Ahmadi al 67\u00ba minuto di gioco. Una settimana pi\u00f9 tardi segna il suo primo gol con i \"Villans\", risultando decisivo nella vittoria, per 1-0 sul, campo del Norwich City. Il 2014 si apre nei peggiori dei modi per l'attaccante ceco, poich\u00e9 in uno scontro con il compagno di squadra Ciaran Clark in allenamento, infatti, il giocatore si rompe tibia e perone ed \u00e8 quindi costretto a concludere anticipatamente la sua prima annata in Inghilterra, chiusasi con 15 presenze e 4 gol tra campionato e coppe.\nA causa di complicazioni legate al grave infortunio, dovute ad un'operazione chirurgica sbagliata, \u00e8 costretto a saltare anche tutta la stagione 2014-2015.\nIl 25 agosto 2015 fa il suo ritorno in campo dopo il lungo infortunio (605 giorni), in occasione del 2\u00ba turno di Coppa di Lega vinto, per 5-3, contro il Notts County ai tempi supplementari. Il 2 gennaio 2016 torna a giocare anche in Premier League, in occasione della partita persa, per 1-3, sul campo del Sunderland. Il 23 gennaio successivo, in occasione della trasferta pareggiata, per 0-0, contro il West Bromwich, in uno scontro di gioco subisce una frattura alla caviglia che lo allontana dal campo di gioco fino a fine stagione.\nIn tutto tra Premier League, Championship e Coppa di Lega mette insieme solo 22 presenze e 4 gol in quattro stagioni.\nAncora Italia e ritorno in patria.\nIl 29 agosto 2017, dopo essersi svincolato dal club inglese, decide di tornare in Italia per vestire la maglia del militante in Serie B andando a firmare un contratto annuale. L'esordio arriva il 29 novembre successivo in occasione del quarto turno di Coppa Italia perso, per 2-1, contro il . Quattro giorni pi\u00f9 tardi torna a disputare anche una partita di Serie B in occasione della sconfitta, per 3-1, contro l'. Segna il primo gol con la maglia del Bari il 10 febbraio 2018 segnando la rete decisiva per l'1-0 contro il . Colleziona 15 presenze e 2 gol.\nIl 16 luglio 2018, con il fallimento del Bari, si trasferisce a titolo gratuito al Livorno sempre in Serie B. Esordisce con la maglia amaranto il 5 agosto nella partita vinta ai rigori contro la Casertana in Coppa Italia. Il 2 settembre, esordisce come titolare in campionato nella sconfitta 2-1 contro il Pescara. Il 17 gennaio 2019 dopo sole 9 presenze risolve il contratto che lo legava alla societ\u00e0 amaranto.\nLa settimana seguente, il 23 gennaio 2019, torna in patria firmando con lo .\nIl 28 maggio 2019 invece firma per lo .\nPusk\u00e1s Akad\u00e9mia.\nIl 23 giugno 2021 si accasa agli ungheresi della .\nNazionale.\nHa disputato otto partite e segnato tre gol nella nazionale Under-19 ceca, mentre segna subito al debutto con la nazionale Under-21.\nNel marzo 2011, dopo le buone prestazioni offerte con l'Under-21, l'attaccante ceco viene convocato dal CT della nazionale maggiore Michal B\u00edlek per la doppia sfida di qualificazione ad Euro 2012 contro Spagna e Liechtenstein, senza per\u00f2 scendere in campo. Il 14 novembre 2012 esordisce nel match amichevole vinto per 3-0 contro la Slovacchia. Il 14 agosto 2013 mette a segno la sua prima rete con la nazionale maggiore durante l'amichevole contro l'Ungheria, partita pareggiata per 1-1.. Il 10 settembre 2013, in occasione della partita valevole per la qualificazione ai Campionato mondiale di calcio 2014 contro l'Italia persa 2-1, oltre ad avere segnato la rete dei cechi, ha rifilato una gomitata involontaria a Manuel Pasqual che ne procura un taglio sul sopracciglio poi saturati con 7 punti, per tale intervento viene ammonito dall'arbitro.\nNel giugno 2019 dopo quasi 6 anni di assenza torna a disputare una partita con la propria nazionale, subentrando a Schick nella vittoria per 3-0 contro il Montenegro, valida per le qualificazioni agli Europei 2020.\nStatistiche.\nPresenze e reti nei club.\n\"Statistiche aggiornate al 9 gennaio 2021\""}
{"id": "1857071", "revid": "125677693", "url": "https://it.wikipedia.org/wiki?curid=1857071", "title": "Rai Fiction", "text": "Rai Fiction \u00e8 la struttura della Rai che si occupa della realizzazione di fiction televisive per i canali televisivi dell'azienda. La struttura \u00e8 diretta da Maria Pia Ammirati.\nStoria.\nRai Fiction, costituita nel 1997, deriva dalla divisione della precedente Direzione Rai Cinemafiction (diretta da Sergio Silva) in due unit\u00e0 completamente diverse tra loro: Rai Fiction e Rai Cinema (quest'ultima destinata ad esternalizzazione in controllata della Rai). Direttori di Rai Fiction sono stati Stefano Munaf\u00f2, Agostino Sacc\u00e0 e, dal 2008, Fabrizio Del Noce.\nIl 5 settembre 2012 il CdA nomina nuovo direttore Eleonora Andreatta, figlia di Beniamino, gi\u00e0 capostruttura di Rai Fiction succedendo a Fabrizio Del Noce che lascia causa pensionamento; Andreatta \u00e8 la prima donna a dirigere tale struttura. Quest'ultima lascia la direzione il 22 giugno 2020, cui subentra Fabrizio Salini ad interim fino al 10 novembre del 2020, quando viene nominata alla direzione Maria Pia Ammirati, gi\u00e0 direttrice di Rai Teche.\nAttivit\u00e0.\nLa struttura ha il compito di realizzare telefilm, film tv o generi assimilabili come serie TV, film TV, sit-com, soap opera e cartoni animati. In alcuni casi la Rai coproduce tali opere con varie case di produzione esterne all'azienda.\nRai Fiction si \u00e8 occupata fino al giugno 2017 (quando questa attivit\u00e0 \u00e8 confluita in Rai Ragazzi) anche della produzione e coproduzione di cartoni animati indirizzati esclusivamente ad un target di pubblico di bambini in et\u00e0 scolare e pre-scolare, con un budget dedicato, ed \u00e8 divenuta il motore delle principali societ\u00e0 e studi italiani di animazione televisiva, come ad esempio la Rainbow con la serie animata \"Winx Club.\""}
{"id": "1857073", "revid": "121677625", "url": "https://it.wikipedia.org/wiki?curid=1857073", "title": "John Amaechi", "text": "Carriera.\nAttualmente lavora come broadcaster ed \u00e8 attivista politico nel Regno Unito.\nVita privata.\nIl 18 febbraio 2007 fece coming out, rivelando di essere omosessuale. Fu il primo giocatore NBA in assoluto a dichiarare la propria omosessualit\u00e0 nella storia."}
{"id": "1857076", "revid": "292162", "url": "https://it.wikipedia.org/wiki?curid=1857076", "title": "Rocchenere", "text": "Rocchenere (\"Rocchiniuri\" in siciliano) \u00e8 la maggiore delle due frazioni del comune di Pagliara, comune italiano della citt\u00e0 metropolitana di Messina. Conta 701 abitanti.\nSi trova ad 800\u2013900 m dalla Strada statale 114 Orientale Sicula che attraversa il centro del contiguo comune di Roccalumera, sulle pendici di una collina presso il torrente Pagliara, chiusa verso nord dalla \"Timpa Nira\", un rilievo costituito quasi interamente di grafite che ripara l'abitato e lo separa dai monti Peloritani.\nStoria.\nLe origini della localit\u00e0 non sono note; sembra comunque plausibile ipotizzare che il nucleo abitato si sia formato in maniera progressiva a partire dalla seconda met\u00e0 del XIX secolo.\nMonumenti e luoghi d'interesse.\nNel paese si trovano la chiesa di Santa Lucia, di recente costruzione, posta verso la fine dell'abitato (in direzione Mandanici), che ne costituisce la parrocchia, e la pi\u00f9 antica chiesa di San Francesco, in origine cappella gentilizia dei principi di Santa Margherita, oggetto di profondi rimaneggiamenti e probabilmente restaurata nel 1899.\nEconomia.\nVi si pratica la coltivazioni degli agrumi (limoni ed arance) e delle olive. La vicinanza con il mare favorisce il turismo estivo."}
{"id": "1857080", "revid": "767487", "url": "https://it.wikipedia.org/wiki?curid=1857080", "title": "Th\u00e9ophile Cart", "text": "Cart studi\u00f2 a Basilea, Berlino, Roma e Berlino. Quando gi\u00e0 conosceva sette lingue fu inviato dal governo francese in Svezia, per insegnare letteratura francese presso l'Universit\u00e0 di Uppsala (1891-1892). Fra il 1892 e il 1921 insegn\u00f2 presso il liceo \"Enrico IV\" di Parigi, e dal 1893 anche presso la Scuola di Scienze Politiche. Fu inoltre presidente della Societ\u00e0 Linguistica di Parigi.\nLa carriera da esperantista.\nGi\u00e0 nel 1894 Cart aveva ricevuto una grammatica di lingua esperanto; si interess\u00f2 tuttavia alla lingua solo dopo essere stato colpito da un articolo di Carlo Bourlet apparso sulla \"Revue du Touring Club\", la rivista del Touring Club francese, nel 1901. Appresa la lingua, Cart organizz\u00f2 numerosi corsi per promuoverne la diffusione e diede alle stampe diverse grammatiche, che gli valsero l'attenzione del movimento esperantista di allora: divennero dei classici e furono tradotte in numerose lingue.\nCart amministr\u00f2 la Presa Esperanto-Societo, casa editrice della rivista esperantista \"Lingvo internacia\"; dopo aver contribuito direttamente scrivendo sulla rivista, Cart ne divenne direttore nel 1907.\nFra il 1905 e il 1909 Cart fu vicepresidente della \"Soci\u00e9t\u00e9 pour la propagation de l'Esp\u00e9ranto\"; fra il 1909 e il 1912 ne fu presidente. Fu inoltre membro della Akademio de Esperanto: diresse la commissione \"pri komuna vortaro\" (\"per il vocabolario comune\") nel 1908, e presiedette la Akademio nel 1920.\nL'impegno a favore dei ciechi.\nTh\u00e9ophile Cart divenne particolarmente noto, nel movimento esperantista, per il suo impegno a favore dei non vedenti, iniziato gi\u00e0 nel 1903. Nel 1904 egli fond\u00f2 la \"Esperanta Ligilo\", la prima rivista esperantista in \"braille\".\nLa difesa dell'ortodossia della lingua.\nCart gioc\u00f2 un importante ruolo nel 1907-08, quando la comparsa dell'ido, una proposta di riforma dell'esperanto, minacci\u00f2 di danneggiare seriamente il movimento esperantista creando una pericolosa scissione. Gi\u00e0 membro della Akademio, per quanto non ancora presidente, si attiv\u00f2 con tutte le proprie forze per evitare lo scisma. Il suo impegno gli valse il soprannome di \"fundamentisto\", il \"fondamentista\", con riferimento al \"Fundamento de Esperanto\", il volume in cui Ludwik Lejzer Zamenhof pubblic\u00f2 le basilari 16 regole dell'esperanto.\nIn seguito si schier\u00f2 contro la creazione continua di nuove parole, che venivano introdotte nella lingua principalmente tramite le traduzioni pubblicate da Ludwik Lejzer Zamenhof, Antoni Grabowski e Kabe.\nCart si schier\u00f2 anche contro gli autori di vocabolari; nel 1911, in \"Lingvo internacia\", recens\u00ec il vocabolario esperanto-francese di \u00c9mile Grosjean-Maupin con le parole: \"Quel vocabolario non \u00e8 solo un cattivo vocabolario, \u00e8 anche una cattiva azione.\"\nOpere.\nOltre ad innumerevoli articoli e lavori di promozione dell'esperanto per il pubblico generale o per i non vedenti, Cart pubblic\u00f2:"}
{"id": "1857081", "revid": "599013", "url": "https://it.wikipedia.org/wiki?curid=1857081", "title": "B.J. Armstrong", "text": ""}
{"id": "1857085", "revid": "838137", "url": "https://it.wikipedia.org/wiki?curid=1857085", "title": "Microregione di Passo Fundo", "text": "Passo Fundo \u00e8 una microregione del Rio Grande do Sul in Brasile, appartenente alla mesoregione di Noroeste Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 26 comuni:"}
{"id": "1857086", "revid": "287204", "url": "https://it.wikipedia.org/wiki?curid=1857086", "title": "Esperanta ligilo", "text": ""}
{"id": "1857087", "revid": "22475", "url": "https://it.wikipedia.org/wiki?curid=1857087", "title": "\u00c1gua Santa", "text": "\u00c1gua Santa \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857089", "revid": "287204", "url": "https://it.wikipedia.org/wiki?curid=1857089", "title": "Theophile Cart", "text": ""}
{"id": "1857091", "revid": "78273", "url": "https://it.wikipedia.org/wiki?curid=1857091", "title": "Esperanta Ligilo", "text": ""}
{"id": "1857092", "revid": "110157", "url": "https://it.wikipedia.org/wiki?curid=1857092", "title": "Camargo (Brasile)", "text": "Camargo \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857095", "revid": "110157", "url": "https://it.wikipedia.org/wiki?curid=1857095", "title": "Casca", "text": "Casca \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857096", "revid": "1522738", "url": "https://it.wikipedia.org/wiki?curid=1857096", "title": "Marina Cooper", "text": ""}
{"id": "1857098", "revid": "110157", "url": "https://it.wikipedia.org/wiki?curid=1857098", "title": "Caseiros", "text": "Caseiros \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857099", "revid": "228587", "url": "https://it.wikipedia.org/wiki?curid=1857099", "title": "Happiness", "text": ""}
{"id": "1857100", "revid": "180559", "url": "https://it.wikipedia.org/wiki?curid=1857100", "title": "Nikolaj Jakovlevi\u010d Afanas'ev", "text": "Scrisse lavori di vario genere, in particolare musica da camera: fu il primo autore russo a comporre un quartetto d'archi. La sua autobiografia, \"Reminiscenze\", fu pubblicata nel 1890. Afanas'ev vi descrive la sua esperienza di musicista itinerante di met\u00e0 Ottocento, facente parte del panorama musicale della Russia dell'epoca.\nIl musicista divent\u00f2 nel 1896 membro onorario della Societ\u00e0 Musicale Russa, l'associazione fondata nel 1859 dalla Granduchessa Elena Pavlovna insieme al pianista e compositore Anton Rubin\u0161tejn.\nBiografia.\nNato nella citt\u00e0 siberiana di Tobol'sk, ricevette i primi insegnanti musicali da suo padre, il violinista Yakov Ivanovich Afanas'ev, che era figlio illegittimo del principe Ivan Argutinsky-Dolgorukov. Nel 1838, due anni dopo il suo debutto come violinista a Mosca, fu nominato primo violino dell'orchestra del Teatro Bolshoi. Nel 1841, lasci\u00f2 il Bolshoi per diventare il direttore dell'orchestra di un ricco possidente terriero di Viska, una localit\u00e0 nei pressi di Pietroburgo, incarico che mantenne fino al 1846. In seguito, dopo una serie di concerti itineranti in Russia, Afanas'ev si stabil\u00ec nel 1851 a Pietroburgo dove continu\u00f2 la sua carriera come solista, primo violino e, occasionalmente, direttore d'orchestra presso l'Opera Italiana. Nel 1853, divenne insegnante di pianoforte presso l'istituto Smolin'\u00efy e, nel 1857, part\u00ec per un viaggio in Europa.\nDi ritorno in Russia, il musicista decise di dedicarsi da quel momento in poi alla composizione. I risultati migliori del suo lavoro si trovano nelle opere minori, di piccole dimensioni, che non soffrono per le incongruenze che possono derivare dalla formazione informale del compositore. Particolarmente ben riusciti sono i suoi brani ispirati alla musica popolare russa. Questo lavoro suscit\u00f2 un costante interesse che port\u00f2 nel 1866 alla pubblicazione di un'antologia di canti popolari arrangiati per coro. Molto apprezzata fu anche la musica da camera di Afanas'ev, in special modo il quartetto d'archi \"Volga\" (1860 circa) che, nel 1861, vinse un premio della Societ\u00e0 Musicale Russa e che \u00e8 il primo quartetto d'archi scritto da un autore russo.\nNikolaj Jakovlevi\u010d Afanas'ev mor\u00ec a Pietroburgo nel 1898 all'et\u00e0 di 77 anni."}
{"id": "1857101", "revid": "123205160", "url": "https://it.wikipedia.org/wiki?curid=1857101", "title": "Lingvo internacia (rivista)", "text": "Lingvo internacia (\"lingua internazionale\", in italiano) fu una rivista esperantista pubblicata mensilmente.\nStoria.\nDopo la cessazione delle pubblicazioni de \"La Esperantisto\", Valdemar Langlet, allora studente universitario, durante una visita ad Odessa all'amico Vladimir Gernet, nella tarda estate del 1895, propose di dare alle stampe una nuova rivista.\nAlla sua nascita, \"Lingvo internacia\" era pubblicata dal gruppo esperantista di Uppsala; il suo responsabile finanziario, nonch\u00e9 principale contributore in termini di articoli realizzati, fu lo stesso Gernet. Dopo un numero di prova apparso nel 1895, la rivista assunse stabilmente nel 1896 la forma di un mensile di sedici pagine. "}
{"id": "1857103", "revid": "110157", "url": "https://it.wikipedia.org/wiki?curid=1857103", "title": "Charrua", "text": "Charrua \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857105", "revid": "1305772", "url": "https://it.wikipedia.org/wiki?curid=1857105", "title": "Cir\u00edaco", "text": "Cir\u00edaco \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857106", "revid": "28592", "url": "https://it.wikipedia.org/wiki?curid=1857106", "title": "Don (Gosaldo)", "text": ""}
{"id": "1857107", "revid": "110157", "url": "https://it.wikipedia.org/wiki?curid=1857107", "title": "Coxilha", "text": "Coxilha \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857109", "revid": "767487", "url": "https://it.wikipedia.org/wiki?curid=1857109", "title": "David Canabarro", "text": "David Canabarro \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857110", "revid": "120146933", "url": "https://it.wikipedia.org/wiki?curid=1857110", "title": "Chira (fiume)", "text": "Il Chira (in spagnolo \"R\u00edo Chira\") \u00e8 un fiume del Ecuador meridionale e del Per\u00f9 settentrionale.\nCorso.\nIl Chira \u00e8 un fiume internazionale e il suo bacino idrografico ha una superficie di 19.095 chilometri quadrati, di cui 7.162 in Ecuador e 11.933 in Per\u00f9. Il fiume nasce dalla Cordigliera Occidentale delle Ande, in Ecuador, ad oltre 3.000 metri di altezza, con il nome Catamayo. Dopo aver percorso 150 chilometri, si unisce al fiume Macar\u00e1, prendendo il nome Chira. In seguito il fiume forma per 50\u00a0km il confine tra Per\u00f9 ed Ecuador fino ad incontrarsi con il fiume Alamor. Da qui continua il suo tragitto in territorio peruviano, scorrendo in direzione sud-ovest, per sfociare infine nell'oceano Pacifico, a venti chilometri dalla citt\u00e0 di Piura. In totale percorre un tragitto di circa 500\u00a0km.\nBacino di Poechos.\nAl confine fra Ecuador e Per\u00f9, il Chira viene convogliato nel bacino di Poechos. La diga \u00e8 utilizzata per regolarizzare i flussi del fiume, in modo che questi possano essere utilizzati per l'irrigazione e per alimentare il fiume Piura, nel suo periodo pi\u00f9 secco (attraverso il canale Chira-Piura)."}
{"id": "1857113", "revid": "110157", "url": "https://it.wikipedia.org/wiki?curid=1857113", "title": "Ernestina", "text": "Ernestina \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857115", "revid": "287204", "url": "https://it.wikipedia.org/wiki?curid=1857115", "title": "Agan", "text": "LAgan () \u00e8 un fiume della Russia, nella Siberia occidentale, affluente di sinistra del Trom\"egan. Scorre nel Ni\u017enevartovskij e nel Surgutskij rajon del Circondario autonomo degli Chanty-Mansi-Jugra (Oblast' di Tjumen').\nMappato per la prima volta con questo nome nel XIX secolo, il suo nome \u00e8 una modifica russa del toponimo chanti \"\u00ebchan\" (\"fiume\"). Secondo le credenze dei popoli locali (Nenci e Chanti), il nome \u00e8 associato alla dea Agan, la \"Grande Donna\", protettrice degli abitanti del fiume.\nDescrizione.\nL'Agan ha origine dai laghi Mensav\u0117mtor (\u043e\u0437\u0435\u0440\u0430 \u041c\u0435\u043d\u0441\u0430\u0432\u044d\u043c\u0442\u043e\u0440), sul versante meridionale degli Uvali siberiani e sfocia nel Trom\"egan solo 17\u00a0km prima che questi confluisca nell'Ob'. La larghezza dei fiumi Agan e Trom\"egan alla confluenza \u00e8 approssimativamente paragonabile e talvolta la sezione inferiore del Trom\"egan \u00e8 attribuita all'Agan che viene considerato come tributario diretto dell'Ob'.\nLa lunghezza del fiume \u00e8 di 544\u00a0km, l'area del suo bacino \u00e8 di 32\u00a0200\u00a0km\u00b2. La portata media annua del fiume, presso il villaggio di Agan a 87\u00a0km dalla foce, \u00e8 di 274.65\u00a0m\u00b3/s.\nIl bacino si trova nella parte centrale della bassopiano della Siberia occidentale, per la maggior parte \u00e8 pianeggiante e paludoso: i sistemi di paludi lacustri ne occupano il 40% dell'area. Il bacino della sponda destra \u00e8 due volte pi\u00f9 grande di quello della sponda sinistra.\nIl maggiori affluenti dell'Agan (ambedue da destra) sono il Vat'\u00ebgan (\u0412\u0430\u0442\u044c\u0451\u0433\u0430\u043d), lungo 296\u00a0km, e l'Amputa (\u0410\u043c\u043f\u0443\u0442\u0430), lungo 181\u00a0km. Il fiume congela da fine novembre sino a maggio).\nSulla riva sinistra dell'Agan, tra gli affluenti Von-Gun-\u00cbgan e Entl'-Gun-\u00cbgan, \u00e8 stata creata la riserva Agan (127.000 ha) per preservare gli \"habitat\" degli animali da pelliccia: zibellino, scoiattolo, topo muschiato, orso bruno.\nEconomia.\nI rajon di Surgut e Ni\u017enevartovsk lungo i quali scorre l'Agan sono i territori economicamente pi\u00f9 sviluppati dell'okrug di Chanti-Mansi. La vita delle citt\u00e0 \u00e8 principalmente legata allo sviluppo di giacimenti di petrolio e gas situati nella valle e nel bacino fluviale.\nLungo il corso del fiume si trovano i villaggi di Agan, Novoagansk, Vat'\u00ebgan, e la citt\u00e0 di Radu\u017enyj e Poka\u010di (alla confluenza del fiume Vat'\u00ebgan). La navigazione \u00e8 irregolare, dalla foce a Radu\u017enyj (335\u00a0km), e il fiume viene utilizzato per la consegna di merci all'interno."}
{"id": "1857116", "revid": "31886", "url": "https://it.wikipedia.org/wiki?curid=1857116", "title": "Rio Chira", "text": ""}
{"id": "1857117", "revid": "106908", "url": "https://it.wikipedia.org/wiki?curid=1857117", "title": "Gentil", "text": "Gentil \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857118", "revid": "110157", "url": "https://it.wikipedia.org/wiki?curid=1857118", "title": "Ibiraiaras", "text": "Ibiraiaras \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857120", "revid": "125297848", "url": "https://it.wikipedia.org/wiki?curid=1857120", "title": "Henry Gilroy", "text": "Ha lavorato per la televisione, il cinema e i fumetti.\nBiografia.\nSebbene il suo primo lavoro sia la serie della Warner Bros., \"I favolosi Tiny\", Gilroy parteciper\u00e0 a diverse serie Disney, come \"Timon e Pumbaa\", \"Lilo &amp; Stitch\" e \"House of Mouse - Il Topoclub\".\nNel 2001, in collaborazione con Ronnie del Carmen, Gilroy scrive la miniserie crossover di quattro numero \"Joker / Mask\", in cui si incontrano i due personaggi della Dark Horse Comics e della DC Comics, per poi prendere parte all'importante progetto televisivo \", di cui \u00e8 co-creatore, insieme a Genndy Tartakovsky.\nLa serie lo far\u00e0 notare a George Lucas, che gli affida lo spin-off fumettistico dello show e lo richiama nel 2008 per scrivere alcuni episodi di \". Sempre nel 2008, Gilroy scrive la sceneggiatura del prequel della serie, su soggetto dello stesso Lucas."}
{"id": "1857121", "revid": "254059", "url": "https://it.wikipedia.org/wiki?curid=1857121", "title": "Marau", "text": "Marau \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857122", "revid": "125360005", "url": "https://it.wikipedia.org/wiki?curid=1857122", "title": "Silvio Micali", "text": "Biografia.\nSin da piccolo si dimostr\u00f2 particolarmente dotato per la matematica e la logica. Si spost\u00f2 con la famiglia a Roma dove il padre, magistrato, era stato trasferito. Dopo essersi diplomato al Liceo classico statale Giulio Cesare nel 1973, si \u00e8 poi laureato nel 1978 all'Universit\u00e0 La Sapienza di Roma, dove \u00e8 stato uno dei pi\u00f9 brillanti allievi di Corrado B\u00f6hm.\nOttenne il Ph.D. in Informatica presso l'Universit\u00e0 della California, Berkeley nel 1983. Micali vinse il Premio G\u00f6del nel 1993.\nOggi lavora al Computer Science and Artificial Intelligence Laboratory (laboratorio di ricerca per l'informatica e l'intelligenza artificiale) del Massachusetts Institute of Technology di Cambridge (Massachusetts), dove, dal 1983, insegna informatica presso il Dipartimento di Ingegneria elettrica e di Informatica.\nLe sue ricerche sono sempre state indirizzate alla crittografia e alla sicurezza informatica. Micali \u00e8 molto conosciuto nel mondo scientifico per fondamentali lavori nel campo della crittografia.\nNel 2017, fonda Algorand, progetto basato sulla tecnologia blockchain per garantire transazioni scalabili, sicure e decentralizzate attraverso un meccanismo di consenso pi\u00f9 rapido, efficiente e meno costoso rispetto a quelli gi\u00e0 esistenti.\nRiconoscimenti.\nNel 2007 \u00e8 stato chiamato a far parte dell'Accademia Nazionale delle Scienze degli Stati Uniti. \u00c8 inoltre membro dell'IACR (\"International Association for Cryptologic Research\").\nNel 2012 ha ricevuto il Premio Turing, insieme a Shafi Goldwasser, per i contributi che hanno permesso di gettare le basi della teoria della complessit\u00e0 nel campo della crittografia e per aver sperimentato nuovi metodi per la verifica efficiente di dimostrazioni matematiche nel campo della teoria della complessit\u00e0.\nNel 2014 riceve il Premio Franca Florio \"Scienziati Italiani Patrimonio dell'Umanit\u00e0\", conferito agli scienziati italiani nel mondo."}
{"id": "1857123", "revid": "6923", "url": "https://it.wikipedia.org/wiki?curid=1857123", "title": "Mato Castelhano", "text": "Mato Castelhano \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857124", "revid": "1320609", "url": "https://it.wikipedia.org/wiki?curid=1857124", "title": "Chiesa di San Vittore (Brembate)", "text": "La chiesa di San Vittore di Brembate si trova nel territorio dell'omonimo comune nella provincia di Bergamo.\nStoria.\nSi tratta di un edificio ecclesiale romanico le cui origini risalgono al X secolo, attestato storicamente in un atto del 962 con cui l'imperatore Ottone I donava dei beni a Olderico vescovo di Bergamo.\nSecondo la leggenda, il soldato romano Vittore, cristiano, si sarebbe rifugiato in una grotta, il primo nucleo della chiesa, per sottrarsi alle persecuzioni di Diocleziano.\nL'edificio, situato sulla sponda settentrionale del Brembo, comprende una parte ipogea costituita da una grotta, in cui \u00e8 presente una delle poche Scale Sante presenti in Italia e una parte superiore esterna, XVI secolo, formata da un locale unico, a pianta rettangolare, completato da una piccola torre campanaria.\nAll'interno della grotta si trova un affresco, leggibile, del X secolo raffigurante una Crocefissione mentre nella chiesa superiore si trovano alcuni affreschi di buona fattura e in ottimo stato di conservazione risalenti al XVI e XVII secolo. La chiesa conserva un affresco del Novecento di Nino Nespoli."}
{"id": "1857125", "revid": "110157", "url": "https://it.wikipedia.org/wiki?curid=1857125", "title": "Muliterno", "text": "Muliterno \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857127", "revid": "767487", "url": "https://it.wikipedia.org/wiki?curid=1857127", "title": "Hot Chip", "text": "Gli Hot Chip sono un gruppo musicale inglese di indietronica fondato nel 2000 a Londra.\nHanno pubblicato 6 LP : Coming on Strong (2004), The Warning (2006), Made in the Dark (2008), One Life Stand (2010), In Our Heads (2012), e Why Make Sense? (2015). \nLa band \u00e8 stata nominata per il Mercury Prize.\nStoria.\nI membri fondatori degli Hot Chip sono Alexis Taylor e Joe Goddard (anche nei The 2 Bears), nel 2000.\nNel marzo 2001 debuttano con l'EP \"Mexico per la Victory Garden Records (VG14)\", caratterizzato da un folk acustico in cui a farla da padrone sono chitarra acustica e cadenze rallentate.\nNel frattempo entra nel gruppo Owen Clarke, seguito da Al Doyle (anche nei LCD Soundsystem) e Felix Martin.\nIl 23 ottobre 2002 esce \"Sanfrandisco E-Pee (per Ringsting Records)\", EP autoprodotto in cui si fa uso di elettronica e trip hop.\nNel maggio 2004 esce il primo LP ufficiale, ossia \"Coming on Strong\". Il disco \u00e8 pubblicato dalla Moshi Moshi Records, ma l'anno seguente verr\u00e0 ristampato e diffuso dalla DFA Records. L'album contiene diverse ispirazioni musicali: dal funky di Prince (a cui \u00e8 dedicata \"Down With Prince\") alla musica minimalista, passando per l'elettronica e il trip hop.\nNel 2006 la DFA pubblica il singolo \"Over and Over\", seguito dall'EP \"Boy from School\".\nNel maggio dello stesso anno la EMI pubblica \"The Warning\", che conferma l'originalit\u00e0 e l'abilit\u00e0 dell'esordio.\nNel 2006 il gruppo partecipa a numerosi eventi dal vivo, tra cui il Sonar. Viene realizzato anche un disco estratto dal tour e chiamato \"Live Session\", distribuito solo tramite iTunes. Nello stesso anno ricevono una nomination ai Mercury Prize.\nCol tempo Goddard e soci diventano anche remixer: tra le loro mani passano artisti come Kraftwerk, Tracey Thorn, Amy Winehouse, Junior Boys, !!!, The Go! Team e altri. Il gruppo partecipa anche al progetto DJ-Kicks con una compilation pubblicata nel 2007 e prodotta dalla Studio !K7.\nPer l'etichetta tedesca Astralwerks esce nel 2008 l'album \"Made in the Dark\". \nNel frattempo il gruppo collabora con Robert Wyatt con cui realizza l'EP \"Hot Chip with Robert Wyatt and Geese\" (EMI, 2008). Nel 2009 gli Hot Chip sono nominati ai Grammy Awards nella categoria \"Best Dance Recording\" per \"Ready for the Floor\".\nNel 2010 \u00e8 la volta di \"One Life Stand\". Il disco \u00e8 caratterizzato da un pop elettronico e stratificato.\nA due anni di distanza arriva \"In Our Heads\" (Domino Records, 2012)."}
{"id": "1857128", "revid": "110157", "url": "https://it.wikipedia.org/wiki?curid=1857128", "title": "Nicolau Vergueiro", "text": "Nicolau Vergueiro \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857129", "revid": "6276", "url": "https://it.wikipedia.org/wiki?curid=1857129", "title": "Svizzera Italiana", "text": ""}
{"id": "1857134", "revid": "767487", "url": "https://it.wikipedia.org/wiki?curid=1857134", "title": "Pont\u00e3o", "text": "Pont\u00e3o \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857135", "revid": "110157", "url": "https://it.wikipedia.org/wiki?curid=1857135", "title": "Ronda Alta", "text": "Ronda Alta \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857136", "revid": "110157", "url": "https://it.wikipedia.org/wiki?curid=1857136", "title": "Santo Ant\u00f4nio do Palma", "text": "Santo Ant\u00f4nio do Palma \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857138", "revid": "110157", "url": "https://it.wikipedia.org/wiki?curid=1857138", "title": "S\u00e3o Domingos do Sul", "text": "S\u00e3o Domingos do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857142", "revid": "287204", "url": "https://it.wikipedia.org/wiki?curid=1857142", "title": "Sert\u00e3o (Rio Grande do Sul)", "text": "Sert\u00e3o \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo.\nCollegamenti esterni.\nhttp://www.sertao.rs.gov.br/"}
{"id": "1857144", "revid": "767487", "url": "https://it.wikipedia.org/wiki?curid=1857144", "title": "Tapejara (Rio Grande do Sul)", "text": "Tapejara \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857146", "revid": "767487", "url": "https://it.wikipedia.org/wiki?curid=1857146", "title": "Vanini (Brasile)", "text": "Vanini \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857147", "revid": "767487", "url": "https://it.wikipedia.org/wiki?curid=1857147", "title": "Vila L\u00e2ngaro", "text": "Vila L\u00e2ngaro \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857148", "revid": "599013", "url": "https://it.wikipedia.org/wiki?curid=1857148", "title": "Ratko Varda", "text": ""}
{"id": "1857149", "revid": "767487", "url": "https://it.wikipedia.org/wiki?curid=1857149", "title": "Vila Maria", "text": "Vila Maria \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857150", "revid": "110157", "url": "https://it.wikipedia.org/wiki?curid=1857150", "title": "Santa Cec\u00edlia do Sul", "text": "Santa Cec\u00edlia do Sul \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Passo Fundo."}
{"id": "1857152", "revid": "228587", "url": "https://it.wikipedia.org/wiki?curid=1857152", "title": "Furioso-Polka", "text": "Furoso-Polka op. 260 \u00e8 una polka veloce di Johann Strauss (figlio).\nAd alcuni brani Strauss seppe dare i titoli pi\u00f9 appropriati e questa polka, \"Furioso-Polka\", \u00e8 una fra questi.\nQuesto brano pu\u00f2 permetterci di intuire come Strauss fosse, oltre che geniale compositore, una persona con del buon senso dell'umorismo.\nLa brillante orchestrazione di questo brano e il modo in cui riesce a scatenare, a tirare fuori tutta la potenza dell'orchestra e i ritmi incalzanti danno a questa polka un grande senso di vigore. \nQuesto brano venne eseguito per la prima volta a Pavlovsk, nei pressi di San Pietroburgo, ad un concerto di beneficenza nel 1861.\nTalmente tale \u00e8 il vigore ritmico di questo brano che la sua classificazione corretta non \u00e8 \"polka-schnell\" (polka veloce), bens\u00ec: \"Furioso-Polka\", Quasi \"Galopp\"."}
{"id": "1857153", "revid": "767487", "url": "https://it.wikipedia.org/wiki?curid=1857153", "title": "Kosta Perovi\u0107", "text": ""}
{"id": "1857155", "revid": "287204", "url": "https://it.wikipedia.org/wiki?curid=1857155", "title": "Kosta Perovic", "text": ""}
{"id": "1857157", "revid": "78273", "url": "https://it.wikipedia.org/wiki?curid=1857157", "title": "Aeronavi fantasma", "text": ""}
{"id": "1857162", "revid": "599013", "url": "https://it.wikipedia.org/wiki?curid=1857162", "title": "Radisav \u0106ur\u010di\u0107", "text": ""}
{"id": "1857163", "revid": "287204", "url": "https://it.wikipedia.org/wiki?curid=1857163", "title": "Radisav Curcic", "text": ""}
{"id": "1857165", "revid": "729019", "url": "https://it.wikipedia.org/wiki?curid=1857165", "title": "Charles Augustin de Royrand", "text": "\u00c8 stato il pi\u00f9 anziano generale dell'Esercito cattolico e reale che combatt\u00e9 le guerre di Vandea.\nQuanto scoppi\u00f2 la Prima guerra di Vandea era tenente colonnello (lo divenne nel 1785) ed abitava in un castello a Saint-Fulgent. Scoppiata l'insurrezione divenne subito il generale in capo del primo esercito vandeano, in quanto militare pi\u00f9 anziano tra tutti i capi vandeani insorti, poi una volta creato l'Esercito cattolico e reale, Royrand rimase tra i principali generali ma come tutti gli altri passo agli ordini del \"generalissimo\".\nNonostante i suoi 72 anni, combatt\u00e9 con coraggio per sette mesi in condizioni estremamente difficili e mor\u00ec per le ferite riportate durante gli scontri 5 novembre 1793."}
{"id": "1857166", "revid": "123064207", "url": "https://it.wikipedia.org/wiki?curid=1857166", "title": "America (disambigua)", "text": "America \u00e8 un toponimo coniato in omaggio al navigatore fiorentino Amerigo Vespucci che denota le terre del Nuovo Mondo portate a conoscenza degli europei da Cristoforo Colombo nel 1492."}
{"id": "1857168", "revid": "339392", "url": "https://it.wikipedia.org/wiki?curid=1857168", "title": "Biblioteca Comunale (Gela)", "text": ""}
{"id": "1857169", "revid": "1305887", "url": "https://it.wikipedia.org/wiki?curid=1857169", "title": "Lo stupefacente Wolf-Man", "text": "Lo stupefacente Wolf-Man (\"The Astounding Wolf-Man\") \u00e8 una serie a fumetti di genere horror/supereroistico pubblicata dalla Image Comics a partire da maggio 2007, creata da Robert Kirkman, autore noto soprattutto per la serie horror \"The Walking Dead\" ed illustrata da Jason Howard. Tratta di Gary Hampton, un capo d'azienda che, dopo essere stato morso da un licantropo, decide di usare i poteri derivanti dalla maledizione per fare del bene e diventare un supereroe.\nPubblicazione italiana.\nIn Italia la serie \u00e8 stata pubblicata dapprima dalla casa editrice Magic Press, che ha proposto il primo volume della collected editions americana:\nSuccessivamente i diritti della serie sono passati all'editore SaldaPress che l'ha proposta (ripubblicando anche le storie gi\u00e0 edite da Magic Press) da maggio 2015 in appendice alla rivista spillata mensile \"Invincible\". \nDal 2017 la serie viene ripubblicata in formato TP\n "}
{"id": "1857171", "revid": "1005847", "url": "https://it.wikipedia.org/wiki?curid=1857171", "title": "Presidente della Tanzania", "text": ""}
{"id": "1857172", "revid": "767487", "url": "https://it.wikipedia.org/wiki?curid=1857172", "title": "Pablo Bengoechea", "text": "Carriera.\nGiocatore.\nClub.\nBengoechea inizia la carriera professionistica nei Montevideo Wanderers, squadra dalla quale il Siviglia lo preleva nel 1987; nei 5 anni con gli spagnoli, \"El Diez\" segna 26 gol in 135 presenze, diventando uno dei calciatori pi\u00f9 importanti di quel periodo nelle file della squadra dell'Andalusia, dalla quale si separa nel 1992, per approdare in Argentina, al Gimnasia La Plata, dove rimane per una sola stagione, collezionando 16 presenze e 5 reti. L'ultima squadra della sua carriera \u00e8 quella di cui Bengoechea veste i colori per 10 anni, il Penarol. Con i gialloneri di Montevideo Bengoechea vince 5 titoli dal 1993 al 1997, poi altri due nel 1999 e nel 2003, e altre competizioni nazionali.\nNazionale.\nBengoechea veste la maglia della \"Celeste\" per 11 anni, partecipando al e alla vittoriosa Copa Am\u00e9rica 1995.\nAllenatore.\nHa allenato la Nazionale del Per\u00f9 dal 4 marzo 2014 al 18 dicembre dello stesso anno.\nDal 23 dicembre 2014 ad aprile 2016 ha guidato il Pe\u00f1arol."}
{"id": "1857176", "revid": "179980", "url": "https://it.wikipedia.org/wiki?curid=1857176", "title": "Ricardo Omar Giusti", "text": ""}
{"id": "1857177", "revid": "179980", "url": "https://it.wikipedia.org/wiki?curid=1857177", "title": "Nery Alberto Pumpido", "text": ""}
{"id": "1857178", "revid": "767487", "url": "https://it.wikipedia.org/wiki?curid=1857178", "title": "Remedios (brano musicale)", "text": "Remedios \u00e8 una canzone in lingua spagnola di Gabriella Ferri, pubblicata nell'album omonimo del 1974.\nDopo oltre trent'anni dalla sua pubblicazione, il brano \u00e8 stato scelto dal regista turco Ferzan \u00d6zpetek che lo ha incluso nella colonna sonora del suo film del 2007 \"Saturno contro\". Il brano compare sia nel trailer del film sia nella colonna sonora: grazie al successo della pellicola, \"Remedios\" (brano di nicchia della discografia della Ferri) trova un nuovo ed inaspettato successo diventando una hit radiofonica.\nNel 2007 il brano \u00e8 stato remixato dal disc-jockey Stefano Brizi ed interpretato dalla cantante Selma Hernandes.\nNel 2008 \u00e8 stata incisa una cover dalla Relight Orchestra.\nCover di Giusy Ferreri.\nIl brano.\nEseguita durante il talent show X Factor, la cover viene inserita nell'EP \"Non ti scordar mai di me\". Nella classifica FIMI rimane per due settimane tra i venti brani pi\u00f9 scaricati dagli italiani, prima al 7\u00ba posto e poi all'8\u00b0. Il brano viene certificato disco d'oro per le 12.000 copie vendute."}
{"id": "1857179", "revid": "614011", "url": "https://it.wikipedia.org/wiki?curid=1857179", "title": "The Walking Dead (fumetto)", "text": "The Walking Dead \u00e8 una serie a fumetti survival horror statunitense a cadenza mensile pubblicata dalla Image Comics a partire dall'ottobre 2003, creata da Robert Kirkman e illustrata da Tony Moore per i primi 6 numeri e da Charlie Adlard per i successivi. Tratta delle vicissitudini di un gruppo di persone che cercano di salvarsi da un'invasione di zombie, che ha portato al crollo delle istituzioni centrali e alla fine della civilt\u00e0 cos\u00ec come la conosciamo.\nIn Italia l'opera viene pubblicata in diversi tipi di raccolte, le due pi\u00f9 popolari sono: il \"trade paperback\" (composto da 6 numeri regolari americani) venduto esclusivamente nelle fumetterie dal 2005, e il formato bonellide (composto inizialmente da 4 numeri e a partire dal n.28 da 2 numeri) ristampa venduta anche nelle edicole, a cadenza mensile, a formato e prezzo ridotto dal 2012. Tutte le pubblicazioni sono realizzate da SaldaPress.\nLa serie si \u00e8 conclusa negli Stati Uniti il 3 luglio 2019 con il numero 193.. In Italia, la pubblicazione dell'ultimo albo, il numero 70, \u00e8 avvenuto il 29 ottobre 2020.\nVolumi speciali.\nThe Walking Dead Script Book.\nUscito negli USA nel 2005, inedito in lingua italiana, \u00e8 un albo speciale che raccoglie la sceneggiatura e il copione originale, scritto da Robert Kirkman, dei primi sei albi di The Walking Dead. Per l'occasione, il disegno della copertina \u00e8 stato affidato a Cliff Rathburn, al tempo l'inchiostratore ufficiale dei lavori di Charlie Adlard.\nThe Walking Dead #50.\nPubblicato esclusivamente negli USA nel giugno 2008, l'albo mensile numero 50, contando anche la ristampa, ha avuto ben quattro versioni diverse della copertina, oltre a questo come extra, a fine volume sono stati aggiunti: la storia originale che Kirkman invi\u00f2 alla Image Comics per proporre la serie, e lo script su cui Tony Moore lavor\u00f2 per realizzare il primo albo. Riguardo alla prima, l'autore mostra e spiega come all'epoca avesse in mente una storia completamente diversa (almeno per quanto riguarda l'inizio) per Rick e la sua famiglia. Inoltre aveva pensato di chiamarla \"Night of the living dead\", come l'omonimo film di George A. Romero. Cambi\u00f2 idea dopo che Jim Valentino, all'epoca editore della Image, gli sugger\u00ec di usare un nome da poter possedere come propriet\u00e0 intellettuale.\nThe Walking Dead #75.\nPubblicato esclusivamente negli USA nel luglio 2010, l'albo mensile numero 75 presenta due extra: il primo \u00e8 il rifacimento della copertina del primo numero della serie per mano di Charlie Adlard. Il secondo consiste in una continuazione fittizia dell'episodio contenuto nell'albo. Dopo che Rick viene colpito da Michonne alla nuca, egli scompare e riappare a bordo di un'astronave aliena, dove riprende i sensi sdraiato su un lettino da ospedale. Aggirandosi per i corridoi trova una tuta da supereroe, e dopo averla indossata abbandona la navetta e cade sulla Terra. Qui incontra vecchi personaggi, come Tyreese, Martinez, Axel, Michonne, il Governatore e Lori. Tutti disegnati e vestiti come in un comic book di stampo supereroistico. La ministoria \u00e8 interamente a colori, e riprende ci\u00f2 che era stato mostrato in una delle cover variant del numero 50, ovvero Rick, Michonne, Tyreese e il Governatore disegnati in stile supereroe. Non ha una conclusione, tuttavia Kirkman non continuer\u00e0 questa alternative story. Nell'aprile 2021 \u00e8 stato confermato che la storia riprender\u00e0.\nThe Walking Dead: Le copertine volume 1.\n(\"The Walking Dead: The Covers\") pubblicato negli USA a ottobre 2010 e in Italia a luglio 2012.\nVolume che raccoglie le copertine dei primi 50 albi mensili, dei primi 8 volumi brossurati (trade paperback), dei primi 4 volumi cartonati (hard covers), e dei primi due volumi omnibus. Ciascun copertina \u00e8 accompagnata da commenti e schizzi dell'autore e dei disegnatori. In esclusiva per l'edizione italiana, SaldaPress ha inserito come contenuto aggiuntivo la storia inedita di Morgan e Duane, breve racconto di sei pagine pubblicato per la prima volta su Image 2005 Holiday Special e poi ristampato all'interno del trentaquattresimo albo mensile statunitense e del primo compendium, come extra.\nThe Walking Dead Chronicles: dal fumetto allo schermo TV.\n(\"The Walking Dead Chronicles: The Official Companion Book\") Gi\u00e0 pubblicato negli USA a ottobre 2011 \u00e8 uscito in Italia nel novembre 2012, \u00e8 un volume basato sui retroscena e altro materiale bonus relativo alla serie a fumetti e alla sua trasposizione televisiva (per quanto riguarda la prima stagione) con l'aggiunta di una sezione dedicata alle differenze presenti nella serie TV.\nThe Walking Dead Survivors' Guide.\nGi\u00e0 pubblicato negli USA a novembre 2011, ancora inedito in lingua italiana, raccoglie le guide di sopravvivenza dal nr. 1 al nr. 4.\nThe Walking Dead Speciale: La storia di Michonne.\nUscito negli USA nell'ottobre 2012 sotto il nome di 'The Walking Dead Michonne Special', in concomitanza con l'inizio della terza stagione della serie televisiva, questo albo ristampa la storia breve sulle origini di Michonne apparsa nell'edizione americana della rivista Playboy del marzo 2012. In sei pagine, la storia racconta come Michonne ha affrontato i primi momenti dell'epidemia. In Italia il volumetto \u00e8 stato in vendita in anteprima esclusiva per i visitatori della manifestazione del Lucca Comics &amp; Games 2012 in un albo speciale spillato simile a quello originale, oltre alle pagine dedicate alle \"origini\" di Michonne, \u00e8 presente anche un capitolo gi\u00e0 apparso nel quarto volume brossurato intitolato \"La forza del desiderio\", e un extra aggiunto dalla SaldaPress consistente in quattro pagine con foto tratte dalla serie televisiva.\nThe Walking Dead Speciale: La legge del Governatore.\nUscito negli USA nel febbraio del 2013 sotto il nome di \"The Governor Special\", questo albo speciale narra una breve storia composta da sei pagine, con il Governatore nei suoi primi giorni come il leader di Woodbury. L'albo in Italia \u00e8 stato pubblicato dalla SaldaPress nell'ottobre 2013 e si differenzia dall'edizione americana in quanto, oltre alla storia inedita, vi \u00e8 inserita in aggiunta la storia dell'albo numero 27, ovvero la prima apparizione del Governatore nel fumetto, pi\u00f9 quattro pagine extra inerenti sempre il Governatore.\nThe Walking Dead Speciale: La forza di Tyreese.\nUscito negli USA a maggio del 2013 sotto il nome di \"Tyreese Special\", questo albo speciale contiene una breve storia composta da sei\npagine, ed esattamente come i due speciali precedenti mostra Tyreese, la figlia Julie ed il suo ragazzo Chris agli inizi dell'apocalisse in aggiunta alle pagine relative alla prima apparizione del trio nella serie principale. Pubblicata in Italia da Saldapress a novembre 2014.\nThe Walking Dead Speciale: Piccole storie.\nRaccolta delle quattro storie brevi che rispettivamente vedono protagonisti Morgan, Michonne, il Governatore e Tyreese. Le ultime tre sono state pubblicate separatamente in appositi volumetti in formato trade paperback, mentre la prima era possibile leggerla nel primo Compendium o nel volume italiano di The Walking Dead: le copertine volume 1.\nThe Walking Dead Numero 1: Speciale 10\u00ba Anniversario.\nUscito negli USA nell'ottobre del 2013, \u00e8 la ristampa dell'albo numero 1 completamente a colori, per celebrare i primi 10 anni di vita di The Walking Dead. Sia la copertina che i disegni sono stati colorati da Dave Stewart. L'albo, oltre a contenere la storia del numero 1, \u00e8 arricchito da una nutrita intervista di Eric Stephenson a Robert Kirkman, in pi\u00f9 contiene anche il primo abbozzo in bianco e nero del progetto originario di The Walking Dead. L'edizione italiana \u00e8 stata curata dalla Saldapress, che ha portato l'albo in italiano tra la fine di ottobre e l'inizio novembre durante le quattro giornate del Lucca Comics &amp; Games 2013, ribadendo pi\u00f9 volte che l'albo in questione, su gentile concessione della Skybound, sarebbe stato venduto solo ed esclusivamente durante i giorni della fiera e che non avrebbe conosciuto altra sede di vendita all'infuori di Lucca.\nInformazioni supplementari.\nDifferenze edizione italiana.\nL'edizione trade paperback SaldaPress si differenzia da quella statunitense per due aspetti tecnici: il tipo di carta usata e le copertine. Tutti i volumi relativi a \"The Walking Dead\" (compresi gli speciali) vengono stampati su carta patinata, in Italia viene usata una carta non patinata di grammatura pi\u00f9 spessa e di qualit\u00e0 superiore a quella dell'edizione originale.\nPer quanto riguarda le copertine, le differenze principali sono due:\nIl volume \"The Walking Dead: le copertine\" volume 1, a differenza dell'edizione statunitense, non ha copertina rigida."}
{"id": "1857182", "revid": "179980", "url": "https://it.wikipedia.org/wiki?curid=1857182", "title": "Jorge Mario Lobo Zagallo", "text": ""}
{"id": "1857187", "revid": "110157", "url": "https://it.wikipedia.org/wiki?curid=1857187", "title": "\u017denskij basketbol'nyj klub Sparta&amp;k Vidnoe", "text": "Lo \u017denskij basketbol'nyj klub Sparta&amp;k Vidnoe' (in cirillico \"\u0416\u0435\u043d\u0441\u043a\u0438\u0439 \u0431\u0430\u0441\u043a\u0435\u0442\u0431\u043e\u043b\u044c\u043d\u044b\u0439 \u043a\u043b\u0443\u0431 \u00ab\u0421\u043f\u0430\u0440\u0442\u0430\u043a\u00bb \u041c\u043e\u0441\u043a\u043e\u0432\u0441\u043a\u0430\u044f \u043e\u0431\u043b\u0430\u0441\u0442\u044c\", conosciuto come Spartak Regione di Mosca) \u00e8 una societ\u00e0 di pallacanestro femminile di Vidnoe, nell'oblast' di Mosca. \nStoria.\nFondato nel 2005, ha vinto l'Eurocoppa nel 2006 e tre Eurolega nel triennio 2006-2010. Inoltre, \u00e8 stato campione di Russia nel 2007. \u00c8 tra i club pi\u00f9 titolati in Russia.\nIl marchio Spartak \u00e8 stato al centro di controversie con l'altra squadra fondata nel 1949, perch\u00e9 quella di Vidnoe inizialmente aveva incorporato anche la storia dello Spartak Noginsk. Anche il sito della FIBA Europe incorpora le statistiche del vecchio club con il nuovo di Vidnoe, in realt\u00e0 fondato solo nel 2005."}
{"id": "1857188", "revid": "438678", "url": "https://it.wikipedia.org/wiki?curid=1857188", "title": "Girug\u00e4mesh", "text": " \u00e8 il nome di una rock band giapponese, formatasi nel 2003.\nStoria.\n2003-2006: Formazione.\nShuu e Nii si conoscevano dai tempi delle scuole elementari, e hanno suonato insieme la prima volta quando frequentavano ancora le scuole superiori. Hanno iniziato a suonare con l'attuale formazione nel 2004, fino a quando hanno firmato per l'etichetta Gaina-Japan. Il loro primo singolo, Kaisen Sengen, ha raggiunto la decima posizione in Giappone.\nNel 2005, i girug\u00e4mesh hanno iniziato un tour nazionale, dopo il quale hanno pubblicato il loro primo DVD, e, dopo un altro periodo di tour, un EP, \"Goku - Shohankei Enban\".\nNel 2007, hanno firmato per l'etichetta europea Gan-Shin, facendone uno dei gruppi giapponesi pi\u00f9 distribuiti fuori dal Giappone. La band \u00e8 stata una delle 9 band del festival di rock giapponese a Los Angeles, chiamato \"J-Rock Revolution\". Suonarono nella seconda notte insieme a band come Merry, D'espairsRay, e Mucc. Durante il periodo del J-Rock Revolution, alcune delle band, compresi i girug\u00e4mesh, hanno pubblicato del materiale su iTunes, diventando una delle poche band giapponesi disponibili sul sito. A proposito di ci\u00f2, Ryo ha commentato: \"se la band ti \u00e8 davvero piaciuta dopo il primo ascolto, sicuramente comprerai il cd originale.\"\nIl 4 novembre 2008 uscir\u00e0 in Europa il loro nuovo album \"Music\".\nIn un'intervista di poco tempo fa, i girugamesh hanno confermato che il loro prossimo album uscir\u00e0 il 16 dicembre 2009.\nSuccesso internazionale.\nNell'estate del 2007, i girug\u00e4mesh hanno pubblicato un EP intitolato \"Reason of Crying\", e in dicembre hanno pubblicato il loro album eponimo, \"girug\u00e4mesh\".\nNel 2008, in supporto a \"girug\u00e4mesh\", la band \u00e8 stata in tour in Giappone e in Europa, (pi\u00f9 precisamente in Germania, Francia, Regno Unito, Svezia e Finlandia con un tour intitolato \"Stupid Tour '08\".\nLa band ha suonato anche al Wacken Open Air."}
{"id": "1857192", "revid": "156341", "url": "https://it.wikipedia.org/wiki?curid=1857192", "title": "\u017d.B.K. Spartak Moskovskaja oblast' 2007-2008", "text": "Questa voce raccoglie le informazioni riguardanti la \u017d.B.K. Spartak Moskovskaja oblast' nelle competizioni ufficiali della stagione 2007-2008.\nStagione.\nNell'annata 2007-2008 la \u017d.B.K. Spartak Moskovskaja oblast' vinse il campionato russo e l'Eurolega femminile battendo le ceche del Gambrinus Brno per 75-60."}
{"id": "1857194", "revid": "287204", "url": "https://it.wikipedia.org/wiki?curid=1857194", "title": "21 (disambigua)", "text": ""}
{"id": "1857195", "revid": "729019", "url": "https://it.wikipedia.org/wiki?curid=1857195", "title": "Battaglia di Mantinea (207 a.C.)", "text": "La battaglia di Mantinea del 207 a.C. fu combattuta tra gli Spartani guidati dal tiranno Macanida e le truppe della Lega achea comandate da Filopemene. Gli Achei vinsero la battaglia e Macanida cadde nello scontro."}
{"id": "1857207", "revid": "1543377", "url": "https://it.wikipedia.org/wiki?curid=1857207", "title": "Periodo degli stati del Nord e del Sud", "text": "Il periodo degli Stati del Nord e del Sud (698 d.C. - 936 d.C.) \u00e8 un periodo della storia della Corea quando l'Unificazione Silla e Balhae coesistettero nel sud e nel nord del paese. Alcuni definiscono semplicemente questo periodo come quello dell'Unificazione Silla, ma gli studiosi preferiscono l'annotazione \"Periodo degli stati del Nord e del Sud\" in quanto l'unificazione Silla a sud fu incompleta, e le persone del distrutto Goguryeo si stabilirono in Balhae."}
{"id": "1857213", "revid": "599013", "url": "https://it.wikipedia.org/wiki?curid=1857213", "title": "Eber Moas", "text": "Carriera.\nIl Danubio \u00e8 la prima squadra di questo difensore poco propenso al gol ma molto affidabile. L'Independiente, squadra argentina, lo preleva nel 1992 e lo cede nel 1995 dopo 65 presenze; la breve esperienza colombiana all'Am\u00e9rica de Cali precede la lunga militanza nel , squadra nella quale rimane per due anni ottenendo 83 presenze. Si \u00e8 ritirato nel 2007, a 38 anni, con la squadra uruguaiana del Rentistas. Con l' conta 48 presenze e ha fatto parte della rosa che ha vinto la Copa Am\u00e9rica 1995."}
{"id": "1857214", "revid": "179980", "url": "https://it.wikipedia.org/wiki?curid=1857214", "title": "Eber Alejandro Moas", "text": ""}
{"id": "1857215", "revid": "298055", "url": "https://it.wikipedia.org/wiki?curid=1857215", "title": "Charles Westmoreland", "text": ""}
{"id": "1857220", "revid": "767487", "url": "https://it.wikipedia.org/wiki?curid=1857220", "title": "Andrea Peschiulli", "text": "Biografia.\nNasce da Zaccaria, scrive il De Angelis, ma erra nell'indicare come madre Donata Maggio che, come chiaramente indicano i registri parrocchiali di Corigliano d'Otranto, era sua moglie dalla quale ebbe sette figli, due maschi e cinque femmine. Appartenente ad una famiglia benestante e distinta che occupava una buona posizione sociale grazie all'esercizio delle professioni liberali e dell'avvocatura, Donata Maggio mor\u00ec il 12 ottobre 1676. Dopo i primi studi seguiti con profitto sotto la guida del padre, Andrea fu mandato a Nard\u00f2 a studiare grammatica, retorica e poetica; quindi, tornato a Corigliano d'Otranto, da autodidatta ma sempre sotto la guida paterna, si dette allo studio della lingua greca, della filosofia, della medicina, della teologia e del diritto ed inizi\u00f2 a frequentare la famiglia marchionale dei de' Monti nella quale, per lunga tradizione, lo studio delle lettere, delle scienze e delle arti liberali era stato tenuto sempre in grande considerazione. Qui Andrea fu molto stimato dal marchese Girolamo che si interessava di letteratura e di poesia ed amava sottoporre i suoi componimenti poetici all'attenzione del Peschiulli. \nIntorno al 1645-46 Ferrante de' Monti, tornato a Napoli dalle Fiandre dove, sotto le insegne del re di Spagna Filippo IV, aveva vittoriosamente combattuto con una sua compagnia di fanti nella guerra di successione spagnola, conoscendo le qualit\u00e0 del Peschiulli, lo chiam\u00f2 presso di s\u00e9 per averlo come segretario e consigliere. In tale qualit\u00e0 al Peschiulli tocc\u00f2 di aver parte alle vicende, purtroppo non felici, nelle quali rest\u00f2 coinvolto Ferrante de' Monti che, nel corso della rivolta antispagnola culminata con i moti masanielliani del 1647, fu sospettato di aver sobillato il popolo napoletano. A causa di tali sospetti, peraltro non privi di fondamento, Ferrante col suo seguito, tra cui anche il Peschiulli, fu costretto a fuggire da Napoli ed a rifugiarsi in Sicilia dove tent\u00f2 di rimanere per qualche tempo nascosto; scoperta, per\u00f2, la localit\u00e0 in cui si era rifugiato, fu tratto in arresto e condotto a Napoli dove, il 18 marzo 1651, sulla piaza di Castel Nuovo, \"con lagrimevole spettacolo e con memorabile esempio di perfidia e di crudelt\u00e0 gli fu tronco il capo\". \nAllo stesso arresto riusc\u00ec, invece, a sfuggire il Peschiulli che, essendo ricercato quale complice o indiretto fiancheggiatore del de' Monti, travestito da contadino si imbarc\u00f2 alla volta di Gallipoli e and\u00f2 a rifugiarsi a Corigliano d'Otranto, suo paese natale, da cui, non essendo affatto sicura la sua permanenza, prefer\u00ec ben presto allontanarsi e mettersi in salvo prima a Corf\u00f9 e poi a Venezia, dove il prestigio e la sua vasta cultura gli valsero l'ospitalit\u00e0 da parte di Giovan Francesco Loredano (Venezia 1607 - Peschiera 1661), protettore di letterati, letterato egli stesso e fondatore dell'Accademia degli Incogniti, nella quale il Peschiulli fu introdotto e tenuto in grande considerazione.\nDopo un breve soggiorno a Venezia, il Peschiulli gir\u00f2 per qualche tempo in diverse citt\u00e0 dell'Italia settentrionale e alla fine si stabil\u00ec quindi a Genova, dove poteva godere della protezione e dell'appoggio economico di due facoltosi mecenati quali Anfrano Franzoni e Paolo Maria Basadonna; qui ebbe occasione di svolgere un'intensa attivit\u00e0 letteraria componendo diverse opere rimaste manoscritte e pubblicando, nel 1648, \"Il Tisi. Ode panegirica per l'incoronazione di Alessandro Spinola Doge di Genova\" dedicata al Basadonna; quindi, nel 1652, \"Il Polluce. Ode panegirica del Forestiero Idruntino per l'incoronazione del Doge di Genova Girolamo de' Franchi\" e, nel 1657, \"Il Sennacheribbe. Ode risponsiva a Tobia Pallavicino\" dedicata al Franzoni.\nIn cerca di migliore fortuna, intorno alla fine degli anni cinquanta si trasfer\u00ec a Roma, dove ebbe rapporti con i pi\u00f9 famosi eruditi e uomini di cultura della citt\u00e0 tra cui il tedesco Luca Olstenio e il greco Leone Allacci, entrambi \"custodi\" della biblioteca vaticana. A Roma compose molte opere letterarie in italiano, in greco e in latino, attese alla revisione linguistica delle opere del giurista venosino Giovan Battista De Luca, alla traduzione dal greco in italiano di molte opere dell'Allacci e fu accolto in pi\u00f9 accademie letterarie; tuttavia tale vasta attivit\u00e0 serv\u00ec ad assicurargli guadagni modestissimi che gli consentirono soltanto di condurre, sino alla morte, una vita stentata e al limite della sopravvivenza, alle cui cause sembra che non sia stato estraneo il fatto che \nLa sua morte, avvenuta a Roma il 9 gennaio del 1691, fu pianta da tutti gli uomini di cultura del tempo e, in particolare, dagli studiosi dell'Accademia dell'Arcadia nella quale, da poco tempo fondata, era stato accolto col nome di \"Moeri Pholoetico\"."}
{"id": "1857221", "revid": "33689", "url": "https://it.wikipedia.org/wiki?curid=1857221", "title": "Predizione (disambigua)", "text": ""}
{"id": "1857224", "revid": "203463", "url": "https://it.wikipedia.org/wiki?curid=1857224", "title": "Ant\u00f4nio Carlos Gomes", "text": "\u00c8 considerato il maggior musicista brasiliano del XIX secolo, il primo compositore del Nuovo Mondo la cui musica fu accettata dall'Europa e l'unico non-europeo che ebbe successo come compositore di opere in Italia, durante l'\"et\u00e0 d'oro dell'opera\", contemporaneo di Verdi e Puccini.\nBiografia.\nNacque nel paese di S\u00e3o Carlos, che \u00e8 ora la citt\u00e0 di Campinas, Brasile, figlio del Maestro Manuel Jos\u00e9 Gomes e di Fabiana Maria Jaguari Cardoso, in una famiglia di 26 figli.\nLe sue tendenze musicali dell'infanzia furono presto stimolate dal padre, direttore della banda cittadina, e dal fratello maggiore, Jos\u00e9 Pedro de Sant'Ana Gomes, anch'egli direttore. Jos\u00e9 Pedro era il suo principale riferimento e consigliere durante la sua carriera artistica. Convinse Ant\u00f4nio a visitare la Corte, dove diviene un protetto dell'imperatore Dom Pedro II, il quale, avendo un noto interesse per gli artisti e gli intellettuali brasiliani, rese possibile ad Ant\u00f4nio Carlos di studiare al Conservatorio di Musica di Rio de Janeiro.\nDopo essersi diplomato con lode, Carlos compose la sua prima opera, \"A Noite Do Castelo\" (settembre 1861), che debutt\u00f2 con grande successo al Theatro Lyrico Fluminense. Due anni dopo, si ripet\u00e9 con la sua seconda opera, \"Joana De Flandres\", che viene considerata ancora migliore della prima. Questi due pezzi convincono l'Imperatore ad offrirgli una borsa di studio per studiare in Italia, a Milano al Conservatorio di Musica, dove studia con Lauro Rossi e Alberto Mazzucato.\nIl periodo italiano.\nTerminato il corso di studi in tre anni, anzich\u00e9 in quattro, ottenne il titolo di Maestro Compositore nel 1866. Scrisse le musiche per la rivista \"Se sa minga\" di Antonio Scalvini che lo resero famoso. Nel 1868 seguirono quelle per la rivista \"Nella luna\".\nNel frattempo incominci\u00f2 la composizione della sua prima opera. Interessato alla creazione di un'opera sulla realt\u00e0 brasiliana, Carlos Gomes sceglie come tema la storia romantica \"O Guarani\", dello scrittore brasiliano Jos\u00e9 de Alencar. All'opera fu data un'ambientazione indiana, ed ebbe la sua prima rappresentazione nel maggio del 1870 al Teatro alla Scala di Milano, con il nome \"Il Guarany\".\nIl successo \u00e8 enorme. Anche il pi\u00f9 severo dei critici compar\u00f2 il musicista brasiliano ai grandi maestri europei, come Rossini e Verdi. Il re d'Italia, Vittorio Emanuele II, decor\u00f2 il creatore dell'opera, che venne poi inscenata in tutte le principali capitali d'Europa. Prima della fine di quell'anno, Gomes ritorn\u00f2 in Brasile dove organizz\u00f2 la \"premi\u00e8re\" de \"Il Guarany\" a Rio de Janeiro, riportando lo stesso successo.\nRitornato in Italia, Carlos Gomes spos\u00f2 Adelina Peri, una pianista italiana che aveva incontrato durante i suoi studi milanesi e incominci\u00f2 la composizione della sua seconda opera, \"Fosca\".\n\u00c8 un lavoro di ambizioni superiori, che a lungo consider\u00f2 il suo capolavoro. Il suo debutto avvenne ancora alla Scala, il 16 febbraio 1873, ma non incontr\u00f2 il consenso del pubblico.\nCos\u00ec Gomes abbass\u00f2 il tiro e si riscatt\u00f2 l'anno dopo a Genova, dove il 21 marzo 1874, al Teatro Carlo Felice, and\u00f2 in scena il \"Salvator Rosa\", grand-opera vecchio stile di ambientazione napoletana, che riscosse grande successo e che aprir\u00e0 la stagione di carnevale 1874-75 in almeno sette dei pi\u00f9 importanti teatri italiani.\nScrisse l'inno \"Il saluto del Brasile\" per il centenario dell'indipendenza americana, che venne eseguito a Philadelphia, il 4 luglio 1876 dal maestro Gilmore.\nNegli anni a seguire si dedic\u00f2 alla revisione di \"Fosca\", che rilanci\u00f2 alla Scala nel 1878; i critici furono benevoli, ma ancora l'opera non conquist\u00f2 il pubblico, e non venne ripresa in altri teatri.\nIl 27 marzo 1879 fu rappresentata al Teatro alla Scala \"Maria Tudor\", un'opera su libretto del poeta scapigliato Emilio Praga completato da Ferdinando Fontana. Ma la scelta del soggetto era infelice, e il verdetto fu inesorabile: un fiasco. La carriera italiana di Gomes era praticamente finita.\nIl ritorno in Brasile.\nNel 1883 Gomes torn\u00f2 in Brasile, ricevendo omaggi in ogni citt\u00e0 in cui si recava. Quando ritorn\u00f2 in Italia, dopo aver abbandonato varie opere appena iniziate, si dedic\u00f2 alla composizione di un'opera sulla lotta contro la schiavit\u00f9, ispirato dalla liberazione degli schiavi neri in Brasile, che prende il titolo de \"Lo schiavo\". L'opera, suggerita da un grande amico di Gomes, un ingegnere di colore di nome Andr\u00e9 Rebou\u00e7as, vedr\u00e0 la luce solo anni dopo, nel 1889, quando dopo vani tentativi di farla debuttare in Europa, and\u00f2 in scena a Rio de Janeiro. \u00c8 l'ultimo grande successo del compositore.\nQuello stesso anno fu proclamata la Repubblica del Brasile, e Carlos Gomes ripart\u00ec per l'Italia. Fedele alla monarchia e a Dom Pedro II, Gomes rifiuta l'opportunit\u00e0 a lui data dal presidente Deodoro da Fonseca di comporre il nuovo Inno Nazionale Brasiliano. Negli anni successivi compone l'opera \"Condor\" (Teatro alla Scala, 1891) e la cantata \"Colombo\" (Teatro Municipale di Rio de Janeiro, 1892), per la festa di commemorazione del quattrocentenario della scoperta dell'America da parte di Cristoforo Colombo.\nInvitato del governatore dello Stato brasiliano del Par\u00e1 per dirigere il Conservatorio di Musica, il maestro lasci\u00f2 definitivamente l'Italia, desiderando accettare il posto. Ma purtroppo, gi\u00e0 anziano e malato, mor\u00ec poco dopo il suo arrivo.\nOltre alle otto opere, ha composto canzoni (3 libri), pezzi corali e per pianoforte.\nCuriosit\u00e0.\nNel quartiere di Maggianico della citt\u00e0 di Lecco sorge una villa con parco appartenuta al compositore, da cui il nome Villa Gomes, utilizzata oggi per concerti ed eventi."}
{"id": "1857225", "revid": "594360", "url": "https://it.wikipedia.org/wiki?curid=1857225", "title": "Silla unificato", "text": "Silla unificato (668 - 935) \u00e8 il nome applicato al regno di Silla, uno dei tre regni di Corea, quando conquist\u00f2 Baekje nel 660 e Goguryeo nel 668. Nel 660, conquistando Baekje unific\u00f2 la parte meridionale della penisola coreana, concludendo la campagna nel 668 con la conquista di Goguryeo. L'ultimo re, che govern\u00f2 solo nominalmente sul suo regno, si sottomise all'emergente potenza del regno di Goryeo nel 935, portando cos\u00ec a termine la sua dinastia.\nOrigine del nome.\nIl nome \"Silla unificato\" \u00e8 un termine risalente a dopo la divisione della Corea nel 1945, e per certi versi riflette il periodo storico e le visioni politiche nel quale venne coniato. A causa di ci\u00f2 diversi storici suggeriscono di definire questo periodo con una nuova denominazione, ovvero periodo degli stati nord e sud (\u5357\u5317\u570b\u6642\u4ee3), termine che meglio rifletterebbe il fatto che Silla non unific\u00f2 tutti i Tre Regni della Corea. Gran parte del territorio appartenente al precedente regno di Goguryeo, infatti, rimasero fuori del controllo del regno di Silla e divennero parte integrante della nuova realt\u00e0 politica di Balhae.\nUnificazione.\nNel 660, Re Munmu il Grande ordin\u00f2 alle proprie armate di attaccare Baekje. Il generale Kim Yu-shin, aiutato dalle forze Tang,sconfisse il generale Gyebaek e conquist\u00f2 Baekje. Nel 661, mosse contro Goguryeo ma venne respinto. Re Munmu fu il primo signore della penisola coreana meridionale come unica entit\u00e0 politica dopo la caduta di Gojoseon. Per questo, dopo il 668 il Regno di Silla \u00e8 chiamato Silla unificato, che dur\u00f2 per 267 anni finch\u00e9, sotto Re Gyeongsun, esso cadde in mano a Goryeo nel 935.\nCultura.\nLa capitale del regno, Ky\u014fngju, situata nella parte sud-occidentale della penisola coreana, rivaleggiava per sontuosit\u00e0 e splendore con la citt\u00e0 cinese di Chang'an, ovvero l'odierna citt\u00e0 cinese di Xi'an, nella provincia di Shaanxi. Molti tesori architettonici ed artistici della cultura coreana risalgono a questo periodo, come il Tempio di Bulguksa e il Tempio sotterraneo di Seokguram, considerati entrambi Patrimonio dell'umanit\u00e0.\nL'arte di questo periodo si svilupp\u00f2 soprattutto nella metallurgia, raggiungendo livelli sia nella tecnica che nella realizzazione davvero elevati, e specializzandosi nella creazione di campane sacre destinate ai templi buddhisti.\nBuddhismo.\nSilla unificato e la dinastia Tang mantennero solidi legami. Ne \u00e8 prova di ci\u00f2 l'influenza continua che ebbe la cultura cinese sulla cultura locale. Diversi monaci coreani si recarono in Cina per imparare i riti e le dottrine del Buddhismo. Il monaco Hyech'o and\u00f2 fino in India per apprendere il Buddhismo e ne lasci\u00f2 un resoconto. .\nDurante l'VIII e il IX secolo vennero importati diversi beni di lusso, libri ed opere d'arte, in gran parte con temi religiosi buddhisti, tutti provenienti dalla Cina.\nConfucianesimo.\nNel 682 venne costruito il primo collegio nazionale confuciano e nel 750 esso venne ribattezzato \"Universit\u00e0 Nazionale Confuciana\" , questa istituzione per\u00f2 era riservata esclusivamente all'aristocrazia e alle classi d'elite.\nStampa con matrici in legno.\nPer diffondere la religione buddhista e quella confuciana e le opere ad esse connesse, venne utilizzata la stampa con matrici in legno. Durante il restauro di un antico sutra buddhista dal titolo \"La Pagoda senza Ombre\" venne scoperto un pi\u00f9 antico sutra buddhista risalente al 751 a.C. che rappresenta il pi\u00f9 antico documento a stampa del mondo. ."}
{"id": "1857226", "revid": "164044", "url": "https://it.wikipedia.org/wiki?curid=1857226", "title": "Olympique Marsiglia", "text": ""}
{"id": "1857227", "revid": "37401", "url": "https://it.wikipedia.org/wiki?curid=1857227", "title": "Antonino Giuffr\u00e8 detto Nino", "text": ""}
{"id": "1857229", "revid": "131358", "url": "https://it.wikipedia.org/wiki?curid=1857229", "title": "Lilla OSC", "text": ""}
{"id": "1857230", "revid": "1043175", "url": "https://it.wikipedia.org/wiki?curid=1857230", "title": "Vissel Kobe", "text": "Il \u00e8 un club calcistico giapponese di K\u014dbe.\nFondato nel 1966, milita in J1 League, la massima serie calcistica giapponese.\nDisputa gli incontri interni al Kobe Wing Stadium, sito nel quartiere cittadino di Hy\u014dgo-ku.\nStoria.\nIl club \u00e8 stato fondato nel 1966 con il nome di \"Kawasaki Steel Soccer Club\", e aveva la sua sede a Kurashiki, nella prefettura di Okayama. Nel 1994, la citt\u00e0 di K\u014dbe raggiunse un accordo con i Kawasaki Steel per spostare il club a K\u014dbe e iscriverlo alla J. League con il nome di \"Vissel Kobe\". \"Vissel\" \u00e8 una combinazione delle parole inglesi \"victory\" (\"vittoria\" in italiano) e \"vessel\" (\"vascello\" in italiano), in riferimento al fatto che K\u014dbe \u00e8 storicamente una citt\u00e0 portuale.\nIl Vissel Kobe esord\u00ec nella Japan Football League nel 1995. La catena di supermercati Daiei divenne lo sponsor ufficiale della squadra, ma il grande terremoto di Kobe mise in ginocchio lo sponsor, che dovette ritirarsi, lasciando nelle mani della citt\u00e0 di K\u014dbe la gestione economica del club.\nNel 1996 il Vissel chiuse la JFL al secondo posto, guadagnandosi cos\u00ec la promozione alla J. League. Nel 1997 il Vissel esord\u00ec nella J. League, ma a causa di problemi economici e di gestione del club, non \u00e8 mai stato capace di competere per il titolo. Nel dicembre 2003, i gravi dissesti economici costrinsero la societ\u00e0 a finire sotto amministrazione controllata per evitare la bancarotta.\nNel gennaio 2004, il Vissel venne acquistato dal Crimson Group. La nuova propriet\u00e0 ingaggi\u00f2 subito l'attaccante turco \u0130lhan Mans\u0131z, divenuto popolare durante la Coppa del Mondo del 2002. Mansiz per\u00f2 s'infortun\u00f2 gravemente al ginocchio dopo appena tre partite. I tifosi di K\u014dbe, inoltre, non apprezzarono la decisione della dirigenza di modificare i colori ufficiali del club, passando dal bianco e nero all'amaranto.\nNel 2005 il Vissel concluse il campionato all'ultimo posto, retrocedendo in J League 2. La permanenza nella seconda divisione dur\u00f2 per\u00f2 pochissimo, infatti nel 2006 la squadra ottenne subito la promozione nella massima serie. Nel 2007, il team di K\u014dbe ottenne la salvezza.\nNella stagione 2012 retrocede in J. League Division 2. Nel 2013 si piazza secondo in classifica e risale cos\u00ec al massimo campionato per la stagione 2014. Il 6 dicembre 2014 il club viene acquistato dal gruppo Rakuten.\nNel giugno 2017 ha acquistato Lukas Podolski, vincitore della coppa del mondo nel 2014. Ha debuttato il 29 luglio, realizzando una doppietta nella vittoria contro l'Omiya Ardija ed in seguito \u00e8 divenuto capitano della squadra.\nIl 24 maggio 2018 viene ufficializzato il trasferimento di Andr\u00e9s Iniesta dal Barcellona.\nIl 1\u00ba dicembre 2018 viene ufficializzato il trasferimento di David Villa, libero dopo aver annunciato l'addio al New York City.. \nIl 1\u00ba gennaio 2020 vince la Coppa dell'Imperatore, primo storico trofeo del club. Nello stesso giorno David Villa si ritira dal calcio giocato. L'8 febbraio la squadra conquista la prima Supercoppa nazionale del club, contro lo vincendo ai calci di rigore.\nAllenatori.\nQuesti gli allenatori che si sono succeduti sulla panchina del Vissel Kobe:\nOrganico.\nRosa 2022.\n\"Rosa e numerazione aggiornate al 16 gennaio 2022\".\nStaff tecnico.\n\"Staff tecnico aggiornato al 16 gennaio 2022.\""}
{"id": "1857231", "revid": "131358", "url": "https://it.wikipedia.org/wiki?curid=1857231", "title": "OGC Nizza", "text": ""}
{"id": "1857239", "revid": "567822", "url": "https://it.wikipedia.org/wiki?curid=1857239", "title": "Balhae", "text": "Balhae (698 - 926) (Bohai in cinese) fu un antico regno multietnico stabilito in Corea dopo la caduta di Goguryeo. Dopo che la capitale Goguryeo e i territori meridionali passarono in mano all'Unificazione Silla, Dae Jo-young, un ex generale Goguryeo, che era padre di Dae Jung-sang, istitu\u00ec Jin (\u632f, Zhen in cinese), in seguito chiamato Balhae, formato dall'unione di diversi elementi Mohe e Goguryeo. Balhae fu lo stato successore di Goguryeo.\nBalhae occupava la parte meridionale della Manciuria, il Territorio di Primorje e la parte settentrionale della penisola coreana. Venne sconfitto dali Khitani nel 926, e gran parte del territorio settentrionale fu assorbito dalla dinastia Liao, mentre la parte sud venne acquisita dallo stato Goryeo.\nStoria.\nFondazione.\nLa prima testimonianza circoscritta di Balhae proviene da \"Libro di Tang\", scritto tra il 941 e il 945. La Manciuria meridionale e la Corea settentrionale erano state in precedenza territorio di Goguryeo, uno dei Tre regni di Corea. \nGoguryeo cadde sotto l'attacco delle armate alleate di Silla e della Dinastia Tang nel 668. Quest'ultima annesse al suo territorio la Manciuria occidentale, mentre Silla unific\u00f2 l'intero territorio della penisola coreana a sud del fiume Taedong diventando cos\u00ec il regno di Silla unificata. Nel \"Nuovo libro di Tang\", \u00e8 scritto che il fondatore del regno di Balhae, Dae Joyeong (\u5927\u795a\u69ae) era stato in precedenza un generale dell'esercito Goguryeo.\nEspansione e relazioni esterne.\nIl secondo sovrano Mu, sentitosi minacciato dalla Dinastia Tang, Silla lungo il territorio del fiume Amur, attacc\u00f2 il regno Tang con le sue navi nel 732 sconfiggendo ed uccidendo un prefetto Tang di base sulla penisola di Shandong. Successivamente venne stretto un patto tra la Dinastia Tang e il regno di Balhae. \nIl re di Balhae invi\u00f2 anche una ambasciata in Giappone nel 728 per cercare una alleanza contro Silla e minacciare quel regno da sud-est. Il Regno di Balhae tenne relazioni diplomatiche e commerciali con il Giappone fino alla fine. Durante questo periodo furono inviate da Balhae in Giappone 34 ambasciate, mentre il Giappone invi\u00f2 a Balhae 13 ambasciate.\n A causa della sua vicinanza con molti stati pi\u00f9 potenti nella regione, il regno di Balhae divenne una sorta di \"stato-cuscinetto\".\nIl terzo sovrano Mun espanse il suo territorio a nord verso la valle di Amur e a ovest verso la penisola di Liaodong. Egli fece anche edificare la Fortezza di Holhan, la capitale nei pressi del lago Jingpo a meridione dell'attuale provincia di Heilongjiang, intorno al 755. Durante il suo regno venne anche istituita una rotta commerciale con il regno di Silla, chiamata \"Sillado\".\nA partire dall'VIII secolo, il regno di Balhae ottenne il controllo della Corea settentrionale, della Manciuria nord-occidentale, della penisola di Liaodong, e del territorio dell'attuale Territorio del Litorale in Russia. Fu proprio a causa del crescere della sua potenza che il regno di Silla fece erigere una muraglia protettiva nel 721 e a istituire delle guarnigioni di difesa e controllo lungo la linea di confine tra i due stati.\nLa caduta e l'eredit\u00e0 culturale e politica.\nTradizionalmente, gli storici hanno sempre spiegato la caduta del regno di Balhae con i conflitti etnici tra i sovrani coreani e i loro vassalli Malgal che indebolirono a tal punto la nazione da farla crollare. Tuttavia studi recenti suggerirebbero che la caduta del regno di Balhae sia in gran parte dovuta alla catastrofica eruzione del Montagna Baitou nel X secolo, situata al centro del territorio di Balhae.\nLa montagna Baitou \u00e8 ancora considerata una delle pi\u00f9 grandi caldere vulcaniche del mondo. Le ceneri di questa eruzione possono essere ancora trovate in una vasta area in alcuni strati sedimentari del Giappone settentrionale. La massiccia esplosione vulcanica della Montagna Baitou diede vita a uno strato immane di cenere vulcanica che danneggi\u00f2 pesantemente l'agricoltura del regno di Balhae con catastrofiche conseguenze dal punto di vista sociale. A ci\u00f2 s'aggiunga che i rivali Khitani approfittarono di questo disastro naturale per ottenerne il maggior vantaggio possibile.\nFu cos\u00ec che probabilmente il regno di Balhae soccombette agli attacchi dei Khitani, una potenza emergente all'interno del territorio di Liaoxi (a est dell'attuale area di Pechino). Dopo aver invaso e distrutto Balhae nel 926, i Khitani istituirono lo stato fantoccio di Dongdan, a cui segu\u00ec quasi subito l'annessione da parte della Dinastia Liao nel 936. Alcuni vassalli dell'antico regno Balhae vennero esiliati a Liaoyang tuttavia la parte orientale del regno rimase politicamente indipendente. Una parte della popolazione, guidata dall'ultimo principe ereditario Dae Gwang-hyeon, fuggirono nel 934 verso sud a Goryeo, la nuova realt\u00e0 politica autoproclamatasi erede del regno di Goguryeo. Molti fra gli appartenenti alla famiglia reale di Balhae stabilitisi a Goryeo, cambiarono il loro nome \"Tae\" (\ud0dc, \u592a) mentre il principe ereditario Dae Gwang-hyeon cambi\u00f2 il nome di famiglia in \"Wang\" (\uc655, \u738b), lo stesso appartenente alla dinastia reale del regno di Goryeo.\nIl regno di Balhae fu l'ultimo nella storia coreana a mantenere il controllo sul territorio della Manciuria, sebbene le successive dinastie coreane avrebbero continuato a considerarsi come i successori legittimi di Goguryeo e Balhae. \nI Khitani stessi dovettero soccombere alla popolazione Jurchen, che fondarono la dinastia J\u012bn. La dinastia J\u012bn favor\u00ec la popolazione di Balhae oltre che i Khitani. Le proclamazioni della popolazione Jurchen enfatizzarono la discesa comune delle popolazioni di Balhae e Jurchen dalle sette trib\u00f9 Wuji e proclamarono \"Jurchen e Balhae provengono dalla stessa famiglia\". Il quarto, quinto e settimo imperatore di J\u012bn furono cresciuti da consorti di Balhae. Il censimento del tredicesimo secolo nel Nord della Cina fatto dai Mongoli distinse la popolazione di Balhae dagli altri gruppi etnici come Goryeo, Khitan e Jurchen. Questo fatto suggerisce l'idea che la popolazione di Balhae hanno preservato la loro identit\u00e0 anche dopo la loro conquista."}
{"id": "1857240", "revid": "37401", "url": "https://it.wikipedia.org/wiki?curid=1857240", "title": "Mafiosa", "text": ""}
{"id": "1857241", "revid": "287204", "url": "https://it.wikipedia.org/wiki?curid=1857241", "title": "Sigur\u00f0r Hringr", "text": "Secondo la \"Saga di B\u00f3si e Herrau\u00f0r\", esisteva una volta una saga su Sigur\u00f0r Hringr, ma quella saga \u00e8 andata perduta. Nelle fonti antiche \u00e8 noto per aver vinto la Battaglia del Br\u00e1vellir contro Harald Hildetand e per essere stato il padre di Ragnarr Lo\u00f0br\u00f3k e il nonno di Hastein.\nLa \"Saga di Herv\u00f6r\".\nLa \"Saga di Herv\u00f6r\" narra che quando Valdar mor\u00ec, suo figlio Randver divenne re di Danimarca, mentre Harald Hildetand divenne re di G\u00f6taland o Gotland; poi Harald conquist\u00f2 tutto il territorio appartenuto a suo padre Ivar Vidfamne. Dopo la morte di Randver, suo figlio Sigur\u00f0r Hringr ascese al trono, presumibilmente come re vassallo di Harald. Sigur\u00f0r Hringr e Harald combatterono nella Battaglia del Br\u00e1vellir sulle piane di \u00d6sterg\u00f6tland in cui Harald e molti dei suoi uomini morirono. Sigur\u00f0r govern\u00f2 la Danimarca fino alla sua morte ed a lui succedette il figlio, Ragnarr Lo\u00f0br\u00f3k; il figlio di Harald Hildetand, Eysteinn Beli, govern\u00f2 la Svezia finch\u00e9 non fu ucciso dai figli di Ragnarr Lo\u00f0br\u00f3k.\nIl \"S\u00f6gubrot af nokkrum fornkonungum\".\nNel \"S\u00f6gubrot af nokkrum fornkonungum\", lo zio paterno di Sigur\u00f0r \u00e8 Harald Hildetand, e probabilmente (la parte del \"S\u00f6gubrot\" in cui lo si diceva esplicitamente non ci \u00e8 pervenuta) suo padre era il fratellastro di Harald, Randver, figlio della madre di Harald (Au\u00f0r Mente-Profonda) e del suo secondo marito (re Ra\u00f0bar\u00f0r di Gar\u00f0ar\u00edki). Quando Harald Hildetand cominci\u00f2 a sentire di star diventando vecchio nomin\u00f2 Sigur\u00f0r re di Svezia e V\u00e4sterg\u00f6tland. Sigur\u00f0r poi sconfisse lo zio nella colossale Battaglia del Br\u00e1vellir, e divenne anche re di Danimarca; mise poi una skjaldm\u00f6 a governare la Danimarca (come viene detto nel \"Chronicon Lethrense\").\nSigur\u00f0r spos\u00f2 Alfhild, figlia di re Alf dell'\u00c1lfheimr; da lei ebbe Ragnarr Lo\u00f0br\u00f3k.\nQuando Sigur\u00f0r divenne anziano, luoghi lontani del suo regno cominciarono a separarsi, ed \u00e8 raccontato nel \"S\u00f6gubrot\" come egli perse l'Inghilterra per la vecchiaia. Un giorno si trovava in V\u00e4sterg\u00f6tland e ricevette la visita dei suoi cognati, figli di Gandalf: essi gli chiesero di unirsi a loro nell'attacco contro re Eysteinn di Vestfold (Norvegia), una terra dove si tenevano grandi bl\u00f3t, soprattutto nello Skiringssal. Sfortunatamente il \"S\u00f6gubrot\" (che vuol dire \"frammento\") finisce qui. Tuttavia la \"Saga degli Skj\u00f6ldungar\", che si ritiene sia la storia originale su cui si basa il \"S\u00f6gubrot\", continua il racconto.\nLa \"Saga degli Skj\u00f6ldungar\".\nLa \"Saga degli Skj\u00f6ldungar\" narra che Sigur\u00f0r Hringr era sposato con \u00c1lfhildr, figlia di re \u00c1lfr di \u00c1lfheimr, ed aveva avuto da lei un figlio chiamato Ragnarr Lo\u00f0br\u00f3k; sfortunatamente, Alfhild mor\u00ec. Quando Sigur\u00f0r Hringr era ormai vecchio, si rec\u00f2 nello Skiringssal per partecipare ai grandi bl\u00f3t della zona; l\u00ec incontr\u00f2 una bellissima fanciulla di nome Alfsol, figlia di re \u00c1lfr di Vendel. I due fratelli della ragazza non diedero il permesso a Sigur\u00f0r di sposarla. Sigur\u00f0r combatt\u00e9 ed uccise entrambi, ma essi avevano dato alla sorella del veleno in modo che Sigur\u00f0r non potesse mai averla; quando il suo corpo fu portato da Sigur\u00f0r, egli lo port\u00f2 a bordo di una grande nave con quelli dei fratelli, poi govern\u00f2 la nave a vele spiegate in alto mare e la incendi\u00f2.\nA Sigur\u00f0r succedette Ragnarr Lo\u00f0br\u00f3k, ma egli mise sul trono di Svezia un re vassallo, Eysteinn Beli, che fu poi ucciso dai figli di Ragnarr.\nLe \"Gesta Danorum\".\nSecondo le \"Gesta Danorum\" (Libro 7) di Saxo Grammaticus, Ring era il figlio del re svedese Ingjald (\"Ingild\") e suo zio materno era il re danese Harald Hildetand. Suo padre Ingjald aveva violentato la sorella di Harald, ma quest'ultimo non se ne cur\u00f2 per preservare l'amicizia con Ingjald. Ring combatt\u00e9 con Harald Hildetand nella Battaglia del Br\u00e1vellir e divenne anche re di Danimarca; poi Saxo descrive i diversi re vassalli e le loro avventure. Nel Libro 9 torna a Sigur\u00f0r Hringr definendolo \"Siwardus, di cognome Ring\" e dicendolo padre di Raganr Lodbrok.\nAltre fonti.\nSecondo lo \"Hversu Noregr bygg\u00f0ist\", Sigur\u00f0r era il figlio di Randver, il fratello di Harald Hildetand; Randver e Harald erano entrambi figli di Hr\u0153rekr sl\u00f6ngvanbaugi (mentre nel \"S\u00f6gubrot\" solo Harald lo era).\nNella parte dell\"'Heimskringla\" chiamata \"Saga di Harald Bellachioma\", Harald Bellachioma apprende che il re svedese Erik Anundsson aveva allargato la Svezia verso ovest finch\u00e9 non aveva raggiunto la stessa estensione che aveva avuto durante il regno di Sigur\u00f0r Hringr e suo figlio Ragnarr Lo\u00f0br\u00f3k: ci\u00f2 includeva il Romerike, il Vestfold fino a Grenmar e il Vingulmark.\nNella \"Saga di Ragnarr Lo\u00f0br\u00f3k\" si dice che Sigur\u00f0r Hringr e Harald Hildetand combatterono nella Battaglia del Br\u00e1vellir e che Harald vi cadde. Dopo la battaglia Sigur\u00f0r Hringr divenne re di Danimarca ed ebbe un figlio chiamato Ragnarr Lo\u00f0br\u00f3k.\nIl \"Ragnarssona \u00fe\u00e1ttr\" afferma solo che Ring fu re di Svezia e Danimarca e padre di Ragnarr Lo\u00f0br\u00f3k.\nNella \"Saga di B\u00f3si e Herrau\u00f0r\", si dice solo che Sigur\u00f0r Hringr, il padre di Ragnarr Lo\u00f0br\u00f3k, combatt\u00e9 con Harald Hildetand nella Battaglia del Br\u00e1vellir in cui Harald cadde; si aggiunge anche che esiste una saga su Sigur\u00f0r Hringr (che per\u00f2 oggi non esiste pi\u00f9).\nSecondo il \"Chronicon Lethrense\", Harald Hildetand aveva resi tributari tutti i paesi fino al Mediterraneo; tuttavia, quando si rec\u00f2 in Svezia ad esigere il tributo, il re svedese Ring si scontr\u00f2 con lui nella Battaglia del Br\u00e1vellir, e Harald la perse e mor\u00ec. Ring mise poi una skjaldm\u00f6 a capo della Danimarca (come \u00e8 detto anche nel \"S\u00f6gubrot af nokkrum fornkonungum\").\nLa \"Gr\u00edms saga lo\u00f0inkinna\" e la versione pi\u00f9 recente della \"Saga di Orvar-Odd\" citano solo Sigur\u00f0r Hringr in pochi versi in relazione alla Battaglia del Br\u00e1vellir combattuta tra lui e Harald Hildetand.\nNel \"Norna-Gests \u00fe\u00e1ttr\" si dice che Sigur\u00f0r Hringr era molto vecchio quando i suoi generi, i figli di Gandalf, gli chiesero di aiutarli a combattere contro Sigurd Fafnisbani e i Gjukung. Sigur\u00f0r Hringr non pot\u00e9 aiutarli di persona, perch\u00e9 era impegnato a combattere contro i saccheggiatori di Curlandia e Kvenland.\nVoci correlate.\nFonti in cui compare Sigur\u00f0r Hringr:"}
{"id": "1857249", "revid": "891358", "url": "https://it.wikipedia.org/wiki?curid=1857249", "title": "Fernando Alvez", "text": "Carriera.\nClub.\nLa prima squadra di \u00c1lvez \u00e8 il Defensor Sporting, club in cui milita tra il 1976 e il 1977. Nel 1984 \u00e8 al Libertad, squadra del Paraguay, in cui resta per poco tempo. La squadra a cui si lega di pi\u00f9 \u00e8 il Penarol, militandoci per un totale di 10 anni. Proprio con i gialloneri vince 5 campionati di calcio dell'Uruguay, nel 1978 il primo, l'ultimo nel 1997, anno del suo ritiro. Brevi le esperienze in Colombia,dove gioca con l'Independiente Santa Fe e l'Independiente Medell\u00edn, Argentina, dove prima totalizza 35 presenze nella squadra del Textil Mandiy\u00fa, poi una breve apparizione al San Lorenzo, e Brasile, giocando per un breve periodo nel 1987 con il Botafogo. Si \u00e8 ritirato nel 1997 vestendo la maglia del Penarol.\nNazionale.\nCon l' \u00c1lvez ha militato per 17 anni, dal suo debutto il 18 luglio 1980 nell'amichevole contro il a Montevideo, al suo ritiro con la nazionale avvenuto l'8 giugno 1997 contro la . Ha partecipato ai mondiali di e e alla vittoriosa Copa Am\u00e9rica 1995. In quell'edizione della Copa Am\u00e9rica \u00c1lvez is rende protagonista durante tutto il torneo, subendo solo 2 gol nelle 3 partite della fase a gironi, e parando il rigore tirato da T\u00falio Maravilha durante i tiri di rigore nella finale, permettendo cos\u00ec all'Uruguay di alzare la Coppa per la quattordicesima volta. Nel 1997 decide di ritirarsi, giocando la sua ultima partita in nazionale durante le Qualificazioni a , contro la Colombia a Montevideo."}
{"id": "1857250", "revid": "196390", "url": "https://it.wikipedia.org/wiki?curid=1857250", "title": "Sigur\u00f0r hringr", "text": ""}
{"id": "1857251", "revid": "196390", "url": "https://it.wikipedia.org/wiki?curid=1857251", "title": "Sigurdr hringr", "text": ""}
{"id": "1857253", "revid": "179980", "url": "https://it.wikipedia.org/wiki?curid=1857253", "title": "Fernando Harry Alvez", "text": ""}
{"id": "1857255", "revid": "196390", "url": "https://it.wikipedia.org/wiki?curid=1857255", "title": "Hringr", "text": ""}
{"id": "1857261", "revid": "1718925", "url": "https://it.wikipedia.org/wiki?curid=1857261", "title": "Goryeo", "text": "Goryeo () fu un regno coreano fondato nel 918 da re Taejo, che unific\u00f2 i Tre regni posteriori nel 936 e govern\u00f2 la maggior parte della penisola coreana finch\u00e9 non fu sostituito da Joseon nel 1392. Goryeo espanse i confini della Corea a W\u014fnsan nel nord-est (936\u2013943), al fiume Yalu (993) e infine a quasi tutta la penisola (1374). Dal suo nome deriva l'esonimo \"Corea\".\nLa religione di Stato era il buddhismo, che conviveva per\u00f2 con il taoismo, il confucianesimo in rapida diffusione e l'antico sciamanesimo. La dinastia Wang govern\u00f2 il regno per tutti i cinque secoli della sua storia e, al momento della sua nascita, Goryeo era uno degli Stati pi\u00f9 avanzati del tempo. Sebbene vigesse un sistema simile al feudalesimo, non ricalcava il corrispondente europeo o giapponese. In questo periodo iniziarono a svilupparsi consuetudini e aspetti della societ\u00e0 che avrebbero posto le basi alla cultura coreana moderna.\nTra le pi\u00f9 grandi opere di Goryeo figurano le ceramiche celadon, di qualit\u00e0 superiore a quelle cinesi, i \"Tripitaka Koreana\", le sacre scritture buddhiste (\"Tripi\u1e6daka\") incise su 80.000 tavolette di legno conservate al tempio Haein, e il \"Jikji\", un libro a caratteri mobili stampato nel 1377, duecento anni prima di Gutenberg.\nEtimologia.\nIl nome Goryeo () significa \"alte montagne e acque impetuose\" e deriva da Goguryeo (), uno dei Tre regni di Corea, che Goryeo considerava suo predecessore. Goguryeo cambi\u00f2 inoltre nome in Goryeo durante il regno di Jangsu nel quinto secolo.\nStoria.\nRetroscena e fondazione.\nVerso la fine del nono secolo, Silla, che aveva unificato i Tre regni di Corea nel 668, inizi\u00f2 a indebolirsi e perse il controllo sui signori locali; il potere centrale si disintegr\u00f2 e il paese entr\u00f2 in un periodo di guerra civile e ribellioni guidate da Gung Ye, Gi Hwon, Yang Gil e Gyeon Hwon. Nel 892 Gung Ye fond\u00f2 Taebong, mentre Gyeon Hwon Baekje posteriore nel 901. Insieme a Silla unificato, ormai al tramonto, sono noti come Tre regni posteriori.\nIl figlio di un signorotto locale, Wang Geon, si un\u00ec a Taebong come generale, ma in seguito rovesci\u00f2 Gung Ye e nel 918 fond\u00f2 lo stato di Goryeo, che si considerava successore di Goguryeo, in quanto Wang Geon fece risalire la propria stirpe a una famiglia nobile di Goguryeo.\nGoryeo adott\u00f2 una politica amichevole nei confronti di Silla e ostile nei confronti di Baekje, ma, nel 927, fu sconfitto da Baekje presso Taegu e Wang Geon perse i suoi migliori sostenitori nella battaglia. Per tre anni, Baekje domin\u00f2 i Tre regni posteriori, ma, dopo una sconfitta ad Andong nel 930, perse il suo potere.\nL'era dei Tre regni posteriori termin\u00f2 quando Goryeo annett\u00e9 Silla nel 935 e sconfisse Baekje posteriore nel 936. Wang Geon spos\u00f2 le figlie delle famiglie reali di Silla e Baekje posteriore, integrando nel nuovo regno l'aristocrazia dei due Paesi sconfitti tramite i legami matrimoniali. Con il nome di re Taejo, fu il primo sovrano a governare la penisola coreana unita; rispett\u00f2 i vinti e permise alla maggior parte della nobilt\u00e0 di conservare le proprie terre, oltre che di ricoprire cariche governative. Spost\u00f2 la capitale alla sua citt\u00e0 natale, Gaegyeong (), che divenne uno degli insediamenti pi\u00f9 attraenti del tempo, dove Taejo costru\u00ec palazzi, templi buddhisti, una moltitudine di padiglioni, un palazzo reale circondato per la prima volta da mura e un'intera citt\u00e0 completata nel 1029 e con venticinque cancelli. All'inizio del dodicesimo secolo, ci vivevano circa 130.000 persone. Ricostru\u00ec anche la precedente capitale di Goguryeo e la chiam\u00f2 Seogyeong, \"capitale occidentale\".\nDopo aver unito la penisola, Taejo inizi\u00f2 a recuperare le terre appartenute in precedenza a Goguryeo, estendendo i confini fino al fiume Yalu e all'isola di Jeju nel 938. Introdusse una serie di riforme e, sebbene fosse buddhista, sostenne l'introduzione del sistema statale confuciano, attu\u00f2 riforme terriere ed esattoriali, e permise che la terra fosse ereditata dal secondo o terzo figlio se il primo si fosse dimostrato inadatto. Taejo govern\u00f2 il regno per sette anni prima che il principe ereditario salisse al trono in seguito alla sua morte e la successione non fu contestata.\nNel 937, un anno dopo l'unificazione dei Tre regni posteriori, gran parte della classe dominante di Balhae e il suo ultimo principe ereditario, Dae Gwang-hyeon, fuggirono a Goryeo. Il principe fu accolto con calore nella famiglia reale, unificando i due regni successori di Goguryeo.\nInvasione dei Kitai e spedizione dei manci\u00f9.\nI manci\u00f9 nella regione del fiume Yalu erano tributari di Goryeo dal regno di Wang Geon, che aveva chiesto il loro aiuto durante le guerre dei Tre regni posteriori, ma i manci\u00f9 giurarono fedelt\u00e0 alternativamente a Liao e Goryeo pi\u00f9 volte, approfittando della tensione tra le due nazioni; rappresentando una minaccia potenziale alla sicurezza del confine settentrionale di Goryeo, i manci\u00f9 offrivano tributi alla corte aspettandosi in cambio doni sontuosi. Secondo il \"Goryeosa\", nel 918 le terre circostanti l'antica capitale di Pyongyang, in rovina da molto tempo, erano usate dai barbari stranieri per cacciare e razziare occasionalmente i confini di Goryeo; di conseguenza, Wang Geon ordin\u00f2 ai suoi sudditi di ripopolare la citt\u00e0 e mand\u00f2 presto suo cugino Wang Sik-ryeom a difenderla.\nNel 993, il Liao dei Kitai invase il confine nord-ovest di Goryeo con un esercito che il comandante di Liao afferm\u00f2 contasse 800.000 uomini. Dopo un momento di stallo, il diplomatico di Goryeo Seo Hui raggiunse un accordo tramite un negoziato. Stando ai termini concordati, Goryeo accettava di interrompere l'alleanza con la Cina della dinastia Song, di adottare il calendario di Liao e diventarne uno stato tributario. Seo Hui negozi\u00f2 e ottenne il permesso di Liao di annettere la terra tra il confini di Liao e di Goryeo fino al fiume Yalu, allora occupato dalle problematiche trib\u00f9 manci\u00f9, dicendo che in passato quella terra apparteneva a Goguryeo, predecessore di Goryeo. Con il negoziato, Liao si ritir\u00f2, ma Goryeo continu\u00f2 il dialogo con la dinastia Song, avendo rafforzato le sue difese costruendo una fortezza nei territori settentrionali appena ottenuti.\nNel 1009, il generale Gang Jo di Goryeo guid\u00f2 un colpo di stato contro re Mokjong, uccidendolo e instaurando un governo militare. Liao attacc\u00f2 quindi il regno l'anno seguente con 400.000 soldati, affermando di voler vendicare la morte di Mokjong. Gang Jo blocc\u00f2 il primo attacco, ma fu sconfitto al secondo e giustiziato. Re Hyeonjong di Goryeo fu costretto a scappare temporaneamente a Naju, mentre la capitale fu saccheggiata e bruciata dai Kitai. Incapaci di stabilire un punto d'appoggio e temendo un contrattacco da parte degli eserciti coreani riuniti, i Kitai infine si ritirarono. In seguito, il re di Goryeo domand\u00f2 la pace, ma l'imperatore di Liao chiese che venisse di persona e cedesse delle aree chiave lungo il confine; la corte di Goryeo rifiut\u00f2 le pretese, portando a un decennio di ostilit\u00e0 tra le due nazioni, durante il quale entrambe fortificarono i confini in preparazione alla guerra. Liao attacc\u00f2 Goryeo nel 1015, 1016 e 1017, ma i risultati non furono decisivi.\nNel 1018, Liao mise insieme un esercito di 100.000 uomini per invadere Goryeo. In preparazione, il generale Gang Gam-chan ordin\u00f2 che un torrente ad est di Heunghwajin venisse arginato. Quando i Kitai attraversarono il fiume Yalu, Gang Gam-chan apr\u00ec la diga e attacc\u00f2 di sorpresa il nemico con 12.000 soldati a cavallo, infliggendo perdite ingenti e impedendo la ritirata. Le truppe dei Kitai perseverarono e si diressero verso la capitale, ma incontrarono una forte resistenza e attacchi costanti, e furono quindi costrette a ritirarsi a nord. Gang Gam-chan e i suoi aspettarono a Gwiju e li circondarono, annientandone la maggior parte. Appena poche migliaia di soldati di Liao sopravvissero dopo la battaglia di Gwiju.\nNella tarda estate del 1019, Liao radun\u00f2 un altro grande esercito, ma entrambe le parti riconobbero la difficolt\u00e0 di ottenere una vittoria decisiva: re Hyeonjong mand\u00f2 quindi una missione tributaria a Liao nel 1020 e l'imperatore Shengzong lo perdon\u00f2. In seguito, i rapporti tributari tra Goryeo e Liao ripresero, e Goryeo interruppe le sue relazioni con la dinastia Song. Tra i due stati non ci furono pi\u00f9 conflitti, e Goryeo non temette pi\u00f9 Liao. A partire dal 1030, Goryeo riprese contatti non ufficiali con i Song e ricevette centinaia di navi mercantili all'anno; tuttavia, la corte Song vedeva la nazione estera con preoccupazione, e inoltre Goryeo era considerato l'unico Paese non conquistato da Liao, che si credeva lo temesse.\nDopo le vittorie contro Liao, Goryeo speriment\u00f2 un'et\u00e0 d'oro che dur\u00f2 un secolo, durante il quale ci furono grandi avanzamenti nella pittura e nella stampa, fu promosso l'apprendimento e dispensate conoscenze di filosofia, letteratura, religione e scienza; per il 1100, si contavano dodici universit\u00e0 dalle quali uscivano studiosi e scienziati famosi. Nel 1087, fu completata la prima versione del \"Tripitaka Koreana\" dopo molti anni di lavoro.\nTradizionalmente, i manci\u00f9 a nord di Goryeo avevano reso omaggio ai suoi sovrani e chiamato Goryeo \"paese genitore\", ma, in seguito alla sconfitta di Liao nel 1018, la trib\u00f9 Wanyan di Heishui Mohe unific\u00f2 le altre e aument\u00f2 la propria forza\nNel 1107, il generale Yun Gwan guid\u00f2 il Byeolmuban, un esercito di nuova formazione composto da circa 17.000 uomini, ad attaccare i manci\u00f9, che, dopo diversi anni, furono sconfitti e si arresero. Per segnare la vittoria, il generale Yun costru\u00ec nove fortezze lungo il confine nordorientale; tuttavia, nel 1108 il nuovo re, Yejong, gli ordin\u00f2 di ritirarsi e, a causa di manipolazioni e intrighi da parte delle fazioni di opposizione, fu licenziato dal suo incarico. L'opposizione combatt\u00e9 per assicurare che le nuove fortezze venissero consegnate ai manci\u00f9.\nDurante il regno del capo manci\u00f9 Wuyashu tra il 1103 e il 1113, il confine delle due nazioni rimase stabile e le forze coreane si ritirarono dai territori manci\u00f9, riconoscendole il controllo sulla regione contesa.\nPer difendersi dagli attacchi di manci\u00f9 e Kitai, nel 1033-1034 Goryeo costru\u00ec una lunga muraglia al confine.\nLotte di potere.\nLa casata Yi di Inju aveva dato in sposa le sue donne ai sovrani dai tempi di Munjong fino al diciassettesimo re, Injong, guadagnando alla fine pi\u00f9 potere del re stesso e portando al colpo di stato di Yi Ja-gyeom nel 1126. Il colpo di stato fall\u00ec, ma il potere del monarca ne risult\u00f2 indebolito e ci fu una guerra civile tra la nobilt\u00e0.\nNel 1135, il monaco Myocheong argoment\u00f2 a favore dello spostamento della capitale a Seogyeong, e questa proposta divise i nobili. La fazione guidata da Myocheong era a favore per espandere il regno in Manciuria, mentre l'altra, guidata da Kim Bu-sik voleva mantenere le cose come stavano. Myocheong non riusc\u00ec a convincere il re e si ribell\u00f2, creando lo stato di Daebang, ma fu poi ucciso.\nRegime militare.\nAnche se Goryeo era stato fondato dai militari, la loro autorit\u00e0 era in declino. Nel 1014 ci fu un colpo di stato, ma gli effetti non durarono a lungo, e l'unico risultato fu rendere i generali insoddisfatti della supremazia dei funzionari civili.\nInoltre, sotto il regno di re Uijong, agli ufficiali militari fu proibito di entrare nel consiglio di sicurezza e, persino nei momenti di emergenza, non poteva assumere il comando. Dopo il caos politico, Uijong inizi\u00f2 a viaggiare per i templi locali e a studiare i sutra, quasi sempre accompagnato da un gran numero di funzionari. Gli ufficiali erano in gran parte ignorati, e venivano persino utilizzati per costruire templi e stagni artificiali.\nNel 1170, un gruppo di ufficiali guidato da Jeong Jung-bu, Yi Ui-bang e Yi Go lanci\u00f2 un colpo di stato di successo, facendo cominciare il periodo del governo militare. Re Uijong fu esiliato e re Myeongjong fu incoronato, ma il potere effettivo era in mano a un gruppo di generali che usava una guardia scelta nota come Tobang per controllare il trono. Nel 1179, il giovane generale Gyeong Dae-seung sal\u00ec al potere e cerc\u00f2 di riportare il pieno potere nelle mani del re, liberandosi della corruzione statale; tuttavia, mor\u00ec nel 1183 e fu seguito da Yi Ui-min, che aveva un retroterra da schiavo. La sua sfrenata corruzione e crudelt\u00e0 portarono a un colpo di stato del generale Choe Chung-heon, che lo assassin\u00f2 e assunse il potere supremo nel 1197. Per i 61 anni seguenti, la famiglia Choe govern\u00f2 da dittatrice militare, mantenendo i re come monarchi fantoccio; Choe Chung-heon fu a sua volta succeduto dal figlio Choe U, dal nipote Choe Hang e dal bisnipote Choe Ui.\nQuando assunse il controllo, Choe Chung-heon tolse re Myeongjong dal trono e lo sostitu\u00ec con re Sinjong. La differenza rispetto ai governi militari precedenti fu il coinvolgimento attivo di studiosi, in particolare il primo ministro Yi Gyu-bo, uno scolaro-funzionario confuciano.\nDopo la morte di Sinjong, Choe mise sul trono il figlio, che divenne re Huijong, che tent\u00f2 una rivolta, fallita, sette anni dopo e fu rimpiazzato dall'arrendevole re Gojong.\nAnche se la famiglia Choe instaur\u00f2 uomini forti e leali, le continue invasioni mongole devastarono l'intera nazione, portando a un indebolimento nella capacit\u00e0 difensiva e al tramonto del potere del regime militare.\nInvasioni mongole e dominio di Yuan.\nIn fuga dai mongoli, nel 1216 i Kitai invasero Goryeo e ne sconfissero l'esercito pi\u00f9 volte, giungendo persino ai cancelli della capitale e razziando il sud, ma furono sconfitti dal generale Kim Chwi-ryeo, che li spinse nuovamente a nord nella provincia di Pyongan, dove nel 1219 i sopravvissuti furono uccisi da un'alleanza tra Goryeo e i mongoli. Questi ultimi invasero poi Goryeo nel 1231 guidati da \u00d6gedei Khan, e la corte reale si spost\u00f2 sull'isola Ganghwa, nella baia di Gyeonggi, nel 1232. Il sovrano militare del tempo, Choe U, volle combattere; Goryeo resistette per circa trent'anni, ma alla fine chiese la pace nel 1259.\nNel frattempo, i mongoli attuarono sei diverse campagne (negli anni 1231, 1232, 1235, 1238, 1247 e 1253) che devastarono le province di Gyeongsang e Jeolla. Tra il 1253 e il 1258, il generale Jalairtai Qorchi del condottiero M\u00f6ngke Khan invase quattro volte la Corea, mietendo moltissime vittime. Nonostante la resistenza civile e le diverse vittorie riportate, Goryeo non fu in grado di sopportare le invasioni, che causarono devastazione, perdita di vite umane e carestia. Nel 1236, Gojong ordin\u00f2 di rifare i \"Tripitaka Koreana\", andati distrutti nell'invasione del 1232, e ci vollero quindici anni per inciderli su 81.000 blocchi di legno.\nNel marzo 1258, il dittatore Choe Ui fu assassinato da Kim Jun, ponendo fine al regime militare, e gli studiosi che avevano insistito sulla pace con la Mongolia guadagnarono potere. Goryeo non era mai stato conquistato dai mongoli, ma, esausto dopo decenni di combattimenti, mand\u00f2 il principe ereditario Wang Jeon alla capitale di Yuan per giurare alleanza; Kublai Khan accett\u00f2 e gli diede una delle sue figlie in sposa. Khubilai, diventato \"khan\" dei mongoli e imperatore della Cina nel 1260, non impose un governo diretto su Goryeo: alla dinastia fu permesso di sopravvivere e i matrimoni con i mongoli furono incoraggiati, anche con la famiglia imperiale. Alcuni ufficiali militari che si rifiutarono di arrendersi diedero vita alla rivolta di Sambyeolcho e resistettero nelle isole a sud della costa coreana.\nDopo il 1270, Goryeo divent\u00f2 uno stato cliente semi autonomo di Yuan. I mongoli e Goryeo strinsero legami matrimoniali, e il regno coreano fu vassallo di Yuan per circa ottant'anni, mentre i suoi re sposarono principesse mongole, diventando generi della famiglia imperiale; l'ultima imperatrice di Yuan fu una principessa coreana. I re di Goryeo avevano uno status sociale molto elevato, come altre famiglie importanti di Mardin, gli Uiguri e i mongoli (Oirati, Ongirrat e Ikeres). Si sostiene che uno dei sovrani di Goryeo fosse il nipote che Kublai Khan amava di pi\u00f9.\nGoryeo sopravvisse sotto il dominio di Yuan finch\u00e9 re Gongmin non cominci\u00f2 a respingere le guarnigioni mongole nel 1350, arrivando nel 1356 a riconquistare tutti i territori settentrionali andati perduti.\nUltima riforma e caduta.\nNel 1341, dieci anni prima di salire al trono di Goryeo, re Gongmin fu mandato a Yuan, dove trascorse molti anni come prigioniero e spos\u00f2 una principessa mongola, che sarebbe poi diventata la regina Noguk. A met\u00e0 del quattordicesimo secolo, tuttavia, la dinastia Yuan inizi\u00f2 a crollare, finendo per essere rimpiazzata dalla dinastia Ming nel 1368. Gongmin inizi\u00f2 quindi delle riforme volte a rimuovere dal governo di Goryeo le influenze mongole, allontanando per prima cosa tutti gli aristocratici e i funzionari militari pro-mongoli dalle loro posizioni. Yuan aveva poi annesso le province settentrionali di Goryeo dopo le invasioni, incorporandole nel proprio impero come prefetture di Ssangseong e Dongnyeong. L'esercito di Goryeo le riconquist\u00f2 in parte grazie alla diserzione di Yi Ja-chun, un ufficiale coreano minore in servizio a Ssangseong, e di suo figlio Yi Seong-gye.\nDopo la morte di sua moglie Noguk nel 1365, Gongmin cadde in depressione, disinteressandosi alla politica e affidandone le redini al monaco buddhista Sin Don. Tuttavia, sei anni dopo il monaco perse la sua posizione e, nel 1374, Gongmin fu ucciso da Choe Man-saeng e altri uomini.\nDurante questo periodo tumultuoso, Goryeo aveva conquistato momentaneamente Liaoyang nel 1356, respinto due grandi invasioni dei Turbanti Rossi nel 1359 e 1360, e sconfitto nel 1364 l'ultimo tentativo di Yuan di dominare Goryeo grazie al generale Choe Yeong. Durante gli anni Ottanta del 1300, Goryeo concentr\u00f2 la sua attenzione sulla minaccia dei wokou (in coreano ) e us\u00f2 l'artiglieria navale creata da Choe Mu-seon per annientare centinaia di navi pirata.\nNel 1388, re U, figlio di Gongmin e una sua concubina, elabor\u00f2 una campagna insieme al generale Choe Yeong per invadere il Liaoning. Mise il generale Yi Seong-gye a capo della spedizione, ma l'uomo si ferm\u00f2 al confine e si ribell\u00f2. Gli ultimi tre sovrani di Goryeo furono messi a morte, e Yi Seong-gye usurp\u00f2 il trono, fondando Joseon nel 1392 e diventandone il primo re, Taejo.\nEconomia.\nGoryeo fu principalmente un paese agricolo, sebbene esistessero scambi commerciali con l'estero e alcune attivit\u00e0 artigianali. Le colture erano principalmente di riso, orzo, miglio, ginseng, varie spezie, fagioli (di soia, mungo e azuki) e frutta. Attivit\u00e0 commerciali permanenti () operavano solo nella capitale. In campagna si svolgevano fiere occasionali, con accordi commerciali basati sullo scambio. Le famiglie avevano un ruolo principale nel commercio.\nNel corso dei secoli, la legge sulla distribuzione della terra cambi\u00f2 diverse volte; ci fu un periodo in cui la terra era divisa tra la nobilt\u00e0 in diciotto categorie, e le vedove potevano averne la propriet\u00e0. L'unit\u00e0 di misura era il \"gyeol\" (), cio\u00e8 la quantit\u00e0 di grano prodotta da un'unit\u00e0 terriera. La propriet\u00e0 era principalmente in mano a residenti della capitale che la facevano coltivare a schiavi e affittuari, e gli ultimi dovevano dare un quarto del raccolto al signore. La propriet\u00e0 fondiaria rimaneva in teoria dello Stato ed era proibito avere della terra privata, ma in pratica i proprietari terrieri la vendevano liberamente e, con l'ascesa della nobilt\u00e0 durante il crollo dell'amministrazione governativa, le terre coltivabili finirono nelle mani della maggior parte delle famiglie privilegiate. Nel dodicesimo secolo, a Goryeo c'erano circa 360 grandi propriet\u00e0. La terra non veniva ereditata solo dai figli maschi, ma lo stesso diritto era concesso alle femmine e alle vedove.\nLa produzione manifatturiera () era nelle mani dello Stato e lavorava le materie prime producendo oro, argento, ferro, sale, seta, carta, carbone, olio, ceramica, filati, inchiostro e gioielli. Nel 1363, la produzione del cotone inizi\u00f2 a influenzare anche la Cina. Verso la fine del primo secolo del 1300, grazie alla polvere da sparo, fu introdotta anche la produzione delle armi da fuoco, ma non contribu\u00ec significativamente all'economia. I lavoratori erano per lo pi\u00f9 schiavi.\nRe Seongjong (981-997) mise grande enfasi sullo sviluppo dell'agricoltura e sostenne l'espansione del trasporto terrestre e idrico. Durante il suo regno furono coniate monete di ferro, poi nel 1097 di rame e nel 1101 d'argento, e in seguito circolarono monete d'oro e banconote. Lo Stato riscuoteva le tasse, e le terre non di propriet\u00e0 dei privilegiati (\"sudditi meritevoli\", cio\u00e8 le famiglie e le vedove dei funzionari di alto rango) o dello Stato e dei templi erano gravate da un'imposta fondiaria. A questo scopo erano divise in tre gruppi in base alla fertilit\u00e0 e veniva tassato un decimo del raccolto; inoltre le famiglie dovevano pagare un canone in base al numero di uomini tra i 16 e i 59 anni di et\u00e0. Erano anche tassati il sale, le attivit\u00e0 commerciali e le navi. A differenza dei canoni, le altre tasse erano pagate con beni materiali.\nSebbene il commercio con gli altri Paesi fosse fiorente durante Silla, le opportunit\u00e0 di scambi con l'estero si ridussero significativamente durante Goryeo, anche se continuavano i rapporti commerciali con la Cina e i mongoli, e il porto di Ryeseong () giocava un ruolo importante. Occasionalmente c'erano scambi anche con il Giappone, e nella capitale furono costruite delle locande per i mercanti stranieri. Goryeo vendeva principalmente ginseng, stoffa, carta, inchiostro, metalli, feltro e stoviglie, e importava t\u00e8, prodotti laccati, libri, colori e medicine. Come Silla, ebbe legami con i mercanti arabi, che compravano spezie, coralli e mercurio in cambio di oro e tessuti, e, verso la fine del regno, venivano intrattenuti scambi commerciali anche con la Thailandia.\nUn'istituzione di Goryeo era poi il cosiddetto \"bo\" (), l'equivalente di una gilda: operavano nel ramo finanziario come prestatori di denaro, ma anche nel campo commerciale, della carit\u00e0 e dell'educazione.\nSociet\u00e0.\nLa popolazione di Goryeo nell'undicesimo secolo era di circa 2,1 milioni, ma altre fonti riportano anche cinque o sei. Nella capitale c'erano almeno 300.000 persone adulte e 8.500 artigiani. La societ\u00e0 era pesantemente divisa in quattro classi principali in base alla nascita: in cima alla piramide sociale c'erano la famiglia reale e i suoi parenti, i funzionari di rango elevato () e le loro famiglie, e i membri di alcune famiglie rurali di alto profilo; nella classe media c'erano i funzionari di palazzo () e di rango inferiore e le loro famiglie, i funzionari delle zone rurali () e i loro subordinati (). Questa classe era istruita e possedeva la terra, oltre a godere di alcuni privilegi. Al gradino sottostante si collocava la classe inferiore (), che comprendeva contadini liberi, soldati, artigiani, mercanti e pescatori; al quarto e ultimo c'era la classe pi\u00f9 bassa (), formata da barcaioli, messaggeri, cacciatori, macellai, minatori e saltimbanchi, che venivano considerate occupazioni inferiori, e gli schiavi () pubblici o privati. Gli schiavi vivevano in comunit\u00e0 separate ed erano legati ai loro luoghi di lavori, come i contadini alle terre. I loro figli diventavano automaticamente schiavi, e anche i criminali e i prigionieri di guerra, persino se di classe agiata, potevano diventarlo. I maschi adulti erano chiamati \"gano\" (), le donne \"gabi\" () e i bambini \"gadong\" ().\nA differenza del successivo regno di Joseon, guidato dal Confucianesimo, a Goryeo anche le donne potevano avere delle propriet\u00e0 ereditabili dai figli e, se morivano senza discendenti, questi passavano ai fratelli e non al marito in quanto non venivano considerate parte della famiglia dello sposo dopo le nozze. Donne e uomini erano liberi di frequentarsi, e solitamente il matrimonio si teneva a casa della sposa, dove il marito spesso si trasferiva per periodi pi\u00f9 o meno lunghi. Un uomo poteva avere tre o quattro mogli, il divorzio era ammesso e, contrariamente a Joseon, le vedove potevano risposarsi. In media, gli uomini si sposavano a vent'anni e le donne a diciassette.\nCultura.\nReligione.\nLa religione ufficiale di Goryeo era il buddhismo praticato a Baekje e Silla, che per\u00f2 conviveva con lo sciamanesimo, il confucianesimo e il taoismo. L'influenza dei templi buddhisti e dei monaci era molto forte, e in tempo di guerra questi formavano un esercito. C'erano due importanti feste religiose, il \"yeondeunghoe\" () e il \"palgwanhoe\" (\ud314\uad00\ud68c), dove venivano eseguite danze rituali, canti e rappresentazioni musicali per gli dei e gli spiriti delle montagne e dei fiumi, pregando per il benessere del paese: questa tradizione di Silla fu gradualmente trasformata in una festa per il raccolto.\nIl buddhismo coreano sub\u00ec diversi cambiamenti per via del monaco Uicheon, figlio di re Munjong di Goryeo, che visit\u00f2 la Cina nel 1085 e apprese le idee taoiste e confuciane. Tornato a casa, inizi\u00f2 a diffondere gli insegnamenti della scuola di Ti\u0101nt\u00e1i e poi cre\u00f2 un proprio ordine, e nella capitale e in tutto il paese furono costruite numerose chiese. Molti dei membri della famiglia reale e della nobilt\u00e0 vi aderirono. All'inizio anche i poveri potevano diventare monaci, ma nel 1059 fu approvata una legge che ne limitava il numero. I templi possedevano vasti appezzamenti terrieri e schiavi, e producevano grandi quantit\u00e0 di alcol.\nIstruzione.\nNel 958, re Gwangjong ordin\u00f2 l'adozione del sistema di esami cinese, ampliando la base confuciana dell'educazione a Goryeo, vista la presenza gi\u00e0 da diversi anni di altre scuole della stessa religione per l'istruzione dei nobili. Nel 992 fu istituita la prima accademia, il Gukjagam (), che consisteva di sei sezioni, di cui tre che trattavano di dottrine confuciane, e le altre di legge, amministrazione statale e matematica. Gli studenti erano classificati in base alle loro origini. Alla fine del decimo secolo, un insegnante confuciano e un dottore furono mandati in ogni distretto per promuovere l'istruzione. Furono create la biblioteca reale () e il Suseowon (), dove venivano prodotti libri. Molti testi furono importati dalla Cina a fini educativi.\nPer la fine del decimo secolo, l'esame per l'accesso alle cariche pubbliche () fu articolato in due passaggi: il \"jinsa\" (), che trattava di poesia e letteratura, e il \"myeonggyeong\" () sui Classici confuciani. Soltanto i figli delle famiglie nobili erano in grado di superarlo, ma ai figli dei ministri pi\u00f9 prestigiosi venivano assegnate delle cariche senza sostenerlo.\nOltre alle accademie statali, esistevano anche scuole private fondate da funzionari in pensione e studiosi, come ad esempio Choe Chung. Esistevano dodici di queste scuole nella capitale, che vantavano candidati di maggior successo rispetto all'accademia nazionale; dato il loro prestigio crescente, tra la fine dell'undicesimo secolo e l'inizio del dodicesimo lo Stato cerc\u00f2 di riformare il sistema educativo e aumentare i requisiti per le scuole della capitale () e le scuole rurali (). Durante questo periodo, l'accademia nazionale si espanse nei campi della scienza militare e della medicina.\nArti.\nAnche l'arte di Goryeo fu influenzata dall'eredit\u00e0 di Silla e dal rapporto pi\u00f9 stretto con le dinastie cinesi. Solo dieci dipinti dell'epoca sono sopravvissuti, principalmente in Giappone: alcuni trattano temi buddisti, ma figurano anche una battuta di caccia e due paesaggi, e sono realizzati principalmente nello stile della dinastia Song. I pochi murali sopravvissuti si trovano invece nei templi Buseoksa e Sudeoksa, e in alcune tombe contemporanee.\nLa scultura era dominata dalle figure buddiste, in particolare Buddha di ferro o pietra, ma, rispetto a Silla, la quantit\u00e0 e la qualit\u00e0 sono pi\u00f9 scarse. L'esempio pi\u00f9 tipico di maschera era quella di legno, probabilmente ispirata da Tang e poi dal Giappone.\nUno dei tesori pi\u00f9 famosi di Goryeo \u00e8 il celadon. Dopo aver copiato inizialmente quelli cinesi, gli artigiani di Goryeo crearono i propri. Inizialmente semplici, nel dodicesimo secolo i pezzi erano gi\u00e0 impreziositi da intagli tipici dei celadon coreani. La tecnica della laccatura fu appresa dalla Cina durante i Tre regni di Corea, ma in seguito si svilupp\u00f2 fino ad arrivare a caratteristiche sue proprie, con intarsi in madreperla. Dai pezzi ritrovati, a essere laccati erano principalmente gli incensieri e i rosari buddisti, che solo i ricchi potevano permettersi.\nVenivano inoltre realizzati incensieri di bronzo per i templi buddisti, \"kundika\" e specchi.\nArchitettura.\nL'architettura di Goryeo fu probabilmente influenzata da quella di Tang, giunta nel Paese nel dodicesimo secolo per via degli scambi commerciali. Questo stile \u00e8 noto come \"jusimpo\" (), costituito da beccatelli di colonna lignei a sostegno di letto. Nel 1300, con la dinastia Song, inizi\u00f2 a diffondersi un nuovo stile, il \"dapo\" (), nel quale vengono collocati dei sostegni sulle architravi tra i pilastri.\nNella costruzione delle pagode, Goryeo segu\u00ec inizialmente le tradizioni di Silla; in seguito, per\u00f2, lo stile cambi\u00f2 completamente, con l'aggiunta di numerosi piani e la riduzione significativa dell'altezza degli stessi. Furono anche realizzate pagode ottagonali come quella a nove piani del tempio Woljeongsa. Per la fine dell'era, per\u00f2, la costruzione di pagode era cessata.\nPochi monumenti di Goryeo sopravvivono, principalmente risalenti al quattordicesimo secolo, come i templi Buseoksa e Sudeoksa, e la pagoda di marmo del tempio Gyeongcheonsa, custodita al Museo nazionale della Corea.\nLetteratura.\nGrazie all'istruzione in continua espansione, furono pubblicati sempre pi\u00f9 libri. Nel 1013 inizi\u00f2 la pubblicazione di un riassunto della storia di Goryeo in 36 volumi, che and\u00f2 distrutto in un attacco. Delle pubblicazioni restanti, il \"Samguk sagi\" () del 1145 e il \"Samguk yusa\" () del 1285 rivestono un ruolo importante nello studio della storia della Corea antica. Quando scapp\u00f2 sull'isola di Ganghwa nel 1234, Choi Yun-ui pubblic\u00e0 i cinquanta volumi del \"Sangjeong gogeum yemun\" (). Il \"Dongmyeongwang pyeon\" () di Lee Gyu-bo narrava la storia della fondazione di Goguryeo, il \"Karak gukgi\" () raccoglieva le storie e le leggende della confederazione di Gaya, mentre il \"Silla su-i jeon\" () le leggende soprannaturali di Silla. Furono anche pubblicati numerosi libri e testi buddisti come il \"Jikji\".\nGrazie all'influenza cinese, poeti della Cina come Li Bai o Du Fu raggiunsero grande popolarit\u00e0, e i poeti coreani scrissero anche poemi nel loro stile chiamati \"hansi\" (). Per la fine del tredicesimo secolo apparvero il poema corto \"sijo\" () e il pi\u00f9 lungo \"changga\" (), ma probabilmente anche il \"gasa\" () potrebbe risalire a Goryeo. Un tema comune dei componimenti era l'amore espresso con sincerit\u00e0, in forte contrasto con le tradizioni letterarie di Silla e la poesia degli emarginati. Importanti studiosi confuciani dell'epoca scrissero poemi e testi in prosa, come Choi Chung e Choe Seung-no. Durante Goryeo nacquero anche canzoni in lingua coreana: i due tipi rappresentativi sono il \"sog-yo\" () e il \"gyeonggichega\" (). Rimangono i testi di 33 canzoni, e i titoli di 39 brani.\nPer ordine reale, durante Goryeo si iniziarono a raccogliere le storie popolari, e molti scrittori e poeti divulgarono la letteratura \"paegwan\" (). Molto diffuse erano anche le biografie.\nMusica e danza.\nQuando il buddismo divenne la religione di Stato, la musica e la danza religiose vennero alla ribalta, e grazie all'influenza della Cina, la musica di corte \"dangak\" () ereditata da Silla e il teatro in stile cinese continuarono a sopravvivere. Grazie ai festival \"yeondeunghoe\" () e \"palgwanhoe\" (), la danza e la musica divennero arti importanti. A questo contribu\u00ec la comparsa delle gisaeng; inoltre, durante la festa del raccolto veniva eseguita una danza sciamanica ereditata da Silla, il \"cheoyongmu\" (). Fu durante Goryeo che vennero fondate le prime compagnie itineranti che eseguivano canzoni e danze di solito presenti ai festival, accompagnate da acrobazie e spettacoli satirici. Tra gli strumenti ereditati dall'epoca figurano lo \"hun\" (), un flauto, e il \"piri\" (). Oltre agli strumenti cinesi, venivano suonati anche strumenti coreani come il \"daegeum\" (), il \"geomungo\" () a sei corde, il \"gayageum\" () a dodici corde e lo \"haegum\" ().\nStruttura politica.\nLa terminologia usata nella corte di Goryeo non era quella di un regno, ma di un impero. La capitale, Gaegyeong, veniva chiamata \"capitale imperiale\" () e il palazzo \"palazzo imperiale\" (). La nazione aveva anche pi\u00f9 capitali contemporaneamente: Gaegyeong era la capitale principale, mentre Seogyeong, Namgyeong e Donggyeong erano le capitali secondarie. L'uso di questo sistema e l'utilizzo del carattere gyeong () nei nomi delle capitali implica che Goryeo funzionasse internamente come impero.\nI sovrani di Goryeo usavano i titoli di \"imperatore\" () e \"imperatore del mare orientale\" (). Postumamente, non furono consacrati come imperatori, ma con il titolo di \"grande re\" () tramandato da Goguryeo, e che continu\u00f2 a essere usato fino alla fine di Joseon. Venivano inoltre usati nomi templari, atipici di un regno. Altri termini come \"maest\u00e0 imperiale\" (), \"imperatrice\" (), \"principe ereditario imperiale\" (), \"imperatrice vedova\" () e \"ordinanza imperiale\" (\u8a54 oppure \u52c5) suggeriscono che Goryeo avesse adottato il sistema di titoli di un impero.\nLe dinastie cinesi Song e Liao tollerarono le pretese e le pratiche imperialiste di Goryeo, mentre, dopo l'invasione mongola, furono proibite e i sovrani di Goryeo da Wonjong furono costretti a inserire il carattere \"jung\" (), che significa \"leale\", nei loro nomi postumi, fino al regno di Gongmin. Con la diminuzione del potere mongolo, i sovrani non furono pi\u00f9 costretti a inserire il carattere \"jung\", ma era comunque loro impedito di tornare a usare i nomi templari.\nPer rafforzare il potere del governo centrale, il quarto sovrano Gwangjong eman\u00f2 diverse leggi, tra le quali una per emancipare gli schiavi nel 958 e un'altra per creare un nuovo esame di Stato per l'assunzione dei funzionari pubblici. Per affermare il potere a livello internazionale, proclam\u00f2 anche Goryeo un impero indipendente da qualunque altra nazione del tempo.\nIl quinto sovrano, Gyeongjong, lanci\u00f2 una riforma della propriet\u00e0 terriera chiamata \"jeonsigwa\" (), mentre il sesto, Seongjong, nomin\u00f2 i funzionari delle aree locali, ai quali prima succedevano i signori. Tra il 993 e il 1019, la guerra con i Kitai devast\u00f2 il confine settentrionale.\nGiunti al regno dell'undicesimo sovrano, Munjong, il governo centrale ottenne l'autorit\u00e0 completa e pieno potere sui signori locali. Munjong e i re successivi enfatizzarono l'importanza del controllo civile della milizia.\nRelazioni estere.\nNel corso del decimo secolo, i kitai cercarono di stringere rapporti con Goryeo in almeno due occasioni. Nel 942, il loro sovrano, Taizu, mand\u00f2 un'ambasciata con cinquanta cammelli a Goryeo, ma re Taejo li rifiut\u00f2, cacciando gli inviati e facendo morire gli animali di fame.\nGoryeo aveva intrattenuto rapporti con la maggior parte delle Cinque Dinastie e dei regni meridionali della Cina. Nel 962, furono strette relazioni formali con la dinastia Song: i rapporti furono stretti, con molte ambasciate tra i due Stati, ma si sarebbero interrotti con il sorgere delle dinastie Liao e Jin.\nDopo circa 30 anni di pace, i Kitai invasero Goryeo. Dopo numerose compagne militari, nel 1020 si giunse a uno stato di pace. Per circa un secolo, l'Estremo Oriente fu relativamente pacifico, e re Munjong rafforz\u00f2 l'asse Liao-Song-Goryeo.\nNel 1102, emerse un'altra crisi con l'avvento dei manci\u00f9, che fondarono la dinastia Jin nel 1115. Dieci anni dopo, annientarono Liao, stato sovrano di Goryeo, e iniziarono a invadere Song. In risposta a questi cambiamenti, Goryeo si dichiar\u00f2 stato tributario di Jin nel 1126, e cos\u00ec non fu mai invaso.\nLe tensioni continuarono nel dodicesimo e tredicesimo secolo con le invasioni dei mongoli; dopo circa trent'anni di guerra, Goryeo giur\u00f2 loro alleanza."}
{"id": "1857263", "revid": "196390", "url": "https://it.wikipedia.org/wiki?curid=1857263", "title": "Siwardus Ring", "text": ""}
{"id": "1857264", "revid": "712828", "url": "https://it.wikipedia.org/wiki?curid=1857264", "title": "Ciurma di Wapol", "text": ""}
{"id": "1857267", "revid": "932277", "url": "https://it.wikipedia.org/wiki?curid=1857267", "title": "Prisma di Herschel", "text": "Il prisma di Herschel \u00e8 un prisma, che prende nome da John Herschel (figlio dell'astronomo William Herschel), usato in astronomia per permettere una sicura e poco alterata osservazione del Sole tramite un telescopio. La presenza di tale prisma rende superfluo l'uso di filtri solari aggiuntivi.\nIl principio di funzionamento si basa sull'angolo di pochi gradi del prisma che disperde la maggior parte della luce lasciandone passare una piccola percentuale senza alterare eccessivamente il fronte d'onda; ottenendo quindi un'immagine pi\u00f9 definita rispetto all'alternativa del filtro solare."}
{"id": "1857276", "revid": "1522738", "url": "https://it.wikipedia.org/wiki?curid=1857276", "title": "Presidenti della Repubblica di Cina", "text": "Elenco dei presidenti della Repubblica di Cina (1912-1949) e di Taiwan (dal 1949, dopo la guerra civile)."}
{"id": "1857280", "revid": "6923", "url": "https://it.wikipedia.org/wiki?curid=1857280", "title": "Battaglia di Wadi al-Khazandar", "text": "La battaglia di Wadi al-Khazandar o terza battaglia di Homs, del 1299, si concluse con una vittoria dei Mongoli sui Mamelucchi.\nScenario.\nNel 1260 Hulagu Khan aveva invaso tutto il Vicino Oriente fino alla Palestina ma, prima che egli potesse proseguire con l'invasione dell'Egitto, fu richiamato in Mongolia.\nPort\u00f2 con s\u00e9 quasi tutto il suo esercito, che probabilmente arrivava alle 800.000 unit\u00e0, lasciando nell'area solo 20.000 soldati che furono sconfitti alla battaglia di Ayn Jalut, di conseguenza i mongoli furono scacciati da Palestina e Siria.\nHulegu torn\u00f2 con altre forze ma la sua invasione fu permanentemente rimandata quando inizi\u00f2 una guerra civile nel Caucaso contro il suo cugino musulmano Berke dell'Orda d'Oro, che si era alleato segretamente con i Mamelucchi.\nDopo aver riconquistato il Levante, i Mamelucchi proseguirono invadendo il Regno armeno di Cilicia e il Sultanato di Iconio, entrambi protettorati dei mongoli, ritirandosi dopo che una quasi-sconfitta li costrinse a tornare in Siria.\nNel 1299, quasi 20 anni dopo l'ultima sconfitta mongola in Siria nella Seconda battaglia di Homs, Gh\u00e2z\u00e2n Khan con un esercito di 60.000 Mongoli e 40.000 Georgiani e Armeni attravers\u00f2 l'Eufrate (il confine tra Mamelucchi ed Ilkhanato) e conquist\u00f2 Aleppo, dove fu raggiunto da re Hethum II del Regno armeno di Cilicia, le cui forze, che comprendevano alcuni Templari e Ospitalieri, parteciparono al resto dell'offensiva.\nL'esercito alleato prosegu\u00ec verso sud fino a quando giunse a pochi chilometri a nord di Homs in una linea di battaglia ampia almeno quindici chilometri.\nIl sultano d'Egitto, che all'epoca si trovava in Siria, mosse verso nord da Damasco con un esercito che contava dai 20.000 ai 30.000 Mamelucchi, fino ad incontrare i mongoli ad una distanza di uno o due \"farsakh\" arabi (10-15 chilometri) a nord-est di Homs, a Wadi al-Khazandar, il 22 dicembre 1299 alle 5 del mattino; il sole era gi\u00e0 sorto.\nLa battaglia.\nLa battaglia inizi\u00f2 con una carica della fanteria dei Mamelucchi, a questo punto la cavalleria pesante mongola caric\u00f2 i Mamelucchi mentre gli arcieri mongoli, restando dietro i loro cavalli, tempestarono di frecce i Mamelucchi.\nSembra che fin dalle prime fasi della battaglia le due forze giunsero allo scontro corpo a corpo.\nI Mamelucchi erano superiori ai Mongoli nel combattimento ravvicinato poich\u00e9 la tattica di battaglia dei Mongoli, in generale, era basata sull'uso di arcieri a cavallo, quindi i Mamelucchi erano in vantaggio anche se, presumibilmente, erano numericamente meno di un terzo dei loro nemici.\nInfine, nel pomeriggio, inizi\u00f2 a circolare la voce che i Mongoli avevano spezzato il fianco destro dei Mamelucchi.\nSentendo la notizia, e pur non sapendo se fosse vera, l'esercito mamelucco inizi\u00f2 a fuggire.\nMessaggi tra le sezioni dell'esercito potevano richiedere ore per raggiungere l'altra lato del campo di battaglia.\nSi \u00e8 appreso, tuttavia, che lo schieramento di battaglia dei Mamelucchi presumibilmente resist\u00e9 fino al giorno successivo, quando entrambe le parti si ritirarono.\nCaduti.\nFonti di parte egiziana affermano che solo 200 soldati mamelucchi furono uccisi, mentre il numero delle vittime mongole arrivava a 5.000-10.000. Queste cifre non appaiono attendibili considerando che un fattore importante nella battaglia \u00e8 stata la voce del crollo del fianco destro dello schieramento mamelucco.\nSecondo altre fonti i caduti mongoli furono 14.000 mentre le vittime mamelucche solo 1.000.\nNonostante l'apparente disparit\u00e0 nelle perdite, si deduce dal fatto che i mongoli rimasero in possesso del campo di battaglia e che proseguirono con la cattura di Damasco, che i Mamelucchi subirono un \"grave rovescio\".\nAvvenimenti successivi.\nL'esercito dei Mamelucchi fugg\u00ec a sud verso Damasco; costantemente tormentato da 12.000 arcieri Drusi e Maroniti, che volevano l'indipendenza della loro patria.\nI Mongoli li inseguirono fino a Gaza.\nI Mongoli, che avevano proclamato una \"grande vittoria\", continuarono la loro marcia verso sud fino a raggiungere Damasco, che fu presto saccheggiata e la cui cittadella assediata.\nTuttavia, nel 1300 i Mongoli tornarono indietro oltre l'Eufrate per fronteggiare un'invasione ad est dal Khanato Chagatai.\nNon ci furono sforzi concertati dei cristiani per approfittare delle vittorie dei mongoli ed i Mamelucchi tornarono presto in possesso di Siria e Palestina.\nLa partecipazione di truppe georgiane ed armene alla campagna, apparentemente avvenne al di fuori del contesto delle crociate cristiane occidentali.\nDopo la battaglia di Wadi al-Khazandar i Mongoli mantennero la loro pressione sulla Siria e riuscirono a raggiungere la periferia di Damasco.\nTuttavia nel 1303 nella battaglia di Marj al-Suffar i Mamelucchi sconfissero i Mongoli e posero fine alle loro incursioni in Siria."}
{"id": "1857286", "revid": "594360", "url": "https://it.wikipedia.org/wiki?curid=1857286", "title": "Joseon", "text": "Joseon, o anche Chosun (), \u00e8 stato un regno dinastico coreano durato per circa cinque secoli. Fu fondato da Taejo di Joseon nel luglio 1392 dopo lo scioglimento della dinastia Goryeo nella moderna citt\u00e0 di Kaesong. In un primo momento, la Corea fu ribattezzata e la capitale fu trasferita nell'odierna Seul. I confini pi\u00f9 settentrionali del regno furono estesi ai confini naturali sui fiumi Yalu e Tumen attraverso la sottomissione dello Jurchen. Joseon \u00e8 stata l'ultima dinastia in Corea e la dinastia confuciana pi\u00f9 longeva. Fu sostituita dall'impero coreano nell'ottobre 1897. \nDurante il periodo Joseon, venne incoraggiato il radicamento degli ideali e delle dottrine confuciane cinesi nella societ\u00e0 coreana, e il neoconfucianesimo venne installato come ideologia di stato della nuova dinastia. Di conseguenza, il buddismo venne scoraggiato e occasionalmente sub\u00ec persecuzioni dalla dinastia. Joseon consolid\u00f2 il suo effettivo dominio sulla penisola coreana e vide l'apice della cultura, del commercio, della scienza, della letteratura e della tecnologia coreana classica. Tuttavia, la dinastia fu gravemente indebolita tra la fine del XVI e l'inizio del XVII secolo, quando le invasioni giapponesi della Corea (1592-1598) e la prima e la seconda invasione manci\u00f9 nel 1636 quasi occuparono la penisola coreana, portando la dinastia a una politica isolazionista sempre pi\u00f9 dura. Cos\u00ec il paese divenne noto come il \"regno eremita\" nella letteratura occidentale. Dopo la fine delle invasioni della Manciuria, Joseon conobbe un periodo di pace di quasi 200 anni. Tuttavia, qualunque potere il regno riacquist\u00f2 durante il suo isolamento diminu\u00ec ulteriormente con l'avvicinarsi della fine del XVIII secolo, e affrontando lotte intestine, lotte di potere, pressioni internazionali e ribellioni in patria, la dinastia Joseon declin\u00f2 rapidamente alla fine del XIX secolo.\nIl periodo Joseon ha lasciato un'eredit\u00e0 sostanziale alla Corea moderna; gran parte della cultura, dell'etichetta, delle norme e degli atteggiamenti sociali coreani moderni verso le questioni attuali furono sviluppati durante questo periodo. La lingua coreana moderna, i suoi dialetti e il gruppo etnico maggioritario coreano, che si riferisce a se stessi come il \"popolo Joseon\", derivano dalla cultura e dalle tradizioni di Joseon.\nStoria.\nPrimo periodo Joseon.\nFondazione.\nAlla fine del XIV secolo, la dinastia Goryeo, dopo quasi 500 anni dalla fondazione nel 918, stava vacillando e le sue fondamenta crollarono dopo anni di guerra e occupazione di fatto del disintegrato impero mongolo. Dopo l'emergere della dinastia Ming, la corte reale di Goryeo si divise in due fazioni opposte: il gruppo guidato dal generale Yi (a sostegno dei Ming) e il campo guidato dal generale Choe (al fianco dello Yuan).\nLa dinastia Goryeo sosteneva di essere il successore dell'antico regno di Goguryeo (che in seguito fu ribattezzato anch'esso Goryeo); in quanto tale, la restaurazione della Manciuria come parte del territorio coreano fece parte della sua politica estera nel corso della sua storia. Quando un messaggero Ming arriv\u00f2 a Goryeo nel 1388, quattordicesimo anno di U di Goryeo, per chiedere che l'ex territorio del Nord Goryeo fosse consegnato, il generale Choe colse l'opportunit\u00e0 per sostenere un attacco alla penisola di Liaodong.\nYi Seong-gye venne scelto per guidare l'attacco; tuttavia, si ribell\u00f2 e torn\u00f2 a Gaegyeong e diede inizio a un colpo di stato, rovesciando il re U a favore di suo figlio, Chang di Goryeo (1388). In seguito li uccise entrambi dopo una restaurazione fallita e mise con la forza sul trono un reale di cognome Yi (divenne Gongyang di Goryeo). Nel 1392, Yi elimin\u00f2 Jeong Mong-ju, che era un leader molto rispettato di un gruppo fedele alla dinastia Goryeo, e detronizz\u00f2 il re Gongyang, esiliandolo a Wonju, prima di salire al trono con il nome di Taejo. La dinastia Goryeo era giunta alla fine dopo quasi 500 anni di governo.\nAll'inizio del suo regno, Taejo intendeva continuare a usare il nome Goryeo per il paese che governava e semplicemente cambiare la linea di discendenza reale con la sua, mantenendo cos\u00ec i 500 anni di esistenza. Tuttavia, dopo numerose minacce di ammutinamento da parte dei nobili Gwonmun drasticamente indeboliti ma ancora influenti, che continuavano a giurare fedelt\u00e0 a ci\u00f2 che rimaneva della dinastia Goryeo e ora al clan reale Wang degradato, il consenso nella corte riformata fu che servisse un nuovo titolo dinastico. Nel nominare la nuova dinastia, Taejo contempl\u00f2 due possibilit\u00e0: \"Hwaryeong\" e \"Joseon\". Dopo molte discussioni interne, nonch\u00e9 l'approvazione dell'imperatore della dinastia Ming, Taejo dichiar\u00f2 che il nome del regno era Joseon, un tributo all'antico stato coreano di Gojoseon. Trasfer\u00ec anche la capitale da Hanyang a Kaesong.\nLotte tra principi.\nQuando la nuova dinastia fu promulgata e ufficialmente portata all'esistenza, Taejo sollev\u00f2 la questione di quale figlio sarebbe stato il suo successore. Sebbene Yi Bangwon, il quinto figlio di Taejo con la regina Sineui, avesse contribuito maggiormente all'ascesa al potere di suo padre, il primo ministro Jeong Do-jeon e Nam Eun usarono la loro influenza sul re Taejo per nominare il suo ottavo figlio (secondo figlio della regina Sindeok), il Gran Principe Uian (Yi Bangseok), come principe ereditario nel 1392. Questo conflitto sorse in gran parte perch\u00e9 Jeong Do-jeon, che form\u00f2 e stabil\u00ec le basi ideologiche, istituzionali e legali della nuova dinasti, vedeva Joseon come un regno governato da ministri nominati dal re, mentre Yi Bangwon voleva istituire la monarchia assoluta governata direttamente dal re. Con il sostegno di Taejo, Jeong Do-jeon continu\u00f2 a limitare il potere della famiglia reale vietando la partecipazione politica dei principi e tentando di abolire i loro eserciti privati. Entrambe le parti erano ben consapevoli della grande animosit\u00e0 reciproca e si stavano preparando ad attaccare per prime.\nDopo la morte improvvisa della regina Sindeok, e mentre il re Taejo era ancora in lutto per la sua seconda moglie, Yi Bangwon attacc\u00f2 per primo il palazzo e uccise Jeong Do-jeon e i suoi seguaci, cos\u00ec come i due figli della regina Sindeok (i suoi fratellastri), compreso il principe ereditario, nel 1398. Questo incidente divenne noto come la Prima Lotta dei Principi.\nInorridito dal fatto che i suoi figli fossero disposti a uccidersi a vicenda per la corona, e psicologicamente esausto per la morte della sua seconda moglie, il re Taejo abdic\u00f2 e incoron\u00f2 immediatamente il suo secondo figlio Yi Banggwa come re Jeongjong di Joseon. Uno dei primi atti di re Jeongjong come monarca fu riportare la capitale a Kaesong, dove si ritiene che si sentisse notevolmente pi\u00f9 a suo agio, lontano dalla lotta per il potere. Tuttavia, Yi Bangwon mantenne il potere reale e fu presto in conflitto con il fratello maggiore scontento Yi Banggan, che anelava anch'egli al potere. Nel 1400, le tensioni tra la fazione di Yi Bangwon e il campo di Yi Banggan si intensificarono in un conflitto a tutto campo che divenne noto come la Seconda Lotta dei Principi. All'indomani dei combattimenti, lo sconfitto Yi Banggan fu esiliato a Dosan mentre i suoi sostenitori furono giustiziati. Completamente intimidito, il re Jeongjong invest\u00ec immediatamente Yi Bangwon come suo presunto erede e abdic\u00f2 volontariamente. Nello stesso anno, Yi Bangwon sal\u00ec al trono di Joseon come re Taejong, il terzo re di Joseon.\nConsolidamento del potere reale.\nAll'inizio del regno di Taejong, Taejo si rifiut\u00f2 di rinunciare al sigillo reale che indicava la legittimit\u00e0 del governo di qualsiasi re. Taejong inizi\u00f2 ad avviare politiche che riteneva avrebbero dimostrato la sua qualifica per governare. Uno dei suoi primi atti come re fu quello di abolire il privilegio di mantenere eserciti privati di cui godevano le alte sfere del governo e l'aristocrazia. La revoca di tali diritti alle forze del campo indipendente interruppe di fatto la loro capacit\u00e0 di organizzare rivolte su larga scala e aument\u00f2 notevolmente il numero di uomini impiegati nell'esercito nazionale. Il successivo atto di Taejong fu quello di rivedere la legislazione esistente sulla tassazione della propriet\u00e0 terriera e la registrazione dello stato dei sudditi. Con la scoperta di terre precedentemente nascoste, il reddito nazionale raddoppi\u00f2.\nNel 1399, Taejong svolse un ruolo influente nello smantellamento dell'Assemblea Dopyeong, un consiglio dell'ex amministrazione governativa che aveva il monopolio della magistratura durante gli ultimi anni della dinastia Goryeo, a favore del Consiglio di Stato di Joseon (), un nuovo ramo dell'amministrazione centrale che ruotava attorno al re e ai suoi editti. Dopo aver approvato la documentazione della questione e la legislazione fiscale, il re Taejong emise un nuovo decreto in cui tutte le decisioni approvate dal Consiglio di Stato potevano entrare in vigore solo con l'approvazione del re. Ci\u00f2 pose fine all'usanza dei ministri e dei consiglieri di corte di prendere decisioni attraverso dibattiti e negoziati tra di loro, portando cos\u00ec il potere reale a nuovi livelli.\nPoco dopo, Taejong istitu\u00ec un ufficio, noto come Sinmun, per ascoltare i casi in cui soggetti feriti si sentivano sfruttati o offesi da funzionari governativi o aristocratici. Tuttavia, Taejong mantenne intatte per la maggior parte le riforme di Jeong Do-jeon. Inoltre, giustizi\u00f2 o esili\u00f2 molti dei suoi seguaci che lo avevano aiutato a salire al trono per rafforzare l'autorit\u00e0 reale. Per limitare l'influenza dei suoceri, uccise anche i quattro fratelli della sua regina e il suocero di suo figlio Sejong.\nSejong il Grande.\nNell'agosto 1418, dopo l'abdicazione di Taejong due mesi prima, suo figlio Sejong sal\u00ec al trono. Nel maggio 1419, sotto il consiglio e la guida di suo padre, si imbarc\u00f2 in una spedizione a est di Gihae per rimuovere il fastidio dai Wokou (pirati costieri), che operavano dall'isola di Tsushima.\nNel settembre 1419 il daimyo di Tsushima, Sadamori, capitol\u00f2 alla corte Joseon. Nel 1443 fu firmato il Trattato di Gyehae che concedeva al daimy\u014d di Tsushima i diritti di commerciare con la Corea su cinquanta navi all'anno in cambio dell'invio di tributi alla Corea e contribuendo a fermare qualsiasi attacco costiero dei pirati da parte dei Wokou contro i porti coreani.\nSul confine settentrionale, Sejong stabil\u00ec quattro forti e sei postazioni () per proteggere il suo popolo dagli Jurchen, che in seguito divennero i Manci\u00f9, che vivevano in Manciuria. Nel 1433, Sejong invi\u00f2 Kim Jong-seo, un funzionario del governo, a nord per difendere il regno dagli Jurchen. La campagna militare di Kim cattur\u00f2 diversi castelli, si spinse a nord e ripristin\u00f2 il territorio coreano, all'incirca fino all'attuale confine tra Corea del Nord e Cina.\nDurante il dominio di Sejong, la Corea vide progressi in scienze naturali, agricoltura, letteratura, medicina tradizionale cinese e ingegneria. A causa di tale successo, Sejong ricevette il titolo di \"Sejong il Grande\". Il suo contributo pi\u00f9 ricordato \u00e8 la creazione dell'Hangul, l'alfabeto coreano, nel 1443.\nSei ministri martirizzati.\nDopo la morte del re Sejong, suo figlio Munjong continu\u00f2 l'eredit\u00e0 di suo padre, ma presto mor\u00ec di malattia nel 1452, solo due anni dopo la sua incoronazione. Gli successe il figlio di dodici anni, Danjong. Tuttavia, lo zio di Danjong Sejo ottenne il controllo del governo e alla fine depose suo nipote per diventare il settimo re di Joseon nel 1455. Dopo che sei ministri fedeli a Danjong cercarono di assassinare Sejo per riportare Danjong al trono, Sejo giustizi\u00f2 i sei ministri e uccise anche Danjong nel suo luogo di esilio.\nIl re Sejo permise al governo di determinare il numero esatto di sudditi e di mobilitare efficacemente le truppe. Rivide anche l'ordinanza sulla terra per migliorare l'economia nazionale e incoraggi\u00f2 la pubblicazione di libri. Soprattutto, compil\u00f2 il Grande Codice per l'amministrazione statale, che divent\u00f2 la pietra angolare dell'amministrazione dinastica e forn\u00ec la prima forma di legge costituzionale in forma scritta in Corea. Tuttavia, min\u00f2 molte basi di molti sistemi, incluso il Jiphyeonjeon, che i suoi predecessori, re Sejong e Munjong, avevano accuratamente stabilito, riducendo tutto ci\u00f2 che considerava indegno dello sforzo e causando cos\u00ec innumerevoli complicazioni a lungo termine. Gran parte dei suoi aggiustamenti vennero fatti sotto il suo potere, indipendentemente dalle conseguenze e dai problemi che ne sarebbero derivati. Inoltre, l'inesorabile favoritismo che mostr\u00f2 nei confronti dei ministri che lo avevano aiutato a salire al trono port\u00f2 a molta corruzione ai vertici del campo politico.\nAssetti istituzionali e fioritura della cultura.\nIl figlio debole di Sejo, Yejong, gli succedette come ottavo re, ma mor\u00ec due anni dopo nel 1469. Il nipote di Yejong, Seongjong, sal\u00ec al trono. Il suo regno fu segnato dalla prosperit\u00e0 e dalla crescita dell'economia nazionale e dall'ascesa di studiosi neo-confuciani chiamati sarim, che furono incoraggiati da Seongjong ad entrare nella politica di corte. Fond\u00f2 l'Hongmungwan (\u5f18\u6587\u9928), la biblioteca reale e il consiglio consultivo composto da studiosi confuciani, con i quali discusse di filosofia e politiche di governo. Inaugur\u00f2 un'et\u00e0 dell'oro culturale che rivaleggi\u00f2 con il regno di Sejong pubblicando numerosi libri su geografia, etica e altri campi.\nNel 1491 invi\u00f2 anche diverse campagne militari contro lo Jurchen al confine settentrionale, come molti dei suoi predecessori. La campagna, guidata dal generale Heo Jong, ebbe successo e lo sconfitto Jurchen, guidato dal clan Udige (\u5140\u72c4\u54c8), si ritir\u00f2 a nord del fiume Yalu. Al re Seongjong successe suo figlio, Yeonsangun, nel 1494.\nEpurazioni dei letterati.\nYeonsangun \u00e8 spesso considerato il peggior tiranno di Joseon, il cui regno fu segnato dalle epurazioni dei letterati coreani tra il 1498 e il 1506. Il suo comportamento divenne irregolare dopo aver appreso che sua madre biologica non era la regina Junghyeon, ma la deposta regina Yun, costretta a bere del veleno dopo aver avvelenato una delle concubine di Seongjong per gelosia e lasciato un graffio sul viso di Seongjong stesso. Quando gli venne mostrato un indumento che si supponeva macchiato con il sangue di sua madre vomitato dopo aver bevuto veleno, picchi\u00f2 a morte due delle concubine di Seongjong che avevano accusato la regina Yun e sostenuto la regina Insu, che in seguito fu uccisa. Giustizi\u00f2 funzionari governativi che avevano sostenuto la morte della regina Yun insieme alle loro famiglie, e gli studiosi Sarim per aver scritto frasi critiche sull'usurpazione del trono di Sejo.\nYeonsangun sequestr\u00f2 anche un migliaio di donne dalle province per servire come intrattenitrici di palazzo e utilizz\u00f2 l'accademia Sungkyunkwan come un campo di piacere personale. Abol\u00ec l'Ufficio dei Censori, la cui funzione era quella di criticare le azioni e le politiche inappropriate del re e dell'Hongmungwan. Viet\u00f2 l'uso dell'hangul quando la gente comune lo us\u00f2 per scrivere sui manifesti che criticavano il re. Dopo dodici anni di malgoverno, fu deposto da un colpo di stato che pose sul trono il suo fratellastro Jungjong nel 1506.Jungjong era un re fondamentalmente debole a causa delle circostanze che lo misero sul trono, e il suo regno vide anche un periodo di grandi riforme guidate dal suo ministro Jo Gwang-jo, il leader carismatico dei sarim. Egli stabil\u00ec un sistema locale di autogoverno chiamato hyangyak per rafforzare l'autonomia locale e lo spirito di comunit\u00e0 tra la gente, cerc\u00f2 di ridurre il divario tra ricchi e poveri con una riforma agraria che distribuisse la terra agli agricoltori in modo pi\u00f9 equo e limitasse la quantit\u00e0 di terra e il numero di schiavi che uno poteva possedere, ampiamente diffuso tra la popolazione scritti confuciani con traduzioni in volgare, e cerc\u00f2 di tagliare le dimensioni del governo riducendo il numero dei burocrati. Secondo gli Annali della dinastia Joseon, si diceva che nessun funzionario osasse prendere una tangente o sfruttare la popolazione durante questo periodo perch\u00e9 la legge era rigorosamente applicata.\nQueste riforme radicali erano molto popolari tra la popolazione, ma furono ferocemente osteggiate dai funzionari conservatori che contribuirono a mettere Jungjong sul trono. Questi complottarono per far dubitare Jungjong della lealt\u00e0 di Jo. Questi fu giustiziato e la maggior parte delle sue misure di riforma morirono con lui nella risultante terza epurazione dei letterati del 1519. Per quasi 50 anni, la politica di corte fu segnata da combattimenti sanguinosi e caotici tra fazioni che sostenevano le consorti. e principi rivali. I suoceri della famiglia reale esercitavano un grande potere e contribuirono a molta corruzione in quel momento.\nPeriodo Joseon medio.\nIl periodo medio della dinastia Joseon fu segnato da una serie di intense e sanguinose lotte di potere tra fazioni politiche che indebolirono il paese e invasioni su larga scala del Giappone e della Manci\u00f9 che quasi rovesciarono la dinastia.\nLotta di fazione.\nLa fazione dei sarim aveva subito una serie di sconfitte politiche durante i regni di Yeonsangun, Jungjong e Myeongjong, ma ottenne il controllo del governo durante il regno di re Seonjo. I sarim si divisero presto in fazioni opposte note come orientali e occidentali. Per decenni gli orientali furono divisi in meridionali e settentrionali; nel diciassettesimo secolo, anche gli occidentali furono definitivamente divisi in Noron e Soron.\nLe alternanze al potere tra queste fazioni erano spesso accompagnate da accuse di tradimento e sanguinose epurazioni, dando inizio ad un ciclo di vendetta ad ogni cambio di regime. Un esempio \u00e8 la ribellione di Jeong Yeo-rip nel 1589, una delle pi\u00f9 sanguinose epurazioni politiche di Joseon. Jeong Yeo-rip, un orientale, aveva formato un'alleanza con un gruppo di seguaci che avevano anche ricevuto un addestramento militare per combattere il Wokoku. C'\u00e8 ancora una disputa sulla natura e lo scopo del loro gruppo, che riflette il desiderio di una societ\u00e0 senza classi. Successivamente fu accusato di cospirazione per iniziare una ribellione. Jeong Cheol, capo della fazione occidentale, fu incaricato di indagare sul caso e utilizz\u00f2 questo evento per effettuare una diffusa epurazione della popolazione orientale che aveva il minimo legame con Jeong Yeo-rip. Alla fine 1000 orientali furono uccisi o esiliati in seguito.\nPrime invasioni giapponesi.\nNel corso della storia coreana, i pirati in mare e il banditismo a terra erano frequenti. L'unico scopo della marina di Joseon era quello di garantire il commercio marittimo e impedire ai Wak\u014d di intervenire in esso. La marina respingeva i pirati usando la tecnologia avanzata della polvere da sparo, inclusi cannoni e frecce di fuoco a forma di singijeon attaccate alle hwacha.\nDurante le invasioni giapponesi nel 1590, Toyotomi Hideyoshi, tramando la conquista con armi portoghesi della Cina dominata dai Ming, invase la Corea con i suoi daimyo e le sue truppe, con l'intenzione di utilizzare la Corea come trampolino di lancio. La divisione delle fazioni nella corte Joseon, l'incapacit\u00e0 di valutare le capacit\u00e0 militari giapponesi e i tentativi falliti di diplomazia portarono a una scarsa preparazione da parte di Joseon. L'uso di armi da fuoco europee da parte dei giapponesi lasci\u00f2 la maggior parte della parte meridionale della penisola coreana occupata in pochi mesi, con la cattura di Hanseong e Pyongyang.Tuttavia, l'invasione fu rallentata quando l'ammiraglio Yi Sun-sin distrusse la flotta d'invasione giapponese. Anche la resistenza guerrigliera che alla fine si form\u00f2 aiut\u00f2. La resistenza locale rallent\u00f2 l'avanzata giapponese e le decisive vittorie navali dell'ammiraglio Yi lasciarono il controllo delle rotte marittime nelle mani della Corea, ostacolando seriamente le linee di rifornimento giapponesi. Inoltre, la dinastia Ming intervenne a favore dei coreani, inviando una grande forza al fianco dei coreani nel 1593 che respinse i giapponesi.\nDurante la guerra, i coreani svilupparono potenti armi da fuoco e navi tartaruga. Le forze Joseon e quelle della dinastia Ming sconfissero i giapponesi a caro prezzo. Dopo la guerra, le relazioni tra Corea e Giappone furono completamente sospese fino al 1609.\nInvasioni manci\u00f9.\nDopo le invasioni giapponesi, la penisola coreana era devastata. Nel frattempo, Nurhaci (1583-1626), il capo Jurchen di Jianzhou, stava unificando le trib\u00f9 Jurchen della Manciuria in una forte coalizione che suo figlio Hung Taiji (1626-1643) avrebbe poi cambiato con il nome \"Manci\u00f9\". Dopo aver dichiarato le sette lamentele contro la dinastia Ming nel 1618, Nurhaci e i Ming furono coinvolti in vari conflitti militari. In tali occasioni, Nurhaci chiese aiuto a Gwanghaegun di Joseon (1608-1623), mettendo lo stato coreano in una posizione difficile perch\u00e9 anche la corte Ming chiedeva aiuto. Gwanghaegun cerc\u00f2 di rimanere neutrale, ma la maggior parte dei suoi funzionari si oppose a lui per non aver sostenuto i Ming, che avevano salvato Joseon durante le invasioni giapponesi.\nNel 1623, Gwanghaegun fu deposto e sostituito da Injo di Joseon (1623-1649), che band\u00ec i sostenitori di Gwanghaegun. Invertendo la politica estera del suo predecessore, il nuovo re decise di sostenere apertamente i Ming, ma una ribellione guidata dal comandante militare Yi Gwal scoppi\u00f2 nel 1624 e distrusse le difese militari di Joseon nel nord. Anche dopo che la ribellione fu repressa, il re Injo dovette dedicare forze militari per garantire la stabilit\u00e0 della capitale, lasciando meno soldati a difendere i confini settentrionali.\nNel 1627, un esercito Jurchen di 30.000 uomini guidato dal nipote di Nurhaci, Amin, sconfisse le difese Joseon. Dopo una rapida campagna assistita dagli yangban settentrionali che avevano sostenuto Gwanghaegun, lo Jurchen impose un trattato che costrinse Joseon ad accettare \"relazioni fraterne\" con il regno Jurchen. Poich\u00e9 Injo persisteva nella sua opposizione ai Manci\u00f9, l'imperatore Qing Hong Taiji invi\u00f2 una spedizione punitiva di 120.000 uomini a Joseon nel 1636. Sconfitto, il re Injo fu costretto a porre fine ai suoi rapporti con i Ming e riconoscere i Qing come sovrani al suo posto. Il successore di Injo, Hyojong di Joseon (1649-1659), cerc\u00f2 di formare un esercito per tenere lontani i suoi nemici e sconfiggere i Qing per vendetta, ma non fu mai in grado di attuare i suoi piani.\nNonostante il ripristino delle relazioni economiche entrando ufficialmente nel sistema tributario imperiale cinese, i capi e gli intellettuali Joseon rimasero risentiti nei confronti dei Manci\u00f9, che consideravano barbari. Molto tempo dopo essersi sottomessi al Qing, alla corte Joseon molti intellettuali coreani contavano ancora gli anni con il sistema della dinastia Ming, come quando uno studioso segn\u00f2 il 1861 come \"anno 234 di Chongzhen\".\nTardo periodo Joseon.\nDopo le invasioni del Giappone e della Manciuria, Joseon visse un periodo di pace di quasi 200 anni. Joseon assistette all'ascesa del Silhak. Il primo gruppo di studiosi Silhak sostenne una riforma completa dell'esame del servizio civile, della tassazione, delle scienze naturali e del miglioramento delle tecniche agricole e agricole. Il loro obiettivo era ricostruire la societ\u00e0 Joseon dopo che era stata devastata dalle due invasioni. Sotto la guida di Kim Yuk, il primo ministro del re Hyeonjong, l'attuazione delle riforme si rivel\u00f2 molto vantaggiosa sia per il reddito dello Stato che per la sorte dei contadini.\nIl conflitto tra le fazioni divenne particolarmente intenso sotto i regni dei re Sukjong e Gyeongjong, con importanti rapide battute d'arresto da parte della fazione dominante, nota come hwanguk. In risposta, i re successivi, Yeongjo e Jeongjo, generalmente perseguirono il Tangpyeongchaek, una politica per mantenere l'equilibrio e l'uguaglianza tra le fazioni. I due re guidarono una seconda rinascita della dinastia Joseon. Il nipote di Yeongjo, l'illuminato re Jeongjo, attu\u00f2 varie riforme durante il suo regno, in particolare stabilendo Gyujanggak come biblioteca reale al fine di migliorare la posizione culturale e politica di Joseon e reclutare ufficiali di talento per guidare la nazione. Re Jeongjo guid\u00f2 anche audaci iniziative sociali, aprendo posizioni di governo a coloro che in precedenza sarebbero stati esclusi a causa del loro status sociale. Il re Jeongjo aveva il sostegno di molti studiosi Silhak, che sostenevano il suo potere reale. Il regno del re Jeongjo vide anche la maggiore crescita e sviluppo della cultura popolare di Joseon. A quel tempo, il gruppo di studiosi Silhak incoraggiava le persone a riflettere sulle tradizioni e sullo stile di vita dello stato, avviando studi sulla Corea che si occupavano della sua storia, geografia, epigrafia e lingua.\nGoverno delle famiglie politiche.\nDopo la morte del re Jeongjo, Joseon dovette affrontare difficili problemi interni ed esterni. Internamente, le basi della legge e dell'ordine nazionale furono indebolite a seguito della politica del \"Sedo\" (governo politico) da parte della famiglia politica reale.\nIl giovane re Sunjo succedette al re Jeongjo nel 1800. Con la morte di Jeongjo, la fazione degli intransigenti prese il potere sotto la reggenza della regina vedova Jeongsun, la cui famiglia aveva forti legami con gli intransigenti, e inizi\u00f2 una persecuzione dei cattolici. Ma dopo il ritiro e la morte della regina vedova, gli intransigenti furono gradualmente espulsi e la fazione degli opportunisti, che includeva la famiglia di Kim Jo-sun, il padre della regina, ottenne il potere. A poco a poco, gli Andong Kim arrivarono a dominare il regno.\nCon il governo degli Andong Kim inizi\u00f2 l'era della \"politica della seta\" o governo politico. Il formidabile lignaggio politico, che monopolizzava posizioni vitali nel governo, dominava la scena politica e interveniva nella successione al trono. Questi re non avevano autorit\u00e0 monarchica e non potevano governarli. Gli yangban delle altre famiglie, sopraffatti dal potere esercitato dai suoceri, non potevano parlare. Mentre il potere si concentrava nelle mani del lignaggio reale, ci fu un disordine nel processo di governo e la corruzione divenne dilagante. Grandi somme furono offerte in tangenti a potenti linee di sangue per posizioni nominalmente di alto rango. Anche posizioni di basso rango vennero acquistate e vendute. Questo periodo, durato 60 anni, vide il manifestarsi di una grave povert\u00e0 tra la popolazione coreana e di incessanti ribellioni in varie parti del Paese.\nEsternamente, Joseon divenne sempre pi\u00f9 isolazionista, poich\u00e9 i suoi governanti cercavano di limitare i contatti con l'estero.\nFine della dinastia.\nNel 1863, il re Gojong sal\u00ec al trono. Suo padre, il reggente Heungseon Daewongun, govern\u00f2 per lui fino a quando Gojong non raggiunse l'et\u00e0 adulta. A met\u00e0 degli anni 1860, il reggente era il principale sostenitore dell'isolazionismo e lo strumento della persecuzione dei cattolici nativi e stranieri, una politica che port\u00f2 direttamente alla campagna francese contro la Corea nel 1866. I primi anni del suo governo furono anche testimoni di un grande sforzo per restaurare il fatiscente Palazzo Gyeongbok, sede dell'autorit\u00e0 reale. Durante il suo regno, il potere e l'autorit\u00e0 delle famiglie politiche come gli Andong Kim diminuirono drasticamente. Per sbarazzarsi delle famiglie Andong Kim e Pungyang Cho, promosse persone senza affiliazioni familiari o partiti politici, e per ridurre gli oneri delle persone e consolidare le basi dell'economia della nazione, riform\u00f2 il sistema fiscale. Nel 1871, le forze americane e coreane si scontrarono in un tentativo americano di \"diplomazia delle cannoniere\" in seguito all'incidente del generale Sherman nel 1866.\nNel 1873, il re Gojong annunci\u00f2 la sua assunzione del governo reale. Con il successivo ritiro di Heungseon Daewongun, la futura regina Min ottenne un grande potere a corte, ponendo la sua famiglia in posizioni di alta corte.\nIl Giappone, dopo la Restaurazione Meiji, acquis\u00ec la tecnologia militare occidentale e costrinse Joseon a firmare il Trattato di Ganghwa nel 1876, aprendo tre porti al commercio e garantendo l'extraterritorialit\u00e0 ai giapponesi. Port Hamilton fu occupata dalla marina britannica nel 1885.\nMolti coreani disprezzavano le influenze giapponesi e straniere sulla loro terra e il governo corrotto e opprimente della dinastia Joseon. Nel 1881, Byeolgigun, un'unit\u00e0 militare d'\u00e9lite, fu costituita con istruttori giapponesi. Il salario degli altri soldati fu trattenuto e nel 1882 i soldati attaccarono gli ufficiali giapponesi e costrinsero persino la regina a rifugiarsi sul campo. Nel 1894, la rivoluzione contadina di Donghak vide gli agricoltori sollevarsi in una ribellione di massa, con il leader contadino Jeon Bong-jun che sconfisse le forze del sovrano locale Jo Byong-gap nella battaglia di Go-bu l'11 gennaio 1894; dopo la battaglia, le propriet\u00e0 di Jo furono cedute ai contadini. A maggio, l'esercito contadino aveva raggiunto Jeonju e il governo Joseon chiese aiuto al governo della dinastia Qing per porre fine alla rivolta. I Qing inviarono 3.000 soldati e i ribelli negoziarono una tregua, ma i giapponesi considerarono la presenza Qing una minaccia e inviarono 8.000 truppe giapponesi, presero il Palazzo Reale a Seul e installarono un governo filo-giapponese l'8 giugno 1894. Questo presto degener\u00f2 nella prima guerra sino-giapponese (1894-1895) tra il Giappone e la Cina Qing, combattuta principalmente in Corea.La regina Min aveva cercato di contrastare l'interferenza giapponese in Corea e stava valutando la possibilit\u00e0 di rivolgersi all'Impero russo o alla Cina per ottenere supporto. Nel 1895, un gruppo di 26 agenti giapponesi entr\u00f2 nel palazzo reale di Gyeongbokgung a Seul, che era sotto il controllo giapponese, uccise la regina e ne profan\u00f2 il corpo nell'ala nord del palazzo.\nI Qing riconobbero la sconfitta nel Trattato di Shimonoseki, firmato il 17 aprile 1895, che garantiva ufficialmente l'indipendenza della Corea dalla Cina. Fu un passo importante per il Giappone che conquist\u00f2 l'egemonia regionale in Corea. La corte Joseon, sotto pressione dall'invasione di grandi potenze, sent\u00ec la necessit\u00e0 di rafforzare l'integrit\u00e0 nazionale e dichiar\u00f2 l'Impero Coreano, insieme alla Riforma Gwangmu nel 1897. Re Gojong assunse il titolo di Imperatore per affermare l'indipendenza della Corea. Inoltre, la Corea guard\u00f2 ad altre potenze straniere per la tecnologia militare, in particolare la Russia, per difendersi dai giapponesi. Tecnicamente, il 1897 segn\u00f2 la fine del periodo Joseon, poich\u00e9 il nome ufficiale dell'impero fu cambiato; tuttavia, la dinastia Joseon avrebbe continuato a regnare, anche se disturbata dal Giappone e dalla Russia.\nIn una complicata serie di manovre e contro manovre, il Giappone respinse la flotta russa nella battaglia di Port Arthur nel 1905. Con la conclusione della guerra russo-giapponese del 1904-1905 con il Trattato di Portsmouth, la strada fu aperta e il Giappone prende il controllo della Corea. Dopo la firma del Trattato di protettorato nel 1905, la Corea divenne un protettorato del Giappone. Il principe It\u014d fu il primo residente generale della Corea, sebbene fu assassinato dall'attivista per l'indipendenza coreana An Jung-geun nel 1909 alla stazione ferroviaria di Harbin. Nel 1910, l'impero giapponese annesse infine la Corea.\nGoverno.\nLa dinastia Joseon era una monarchia altamente centralizzata e una burocrazia neo-confuciana guidata dal daejeon Gyeongguk, una sorta di costituzione Joseon.\nRe.\nIl re aveva un'autorit\u00e0 assoluta, ma il suo potere reale variava a seconda delle circostanze politiche. Era vincolato dalla tradizione, dai precedenti stabiliti dai re precedenti, dal daejeon di Gyeongguk e dagli insegnamenti confuciani. Il re aveva un'assoluta lealt\u00e0 da parte dei suoi ufficiali e sudditi, ma ci si aspettava anche che gli ufficiali convincessero il re sulla retta via se si riteneva che quest'ultimo fosse sbagliato. Si pensava che i disastri naturali fossero dovuti ai fallimenti del re, e quindi i re di Joseon erano molto sensibili ai loro eventi. Quando si verificava una grave siccit\u00e0 o una serie di disastri, il re spesso sollecitava formalmente le critiche sia dei funzionari che del pubblico, e tutto ci\u00f2 che dicevano o scrivevano era protetto da procedimenti giudiziari in tali casi (sebbene c'erano alcune eccezioni).\nLa comunicazione diretta tra il re e la gente comune era possibile attraverso il sistema di petizione scritta sangeon () e il sistema di petizione orale gyeokjaeng (). Attraverso il sistema di petizione orale gyeokjaeng, la gente comune poteva battere un gong o un tamburo davanti al palazzo o durante le processioni pubbliche del re per appellarsi alle loro denunce o petizioni direttamente al re. Ci\u00f2 ha permesso anche ai membri analfabeti della societ\u00e0 Joseon di presentare una petizione al re. Pi\u00f9 di 1.300 rotoli sono legati al gyeokjaeng e sono registrati nell'Ilseongnok.\nSovrani.\nL'ultimo sovrano del casato di Yi, Sunjong di Corea, non fu re di Joseon, bens\u00ec imperatore di Corea.\nUfficiali.\nI funzionari governativi sono stati classificati in 18 livelli, che vanno dal grado pi\u00f9 alto () al nono grado, che era il pi\u00f9 basso (); le posizioni sono state ottenute in base all'anzianit\u00e0 e alla promozione, che \u00e8 stata raggiunta con regio decreto sulla base di esame o raccomandazione. I funzionari del primo grado sopra il terzo grado gerarchico indossavano vesti rosse, mentre quelli del terzo grado sotto il sesto grado erano vestiti di blu e quelli di sotto indossavano abiti verdi.\nUn funzionario del governo si riferisce a qualcuno che ha ricoperto un tipo di carica che ha dato al suo titolare lo status di yangban, una nobilt\u00e0 semi-ereditaria che \u00e8 stata efficace per tre generazioni. Per diventare un tale funzionario, bisognava superare una serie di esami gwageo. C'erano tre tipi di esami gwageo: letterario, militare e vario, tra i quali il percorso letterario era il pi\u00f9 prestigioso (molti dei messaggi in codice, inclusi tutti i messaggi censurati, erano accessibili solo ai funzionari che avevano superato l'esame letterario). Nel caso del percorso letterario, c'era una serie di quattro prove, che dovevano essere soddisfatte per qualificarsi e diventare un ufficiale. 33 candidati dovevano essere scelti in questo modo sostenendo l'esame finale davanti al re per il posizionamento. Il candidato con il punteggio pi\u00f9 alto sar\u00e0 designato per una posizione di sesto grado junior (un salto di sei ranghi). Due candidati con i successivi due punteggi pi\u00f9 alti sarebbero stati nominati al settimo posto di grado junior. Sette candidati con il successivo punteggio pi\u00f9 alto sarebbero assegnati all'ottavo grado junior, mentre i restanti 23 candidati otterrebbero il nono grado junior, il pi\u00f9 basso dei 18 gradi.\nI funzionari di primo grado superiore, primo grado inferiore e secondo grado superiore sono stati trattati con \"dae-gam\" onorifico (), mentre quelli di secondo grado inferiore e terzo grado superiore sono stati trattati come \"Yeong-gam\" onorifico (). Questi funzionari vestiti di rosso, chiamati collettivamente \"dangsanggwan\" (), hanno partecipato alla decisione delle politiche del governo partecipando alle riunioni di gabinetto. Il resto degli ufficiali classificati erano chiamati \"danghagwan\" ()."}
{"id": "1857287", "revid": "27723", "url": "https://it.wikipedia.org/wiki?curid=1857287", "title": "Rejkjavik", "text": ""}
{"id": "1857288", "revid": "27723", "url": "https://it.wikipedia.org/wiki?curid=1857288", "title": "Rejkyavik", "text": ""}
{"id": "1857295", "revid": "1414688", "url": "https://it.wikipedia.org/wiki?curid=1857295", "title": "Olimpiadi degli scacchi del 1954", "text": "Le Olimpiadi degli scacchi del 1954 furono l'undicesima edizione della competizione organizzata dalla FIDE. Si tennero tra il 4 e il 25 settembre ad Amsterdam, e prevedevano un solo torneo \"open\".\nTorneo.\nParteciparono 149 giocatori di 26 nazioni; altri quattro paesi, sebbene iscritti, non parteciparono. I maggiori assenti erano gli Stati Uniti, non iscrittisi a causa di problemi finanziari, mentre i campioni in carica dell'Unione Sovietica ebbero come prima scacchiera il neo-campione del mondo Michail Botvinnik, alla sua prima partecipazione olimpica.\nPrima fase.\nLe squadre vennero divise in quattro gironi; le prime tre di ogni gruppo si qualificarono per la finale vera e propria, mentre le rimanenti dovettero accontentarsi della finale \"B\".\nNel primo gruppo, l'Unione Sovietica si classific\u00f2 facilmente al primo posto, vincendo tutte le partite eccetto un pareggio con i Paesi Bassi, che arriv\u00f2 seconda, mentre l'Islanda si qualific\u00f2 battendo l'Austria 3-1 nello scontro diretto. Nel gruppo due Argentina, Bulgaria e Cecoslovacchia passarono facilmente pareggiando l'una con l'altra.\nNel terzo gruppo, la Jugoslavia, nonostante la sconfitta con la Saar, batt\u00e9 le nazioni scandinave e si qualific\u00f2 dietro a Israele. Nell'ultimo girone a contendersi la terza posizione furono la Colombia, la Svizzera e l'Inghilterra; quest'ultima riusc\u00ec infine a guadagnare la finale.\nNella tabella seguente, ogni colonna rappresenta un girone, e le qualificate alla finale sono evidenziate in grassetto.\nSeconda fase.\nL'Unione Sovietica fu dominante nella seconda fase, vincendo tutte le partite ad eccezione di quella con Israele, con cui pareggiarono. La lotta per le altre medaglie si concentr\u00f2 tra la Germania Ovest, l'Ungheria, la Cecoslovacchia e l'Argentina la Jugoslavia; queste ultime due si portarono prima dell'ultimo turno a pari merito al secondo posto: la J\nugoslavia pareggi\u00f2 con la Cecoslovacchia, mentre l'Argentina riusc\u00ec a vincere 2,5-1,5 contro la Germania, guadagnando cos\u00ec la seconda posizione.\nAnche tra le medaglie individuali dominarono i sovietici, che vinsero tre ori, un argento e un bronzo in particolare, nella quarta scacchiera, Paul Keres riusc\u00ec ad ottenere 13,5 punti su 14 partite giocate, pareggiando solamente la prima partita della fase finale con lo svedese Nilsson.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1857297", "revid": "33689", "url": "https://it.wikipedia.org/wiki?curid=1857297", "title": "Chess", "text": ""}
{"id": "1857299", "revid": "1992785", "url": "https://it.wikipedia.org/wiki?curid=1857299", "title": "De' Monti", "text": "La famiglia de' Monti di Capua si origin\u00f2 da un ramo dell'antica famiglia dei conti di Mons, dell'Hainaut e del Brabante. Capostipite del ramo italiano fu Louis de Mons, italianizzato in Ludovico de' Monti, che venne nel regno di Sicilia intorno al 1266 al seguito del re Carlo I d'Angi\u00f2 e ottenne le cariche di vicer\u00e9, capitano d'armi e gran giustiziere del regno di Sicilia. Ludovico si stabil\u00ec in Capua, nella quale risulta risiedere almeno dal 1273. Prese in moglie dapprima Altruda de Apolito, signora di Picerno, la quale non gli diede figli, poi Giovanna Dell'Aquila dei conti di Fondi, dalla quale ebbe Clemenza, Caterina e Giovanna. Le fonti indicano che discendeva da Philippe de Mons, nobile del Delfinato, dal quale si origin\u00f2 anche un ceppo piemontese, i de' Monti baroni di Vigliano. Altre fonti citano i Monti patrizi di Sulmona come appartenenti alla stessa famiglia di Ludovico. \nStoria.\nLa famiglia de' Monti divenne una delle pi\u00f9 illustri famiglie feudatarie di Terra d'Otranto, famosa per i suoi numerosi uomini d'armi, immancabilmente presenti per circa due secoli sui campi di battaglia di tutta Europa. Comparve per la prima volta a Corigliano d'Otranto con Nicola Antonio, discendente del suddetto Ludovico de' Monti e figlio di Niccol\u00f2 de' Monti detto \"il Savoia\", conosciuto anche con il nome di \"Cola Antonio de Capua\", giurista, politico e diplomatico, nato nei primi anni del Quattrocento a Capua, personaggio di spicco della burocrazia aragonese, giudice della Gran Corte Regia e dal 1450 luogotenente della Regia Camera della Sommaria della quale fu presidente sino al 1477. Nel 1465, quando il suo prestigio era all'apice, Nicola Antonio acquist\u00f2 dalla Regia Corte il feudo di Corigliano d'Otranto che, dopo la sua morte, avvenuta nel 1480, pass\u00f2 al primogenito Francesco, uomo d'arme e, anche questi, come il padre, diplomatico e alto funzionario della corte di Ferdinando II di Aragona. \nDa Francesco, il feudo di Corigliano d'Otranto pass\u00f2 al figlio Giovan Battista \"huomo generoso et magnifico\", esperto nell'arte militare e che, tra il 1514 e il 1519, fortific\u00f2 il paese e ampli\u00f2 notevolmente il castello dotandolo di potenti artiglierie, dei quattro torrioni angolari che oggi si vedono, nonch\u00e9 di munizioni e di potenti mezzi difensivi. Giovanni Battista, che dall'imperatore Carlo V nel 1534 ottenne su Corigliano il titolo di marchese, dalla moglie Maria Bucali ebbe numerosi figli tra i quali Alessandro, Pompeo e Scipione, tutti avviati alla carriera delle armi.\nAlessandro fu cavaliere di Malta e comandante di fanterie al servizio di Filippo II d'Asburgo, re di Spagna..\nPompeo, oltre ad aver lungamente combattuto per la causa spagnola, sotto falsi connotati di perseguitato dalla Spagna soggiorn\u00f2 lungo tempo a Venezia come spia del vicer\u00e9 di Napoli; poi, avendo aderito alle idee riformiste valdesi e dopo essere uscito indenne una prima volta dalle maglie dell'Inquisizione, il 4 luglio del 1566, fin\u00ec sul rogo, a Roma, nella quale occasione il prestigio della sua potente famiglia e il peso delle sue conoscenze valsero solo a far s\u00ec che, dietro esborso di una ingente somma di denaro, fosse decapitato prima di essere arso sul rogo.\nScipione, \"de le muse cultor, di Marte alunno\", tipica figura cinquecentesca di uomo d'armi e, al tempo stesso, letterato, matematico, geografo e poeta, fu per lungo tempo capitano di milizie italiane e spagnole, \"combatt\u00e9 per terra e per mare in Liguria, in Toscana, nello Stato della Chiesa, in Africa, in Terra d'Otranto, contro francesi, svizzeri, pirati, turchi, africani e sciti\". Intrattenne rapporti con poeti e letterati del suo tempo e si dimostr\u00f2 esperto conoscitore di sette lingue nelle quali amava verseggiare; ha lasciato diversi componimenti a carattere celebrativo ed eroico.\nIl 21 luglio 1647 il popolo di Nard\u00f2, guidato dal marchese di Acaya Vincenzo de' Monti, si ribell\u00f2 al conte oppressore Giangirolamo II d'Acquaviva, chiamato il \"guercio di Puglia\". Acquaviva era un tiranno e i de' Monti si misero dalla parte del popolo, venendo in seguito cacciati e perseguitati in quanto chiesero aiuto ai cugini francesi. Tutto ci\u00f2 avvenne nello stesso periodo della rivolta di Masaniello a Napoli. \nDopo Giovanni Battista, nel possesso del feudo si avvicendarono, sempre di padre in figlio, Francesco II dal 1537 al 1557, Giovanni II dal 1557 al 1594, Geronimo dal 1594 al 1644 e Giorgio dal 1644 al 1649; con Giorgio, che mor\u00ec giovane, ha termine il marchesato dei de' Monti a Corigliano d'Otranto. Tra il 1649 e il 1651 il feudo pass\u00f2 prima alla sorella Giulia, sposata con Francesco Sanfelice, e da questi al figlio Alfonso Sanfelice-de' Monti; nel 1651, al termine di contrasti nati in relazione alla successione ereditaria di Giorgio de' Monti, l'intera eredit\u00e0 viene messa all'asta e acquistata dal facoltoso barone di Tutino Luigi Trane."}
{"id": "1857301", "revid": "120870272", "url": "https://it.wikipedia.org/wiki?curid=1857301", "title": "Jan Gotlib Bloch", "text": "Dedic\u00f2 la sua vita privata allo studio della moderna guerra industriale. Fu affascinato dalla devastante vittoria della Germania/Prussia sulla Francia del 1870, che gli sugger\u00ec che la soluzione dei problemi diplomatici attraverso la guerra industriale era diventata obsoleta in Europa. Pubblic\u00f2 il suo capolavoro in sei volumi \" La Guerre Future\" a Parigi nel 1898, reso popolare nella versione inglese \"Is War Now Impossible?\".\nContributi alla teoria.\nL'analisi dettagliata della guerra industriale compiuta da Bloch con le sue implicazioni tattiche, strategiche e politiche si \u00e8 ampiamente diffusa in Europa. Le tesi principali di Bloch erano queste:\nInfluenza.\nBloch partecip\u00f2 alla prima Conferenza dell'Aia nel 1899, probabilmente su invito dello zar Nicola II, e distribu\u00ec copie della sua opera ai delegati delle missioni diplomatiche di 26 stati, con scarso successo. Anche il pubblicista britannico Stead lavor\u00f2 per diffondere le intuizioni di Bloch. In ogni particolare, la ricerca teorica di Bloch fu respinta o ignorata. Ai lettori inglesi di \"The Contemporary Review\", Bloch scrisse nel 1901:\nI patrioti dell'Europa rimasero indifferenti. I comandanti della cavalleria francese e della fanteria britannica impararono le lezioni di Bloch mediante un processo di prova ed errore solo una volta che la guerra \"impossibile\" di Bloch, la Prima guerra mondiale, era iniziata. Le monarchie russa e tedesca si rivelarono ugualmente incapaci di assimilare le parole ammonitrici di Bloch a proposito delle rivoluzioni, pagandone il prezzo rispettivamente con l'esecuzione sommaria e l'esilio.\nLa preveggenza di Bloch \u00e8 alquanto limitata da ci\u00f2 che si rivel\u00f2 una sottovalutazione del significato tattico e strategico del fuoco indiretto (ad es. l'artiglieria), e dalla sua incapacit\u00e0 di prevedere lo sviluppo del carro armato blindato e dell'aviazione militare. Bloch inoltre non riusc\u00ec a capire il potenziale del trasporto automobilistico non ferroviario. Nessuna di queste sviste, tuttavia, era abbastanza significativa da compromettere il valore delle sue pi\u00f9 ampie osservazioni, per il periodo prima del 1930 circa.\nUn Museo internazionale della guerra e della pace dedicato a Bloch fu fondato a Lucerna, Svizzera, nel 1902. Secondo peacemuseums.org , esso fu distrutto in una delle successive guerre mondiali, malgrado la neutralit\u00e0 della Svizzera.\nRuolo nella teoria contemporanea.\nBloch sopravvisse abbastanza a lungo dopo la pubblicazione della sua teoria da rivolgere i suoi talenti analitici all'indagine sulle barriere istituzionali che impedivano l'adozione della teoria da parte dei vertici militari. Sembra abbia concluso che i militari dovessero essere aggirati, facendo un appello pi\u00f9 diretto agli elettori.\nLa teoria contemporanea tratta Bloch come il Clausewitz dei primi del Novecento. Una recente recensione del giornale \"War in History\" \u00e8 particolarmente interessata a studiare l'interazione fra la teoria di Bloch e i professionisti militari dell'epoca. In breve, essa rileva che questi ultimi tesero a mettere da parte Bloch, sulla base dell'assunto che, mentre la sua \"matematica\" poteva essere corretta, il suo messaggio complessivo correva il rischio di avere effetti negativi sul morale delle truppe."}
{"id": "1857304", "revid": "114414994", "url": "https://it.wikipedia.org/wiki?curid=1857304", "title": "Brigantino a palo", "text": "Il brigantino a palo \u00e8 un veliero di medie dimensioni che trov\u00f2 larga diffusione tra il XVI e il XVIII secolo, ed era leggermente pi\u00f9 grande e maneggevole del brigantino, grazie alla presenza di un altro albero e un altro sistema di vele. Presenta infatti tre alberi: quelli di trinchetto e maestra montati con vele quadre, quello di mezzana a vele auriche; presenta inoltre il bompresso. Veniva largamente utilizzato per scopi commerciali ma, grazie alla sua manovrabilit\u00e0 ed alle sue potenzialit\u00e0, poteva facilmente essere equipaggiato in modo tale da poter scortare convogli commerciali difendendoli dai frequenti attacchi dei pirati.\nPortata e stazza.\nIl brigantino a palo aveva generalmente una portata media di 600-2000 tonnellate, anche se i primi modelli, compresi quelli italiani, si limitavano a 200-300 t. In seguito per\u00f2, vista l'utilit\u00e0 di questa imbarcazione se ne aumentarono portata e stazza, tanto che intorno al 1870-1880, tutti i brigantini a palo erano dotati di una portata superiore alle 2000 tonnellate con una stazza compresa fra le 1000 e le 1400 t.\nIl brigantino a palo in legno (il cui uso inizi\u00f2 a decadere verso il 1900) pi\u00f9 grande in assoluto fu il Precursore, con una stazza pari a 1458 tonnellate.\nCuriosit\u00e0.\nNel romanzo di Joseph Conrad intitolato \"La linea d'ombra\" (1917), il veliero comandato dal protagonista \u00e8 l\"'Otago\", un brigantino a palo.\nIl marchio storico della pasta Agnesi, disegnato dall'esperto di marineria Francesco Ramelli, \u00e8 un brigantino a palo, veliero utilizzato frequentemente in Liguria per i viaggi verso il Mar d'Azov."}
{"id": "1857311", "revid": "71433", "url": "https://it.wikipedia.org/wiki?curid=1857311", "title": "On &amp; on", "text": ""}
{"id": "1857312", "revid": "483299", "url": "https://it.wikipedia.org/wiki?curid=1857312", "title": "Probal Dasgupta", "text": "Dal 2007 al 2013 \u00e8 stato presidente della Associazione Universale Esperanto.\nCarriera.\nLaureato in lingua bengalese presso l'Universit\u00e0 di New York, ha insegnato linguistica in tre universit\u00e0 indiane. Dal 2004 \u00e8 membro onorario della \"Linguistic Society of America\" (\"Societ\u00e0 linguistica degli Stati Uniti d'America\").\nDasgupta ha insegnato linguistica applicata presso l'universit\u00e0 di Hyderabad a partire dal 1989; fra il 2000 e il 2006 ha ivi diretto un programma di studio della lingua bengalese per studenti stranieri, particolarmente noto in patria per aver offerto per la prima volta a studenti europei e statunitensi la possibilit\u00e0 di accedere al mondo accademico indiano.\nDa agosto 2006 \u00e8 ricercatore presso l'istituto nazionale di statistica indiano, a Calcutta: si occupa di ricerche statistiche sul lessico.\nHa pubblicato pi\u00f9 di dieci libri e di trecento articoli in bengalese, inglese, francese ed esperanto.\nDi madrelingua bengalese, Dasgupta parla anche inglese, francese, tedesco, sanscrito ed esperanto.\nRuolo nel movimento esperantista.\nPrima della sua elezione a presidente dell'Associazione Universale Esperanto (UEA), Dasgupta era principalmente noto, nel movimento esperantista, come scrittore, traduttore e critico. Membro della Akademio de Esperanto dal 1983, ne divent\u00f2 vicepresidente nel 2001.\nGi\u00e0 all'et\u00e0 di 17 anni (1969-1970) intrattenne una corrispondenza con Kolomano Kalocsay, in cui i due affrontavano questioni di notevole complessit\u00e0 inerenti alla grammatica.\nInizi\u00f2 ad avere un ruolo attivo nel movimento esperantista a partire dal Congresso Universale di Esperanto del 1977, a Reykjav\u00edk. Fra l'ottobre 1977 e il gennaio 1979 rappresent\u00f2 l'UEA presso le Nazioni Unite; al termine del suo mandato, l'UEA stabil\u00ec un proprio ufficio a New York per poter coltivare pi\u00f9 attivamente i legami da lui intrapresi.\nDal 2007 guida la rivista letteraria \"Beletra Almanako\", assieme a Jorge Camacho ed Istv\u00e1n Ertl.\nNella primavera del 2007 si \u00e8 candidato per il posto di presidente dell'UEA, ed \u00e8 stato eletto durante il congresso universale di esperanto di quell'anno a Yokohama."}
{"id": "1857318", "revid": "580", "url": "https://it.wikipedia.org/wiki?curid=1857318", "title": "Aeroporto di Salerno-Costa d'Amalfi", "text": "Laeroporto di Salerno-Costa d'Amalfi \u00e8 un aeroporto italiano situato a a sud della citt\u00e0 di Salerno, lungo la Strada statale 18 Tirrena Inferiore, tra i comuni di Bellizzi e Pontecagnano Faiano.\nLa struttura \u00e8 dotata di una pista in asfalto lunga 1654 m e larga 45 m ed \u00e8 situata a 40 m s.l.m.. L'aeroporto \u00e8 gestito dalla Societ\u00e0 Gestione Servizi Aeroporti Campani S.P.A. e anche se \u00e8 uno degli aeroporti certificati Enac, \u00e8 utilizzato solo dall'aviazione generale, non essendovi presenti voli di linea commerciali.\nStoria.\nL'aeroporto nasce nel 1926 come campo di fortuna creato dal genio aeronautico, dal 1929 viene utilizzato dal 20\u00ba Stormo Aeroplani da Ricognizione comandato dal colonnello pilota Mario Martucci, al quale, dopo la sua morte avvenuta nel 1933, fu intitolato inizialmente lo scalo.\nRisale al 1933 l'istituzione della \"scuola provinciale di volo a vela\" destinata a diventare nel 1938 \"scuola nazionale di volo senza motore\". Dal 1940 al 1943 ospita la \"scuola di pilotaggio 1\u00ba periodo\" e negli stessi anni l'architetto Pier Luigi Nervi progetta gli hangar. Nel 1943 l'aeroporto \u00e8 dapprima oggetto di pesanti bombardamenti da parte degli alleati e poi tra il settembre e l'ottobre dello stesso anno, durante lo sbarco di Salerno, essendo l'aeroporto stesso un obiettivo primario, diviene teatro di violenti scontri tra questi e le forze tedesche del 64 Reg. Panzer che l'avevano occupato dopo l'Armistizio. \nNel 1946 viene istituito un servizio meteorologico, con relativa stazione affiliata all'organizzazione meteorologica mondiale, mentre risale al 1952 la fondazione dell\"Aero Club Salerno\", con primo avioraduno nel 1958. Nello stesso anno viene presentato uno schema di atto costitutivo per il \"consorzio per l'aeroporto di Pontecagnano\" (poi ufficializzato nel 1981).\nL'adeguamento del 2007.\nNel 2007 l'aeroporto \u00e8 stato adeguato per sviluppare il traffico civile su larga scala, con quattro banchi check-in, due aree di imbarco, nastri bagagli e sale d'aspetto. La pista, che dispone del sistema radiofaro VOR, di radioassistenza VDF e di un sistema luci e apparecchiature per semplificare le manovre di atterraggio, \u00e8 stata allungata per un totale di 1\u00a0654 m.\nI voli di linea sono iniziati nel 2008, con la compagnia VolaSalerno che ha operato dal 2 agosto 2008 al 18 dicembre 2008, seguita dal 27 luglio 2009 al 7 maggio 2010 dalla compagnia Air Dolomiti. Dal 1\u00ba dicembre 2010 al 23 marzo 2012 ha poi operato la compagnia Alitalia. Dal giugno 2012 a ottobre 2012 hanno operato le compagnie Skybridge AirOps, Air Dolomiti, Danube Wings.\nNel gennaio 2013 lo scalo \u00e8 stato inserito nel \"Piano Nazionale per lo Sviluppo Aeroportuale\" tra i 31 aeroporti di interesse nazionale. Nella primavera 2016 lo scalo \u00e8 stato utilizzato dalla Medavia per voli charter stagionali.\nLa nuova gestione.\nDal 1\u00ba novembre 2019 la Gesac, Societ\u00e0 di gestione dell\u2019Aeroporto Internazionale di Napoli Capodichino, entra ufficialmente nella gestione dello scalo salernitano, inglobando la societ\u00e0 Aeroporto di Salerno spa. L'accordo arriva dopo lunghi anni di trattative, e vari tentativi di concessioni ad altre realt\u00e0 private, sotto particolare impulso della nuova giunta regionale guidata da Vincenzo De Luca. Il piano prevede la nascita di un sistema aeroportuale integrato tra le due principali citt\u00e0 campane, con l'obiettivo di decongestionare l'Aeroporto di Napoli-Capodichino, oltre ad importanti investimenti dal punto di vista strutturale per adeguare il Salerno-Costa d'Amalfi e consentire di ospitare, entro il 2043, 5,5 milioni di passeggeri.\nMasterplan 2043.\nA luglio 2019 la regione Campania e Gesac presentano il piano di interventi per il nuovo scalo salernitano da realizzarsi entro il 2043, anno di scadenza della concessione. Gli interventi prevedono tra le varie cose: il prolungamento della pista, un nuovo terminal per l'aviazione generale, nuovi parcheggi e una nuova areo stazione progettata dallo studio napoletano GNOSIS. Opere complementari, realizzate dalla regione Campania, prevedono il prolungamento della metropolitana di Salerno con una stazione nelle immediate vicinanze dell'aeroporto e l'adeguamento delle infrastrutture viarie.\nIl 7 agosto 2019 \u00e8 pubblicato il bando inerente alla prima fase di lavori di ammodernamento, ampliamento e riqualificazione dell'intero aeroporto per un importo complessivo di 25 milioni di euro.\nTrasporti e collegamenti.\n\u00c8 possibile raggiungere l'aeroporto dall'Autostrada del Mediterraneo attraverso l'uscita Montecorvino Pugliano - Pontecagnano Sud, dalla Tangenziale di Salerno uscendo sulla SP 417 \"Aversana\" oppure dalla Strada statale 18 Tirrena Inferiore.\nAttualmente l'unico collegamento via autobus \u00e8 dato dalla linea n\u00ba 8 di Busitalia Campania, con ultima fermata a Battipaglia. La stessa cosa vale per il treno, la cui stazione di Pontecagnano, situata lungo la Ferrovia Tirrenica Meridionale, dista circa 7km dall'aeroporto.\n\u00c8 in corso di progettazione il prolungamento della metropolitana di Salerno, che servir\u00e0 direttamente l'aeroporto con una stazione da realizzarsi a ridosso del terminal."}
{"id": "1857319", "revid": "767487", "url": "https://it.wikipedia.org/wiki?curid=1857319", "title": "Grombalia", "text": "Grombalia (in arabo \u0642\u0631\u0645\u0628\u0627\u0644\u064a\u0629) \u00e8 una municipalit\u00e0 del governatorato di Nabeul, in Tunisia.\nLa citt\u00e0 si trova al centro della pianura omonima, all'estremit\u00e0 occidentale della penisola di Capo Bon, lungo la strada che va da Tunisi (distante circa 40 chilometri) a Susa.\nGrombalia fu capoluogo del governatorato di Capo Bon dal 25 settembre 1957 al 1\u00ba settembre 1964.\nIl nome della citt\u00e0 \u00e8 di origine latina (Columbaria), bench\u00e9 l'insediamento attuale abbia origini andaluse. Si conservano una porta monumentale e i resti di una fortezza bizantina del VI secolo.\nEconomia.\nL'economia locale si basa su colture agrumicole, uliveti e vigneti, la cui coltivazione \u00e8 favorita dalla fertilit\u00e0 dei terreni e dalla ricchezza di acque sotterranee.\nManifestazioni.\nOgni anno si tiene la tradizionale \"festa delle marionette\"."}
{"id": "1857320", "revid": "729019", "url": "https://it.wikipedia.org/wiki?curid=1857320", "title": "Battaglia del Br\u00e1vellir", "text": "La battaglia del Br\u00e1vellir o battaglia di Br\u00e5valla \u00e8 una battaglia leggendaria descritta nelle saghe norrene, secondo cui ebbe luogo nel Br\u00e1vellir tra Sigur\u00f0r Hringr, re di Svedesi e Geati Occidentali, e suo zio Harald Hildetand, re di Danesi e Geati Orientali.\nFonti.\nSi narra che questa battaglia ebbe luogo intorno alla met\u00e0 dell'VIII secolo ed \u00e8 raccontata in varie fonti, come le saghe norrene chiamate saga di Herv\u00f6r, saga di B\u00f3si e Herrau\u00f0r e S\u00f6gubrot, ma \u00e8 descritta molto estesamente nella cronaca danese chiamata \"Gesta Danorum\". Secondo il giornalista ed autore di best seller storici Herman Lindquist, la pietra runica di R\u00f6k parla di questa battaglia.\nCause.\nHarald aveva ereditato la Svezia dal suo nonno materno, Ivar Vidfamne, ma governava Danimarca e \u00d6sterg\u00f6tland, mentre il suo re vassallo Sigur\u00f0r Hringr regnava su Svezia e V\u00e4sterg\u00f6tland. Secondo la leggenda, Harald Hildetand cap\u00ec che stava diventando molto vecchio (150 anni) e avrebbe potuto morire di vecchiaia, senza perci\u00f2 andare nel Valhalla; dunque chiese a Sigurd se avrebbe voluto fargli lasciare questa vita gloriosamente in una grande battaglia.\nPreparativi.\nSecondo Saxo Grammaticus (l'autore delle \"Gesta Danorum\") entrambe le parti si prepararono per sette anni e raccolsero eserciti di 200.000 uomini ciascuno. Ad Harald si unirono eroi leggendari come Ubbe di Frisia, Uvle Brede, Are il Guercio, Dag il Grosso, Hroi Barbabianca e Hothbrodd l'Indomito, insieme a 300 skjaldm\u00f6 guidate da Hed, Visna e Hedbrog. Sigurd reclut\u00f2 gli eroi Starka\u00f0r, Egil il Calvo, Grette il Maligno (un norvegese), Blig Nasogrosso, Einar l'Obeso ed Erling il Serpente; altri famosi Svedesi erano Arwakki, Keklu-Karl, Krok il contadino, Gummi e Gunfast da Gislamark. Agli Svedesi si unirono grandi schiere di Norvegesi, Finnici, Estoni, uomini di Curlandia, Bjarmaland e Livonia, Sassoni, Angli, Frisoni, Irlandesi, Rus', eccetera. Intere foreste furono abbattute per costruire 3.000 navi da guerra per trasportare gli Svedesi; i Danesi di Harald avevano costruito cos\u00ec tante navi che si poteva attraversare a piedi l'\u00d8resund.\nLe cifre sono ovviamente esagerate, almeno dieci volte la realt\u00e0. Per paragonare le 3.000 navi svedesi con una cifra storica, le flotte di fyrd dei regni scandinavi dell'epoca vichinga contavano 300 navi ciascuna.\nLuogo dello scontro.\nLa \"Saga di Herv\u00f6r\" nomina come luogo dello scontro \"Br\u00e1velli \u00ed eystra Gautlandi\" (cio\u00e8 \"Br\u00e5valla in \u00d6sterg\u00f6tland\"), e nel \"S\u00f6gubrot\" si dice che la battaglia ebbe luogo a sud di Kolm\u00e5rden che separa Svealand da \u00d6sterg\u00f6tland, dove si trova Br\u00e5viken: \"... Kolmerkr, er skilr Sv\u00ed\u00fej\u00f3\u00f0 ok Eystra-Gautland ... sem heitir Br\u00e1v\u00edk\"; Saxo termina il suo racconto dicendo \"e cos\u00ec termina la battaglia di Br\u00e5vik\". La maggior parte degli storici ritiene che la battaglia abbia avuto luogo presso Br\u00e5viken, ma nel XVII secolo sembra che qualcuno sostenne che la battaglia si svolse in Sm\u00e5land presso il Lago \u00c5snen:\nLa battaglia.\nLa storia narrata nelle \"Gesta Danorum\" e nel \"S\u00f6gubrot\" \u00e8 essenzialmente la stessa.\nAll'inizio i due eserciti combatterono tutti insieme, ma dopo un po' Ubbe fu al centro dell'attenzione; uccise prima Ragnvald il Saggio Consigliere, poi il campione Tryggvi e tre principi svedesi della casa reale. Umiliato, re Sigur\u00f0r Hringr gli mand\u00f2 contro Starka\u00f0r che riusc\u00ec a ferire Ubbe ma fu egli stesso ferito anche pi\u00f9 gravemente. Poi Ubbe uccise Agnar, prese la spada con entrambe le mani e si apr\u00ec un varco attraverso i nemici svedesi, finch\u00e9 cadde trafitto dalle frecce degli arcieri del Telemark. Poi la skjaldm\u00f6 Veborg uccise il campione Soti e riusc\u00ec a ferire ulteriormente Starka\u00f0r. Furioso, Starka\u00f0r penetr\u00f2 nell'esercito danese uccidendo tutti i guerrieri intorno a lui e tagli\u00f2 il braccio della skjaldm\u00f6 Visna, che guidava l'insegna danese; poi Starka\u00f0r continu\u00f2 ed uccise i campioni Brai, Grepi, Gamli e Haki. Quando Harald ebbe osservato queste gesta eroiche, stette in ginocchio sul suo carro con una spada per mano ed uccise un sacco di guerrieri sia alla sua destra che alla sua sinistra. Dopo un po', l'intendente di Harald, Bruni, ritenne che il suo signore avesse accumulato abbastanza gloria e spacc\u00f2 il cranio del re con una mazza.\nEsito.\nSigurd vinse la battaglia e divenne il sovrano di tutta la Svezia e la Danimarca; nella battaglia morirono 40.000 soldati.\nStoricit\u00e0.\nLa storicit\u00e0 della battaglia ebbe varie conferme e smentite negli ultimi due secoli a seconda di quale fosse l'opinione prevalente presso gli storici scandinavi. Nel 1925 l'archeologo svedese Birger Nerman riassunse gli alti e i bassi delle opinioni sulla sua storicit\u00e0:\nNel 1990, l'enciclopedia svedese \"Nationalencyklopedin\" tent\u00f2 di chiudere il dibattito asserendo che la storicit\u00e0 della battaglia \u00e8 impossibile da verificare:"}
{"id": "1857321", "revid": "830939", "url": "https://it.wikipedia.org/wiki?curid=1857321", "title": "Cius", "text": ""}
{"id": "1857324", "revid": "114325", "url": "https://it.wikipedia.org/wiki?curid=1857324", "title": "Battaglia di Br\u00e1vellir", "text": ""}
{"id": "1857325", "revid": "287204", "url": "https://it.wikipedia.org/wiki?curid=1857325", "title": "Battaglia del Bravellir", "text": ""}
{"id": "1857326", "revid": "712828", "url": "https://it.wikipedia.org/wiki?curid=1857326", "title": "Cavaliere del Teschio", "text": ""}
{"id": "1857329", "revid": "287204", "url": "https://it.wikipedia.org/wiki?curid=1857329", "title": "Battaglia di Bravellir", "text": ""}
{"id": "1857330", "revid": "114325", "url": "https://it.wikipedia.org/wiki?curid=1857330", "title": "Battaglia di Br\u00e5valla", "text": ""}
{"id": "1857331", "revid": "114325", "url": "https://it.wikipedia.org/wiki?curid=1857331", "title": "Battaglia di Bravalla", "text": ""}
{"id": "1857332", "revid": "19933", "url": "https://it.wikipedia.org/wiki?curid=1857332", "title": "Pessinus", "text": ""}
{"id": "1857334", "revid": "6923", "url": "https://it.wikipedia.org/wiki?curid=1857334", "title": "Cirsium heterophyllum", "text": "Il cardo tagliente (nome scientifico Cirsium heterophyllum ) \u00e8 una pianta montana erbacea angiosperma dicotiledone e perenne, appartenente alla famiglia delle Asteraceae. In alcune checklist questa pianta viene chiamata anche \"Cirsium helenioides\" , nominativo considerato ora nella maggioranza dei casi un sinonimo.\nEtimologia.\nIl nome del genere (cirsium) deriva dalla parola greca \"kirsos\" = varice; da questa radice deriva poi la denominazione \"Kirsion\", un vocabolo che sembra servisse ad identificare una pianta usata per curare questo tipo di malattia. Da \"kirsion\" in tempi moderni il botanico francese Tournefort (1656 - 708) deriv\u00f2 il nome \"Cirsium\" dell'attuale genere.\nIl nome italiano \u201ccardo\u201d \u00e8 abbastanza generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nL'epiteto specifico (\"heterophyllum\" = \"hetero\" (diverso) + \"phyllum\" (foglia)) deriva dal fatto che a volte sulla stessa pianta si trovano foglie a forma diversa (indivise e divise). L'altro nome specifico usato frequentemente per questa pianta (\"helenioides\"), deriva dal personaggio greco di Elena: il mito racconta che questi fiori sarebbero nati dalla lacrime di Elena quando venne rapita.\nDescrizione.\nLa pianta \u00e8 del tipo erbaceo - perenne e pu\u00f2 raggiungere un'altezza di 40 \u2013 60\u00a0cm (ma a volte supera il metro). La forma biologica della specie \u00e8 emicriptofita scaposa (\"H scap\"); sono piante perennanti per mezzo di gemme poste al suolo e con fusto allungato ed eretto con poche foglie (non cespuglioso).\nRadici.\nRadici secondarie da rizoma.\nFoglie.\nLe foglie sono sessili, amplessicauli e biauricolate (con due orecchiette arrotondate ai lati del picciolo se presente); la forma \u00e8 lanceolata; la lamina superiore \u00e8 verde chiaro, quella inferiore \u00e8 aracnoideo\u2013tomentosa, mentre il margine \u00e8 finemente dentato (quasi spinescente). Quelle cauline sono progressivamente ridotte mentre quelle inferiori sono picciolate. Le foglie basali a volte sono divise in lobi regolari. Dimensioni delle foglie inferiori: larghezza 5 \u2013 7\u00a0cm; lunghezza 20 \u2013 25\u00a0cm.\nInfiorescenza.\nL'infiorescenza \u00e8 formata da pochi capolini isolati (1 - 4) posti all'apice dei fusti. Il capolino, come in tutte le Asteraceae, \u00e8 formato da un involucro composto da squame al cui interno un ricettacolo fa da base ai fiori. L'involucro \u00e8 piriforme (a forma di fiamma), mentre le squame inferiori sono lanceolate, quelle superiori sono lineari; le squame hanno un colore sfumato dal verde scuro (quasi marrone) della base al porporino dell'apice che \u00e8 provvisto di una callo lineare. Diametro del capolino: 3 \u2013 4\u00a0cm. Dimensione dell'involucro: larghezza 2\u00a0cm; lunghezza 3\u00a0cm. Dimensione delle squame inferiori: larghezza 2\u00a0mm, lunghezza 9\u00a0mm; superiori: 1,5\u00a0mm, lunghezza 20 \u2013 25\u00a0mm.\nFiori.\nI fiori del capolino sono tutti tubulosi (il tipo ligulato, presente nella maggioranza delle Asteraceae, qui \u00e8 assente), sono inoltre ermafroditi, tetraciclici (ossia sono presenti 4 verticilli: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nI frutti sono del tipo achenio con pappo terminale setoloso\u00a0\u2013 biancastro; le setole sono concresciute alla base. Dimensione del frutto 4\u00a0mm (senza pappo); dimensioni del pappo 25\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Calthion palustris\" \u00e8 relativa alle praterie (eutrofiche, falciate e pascolate) su terreni umidi (spesso inondati) con presenza soprattutto di comunit\u00e0 megaforbie igrofile (con dominanza di alte erbe a foglia larga). Areali tipici sono le pianure alluvionali o nei pressi delle sorgenti. I bioclimi (o termoptipi) variano da meso- a orotemperato inferiore. La distribuzione della cenosi \u00e8 soprattutto centro-europea: area atlantica e subatlantica dell\u2019Europea temperata e area alpina e caucasica nell\u2019area mediterranea occidentale.\nSpecie presenti nell'associazione: \"Filipendula ulmaria\", \"Carex acutiformis\", \"Carex elata\", \"Scirpus sylvaticus\", \"Caltha palustris\", \"Lysimachia vulgaris\", \"Equisetum palustre\", \"Chaerophyllum hirsutum\", \"Epilobium hirsutum\", \"Galium palustre\", \"Deschampsia cespitosa\", \"Cirsium palustre\", \"Juncus effusus\", \"Juncus conglomeratus\", \"Angelica sylvestris\", \"Lythrum salicaria\", \"Valeriana officinalis\", \"Selinum carvifolia\", \"Valeriana dioica\", \"Poa palustris\", \"Poa trivialis\", \"Ranunculus repens\", \"Cirsium oleraceum\", \"Cirsium rivulare\", \"Crepis paludosa\", \"Geum rivale\", \"Cirsium heterophyllum\" e \"Myosotis palustris\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia Carduoideae. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cirsium\" elenca 435 specie con una distribuzione cosmopolita, 35 delle quali sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Carduus\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo (\u00e8 stato l'ultimo a separarsi).\nIl genere \"Cirsium\" spesso viene botanicamente \u201cconfuso\u201d con altri generi come quello del \"Carduus\" o \"Cnicus\" (e di altri ancora). Le specie del primo genere ad esempio sono molto simili a quelle del \"Cirsium\", anche se una certa distinzione \u00e8 possibile servendosi dell'aspetto del pappo (in \"Cirsium\" \u00e8 formato da setole piumose; mentre in \"Carduus\" \u00e8 composto da pagliette denticolate scabre).\nIl genere \"Cirsium\" appartiene alla trib\u00f9 delle Cardueae (da alcuni autori indicata come Cynareae), trib\u00f9 che il Sistema Cronquist assegna alla sottofamiglia Cichorioideae e che invece la moderna classificazione APG colloca nella sottofamiglia Carduoideae..\nIl numero cromosomico del \"C. heterophyllum\" e: 2n = 34.\nIl basionimo per questa specie \u00e8: \"Carduus helenioides\" .\nI caratteri distintivi di questa specie nell'ambito del genere sono: \nQuesti caratteri sono pi\u00f9 o meno condivisi con le seguenti specie (tra parentesi sono indicati alcuni caratteri distintivi della specie):\nVariabilit\u00e0.\nLa specie si presenta abbastanza frequentemente con delle variet\u00e0, come in tutto il genere \"Cirsium\". Queste si manifestano soprattutto nelle foglie che passano dal margine intero (o appena dentellato) a incisioni pi\u00f9 o meno profonde fino a diventare chiaramente di forma pennatosetta. I due tipi di foglia spesso sono presenti nella stessa pianta che risulta veramente \u201ceterofilla\u201d.\nIbridi.\nNell'elenco seguente sono indicati alcuni ibridi intraspecifici:\nSinonimi.\nLa specie \"Cirsium heterophyllum\" in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nAnticamente gli infusi di questa pianta erano consigliati contro la malinconia e tristezza: si credeva che le foglie contenessero delle sostante euforiche (questa notizia si ricava dagli scritti di Dioscoride), infatti i capolini solitari e un po' penduli, per gli antichi, erano indicatori di stati d'animo malinconici e tristi e per gli erboristi di quel tempo, sulla base della legge della \u201cdottrina dei segni\u201d, erano convinti che la pianta portasse dei rimedi contro questi stati d'animo.\nAltre notizie.\nIl Cirsio falso elenio in altre lingue viene chiamata nei seguenti modi:"}
{"id": "1857339", "revid": "124720878", "url": "https://it.wikipedia.org/wiki?curid=1857339", "title": "Carlo Gonzaga", "text": "Biografia.\nAlla morte del padre Gianfrancesco, suo fratello Ludovico II divenne il secondo marchese di Mantova e a Carlo toccarono le terre di Luzzara, Sabbioneta, Bozzolo, San Martino dall'Argine, Gazzuolo, Viadana, Suzzara, Gonzaga, Reggiolo, Isola Dovarese e Rivarolo. All'interno della famiglia Gonzaga non erano rare le lotte intestine tra parenti e Carlo e Ludovico non fecero eccezione. Fu educato alla celebre scuola Ca' Zoiosa di Vittorino da Feltre e fu armato cavaliere dall'imperatore Sigismondo d'Ungheria, nel 1436 Gianfrancesco nomin\u00f2 suo erede Carlo e non Ludovico cambiando poi nuovamente idea nel 1444 dopo essersi riappacificato col suo primogenito. I due fratelli si trovarono per\u00f2 nuovamente in conflitto nel 1444 e a Carlo vennero tolte signorie e privilegi. Riusciva comunque a vivere prestando servizio come capitano di ventura: partecip\u00f2 dunque a numerose battaglie.\nIn virt\u00f9 dei servigi resi agli Sforza, venne nominato nel 1448 podest\u00e0 di Asola. Carlo per\u00f2 bramava di togliere la signoria di Milano agli stessi Sforza. Cerc\u00f2 quindi di innescare una lotta tra i guelfi e i ghibellini milanesi per ribaltare il governo. Con il suo tradimento per\u00f2 provoc\u00f2 soltanto la diffidenza della Repubblica Ambrosiana e il suo piano fallisce.\nNel 1453 cerc\u00f2 di riprendersi con le armi i beni toltigli dal fratello ma viene sconfitto a Villabona. L'anno dopo, con la pace di Lodi, riusc\u00ec a recuperarli.\nCarlo si spos\u00f2 due volte. Il primo matrimonio sanc\u00ec l'alleanza dei Gonzaga con Niccol\u00f2 III d'Este, signore di Ferrara, Modena e Reggio di cui Carlo spos\u00f2 la figlia Lucia d'Este (1419-1437). La giovane era una delle due figlie che Niccol\u00f2 III ebbe dalla seconda moglie Parisina Malatesta, fatta decapitare in quanto amante del figliastro Ugo d'Este, anch'egli condannato a morte. Le nozze avvennero nel 1437 ma pochi mesi dopo, il 28 giugno, la sposa mor\u00ec.\nIl secondo matrimonio avvenne nel 1445 con Ringarda Manfredi, figlia di Guidantonio Manfredi, Signore di Faenza.\nMor\u00ec a Ferrara nel 1456 e volle essere sepolto nel Santuario delle Grazie presso Mantova.\nDiscendenza.\nDal matrimonio con Ringarda nacque una figlia, ma altre fonti la riportano come illegittima:\nDalle amanti ebbe inoltre sicuramente tre figli:\nSecondo altre fonti, da Rengarda di Guido Manfredi ebbe l'unico figlio maschio legittimo, Ugolotto, suo erede nel feudo di Luzzara e probabilmente tre femmine: Paola, Cecilia (sposatasi con Edoardo conte d'Arco) e Gentile. Carlo Gonzaga aveva avuto anche, da una Dionisia di cui si ignora il casato, un figlio naturale, Evangelista."}
{"id": "1857340", "revid": "1543377", "url": "https://it.wikipedia.org/wiki?curid=1857340", "title": "Coppa Bruno Carotti", "text": "La Coppa Bruno Carotti o Rieti-Terminillo \u00e8 una cronoscalata automobilistica, che si svolge sulla strada statale 4 bis che collega Rieti al monte Terminillo. Organizzata dall'ACI di Rieti, \u00e8 valida per il campionato Italiano Velocit\u00e0 Montagna e per il campionato europeo della stessa specialit\u00e0.\nIl nome della coppa \u00e8 dedicato al pilota reatino Bruno Carotti, morto nel settembre 1950 mentre disputava una gara su quel percorso.\nPercorso.\nLa partenza \u00e8 posta in localit\u00e0 Lisciano (al km 5,400 della Strada statale 4 bis del Terminillo) l'arrivo \u00e8 situato al km 20,500 della stessa strada in localit\u00e0 Campoforogna.\nI 15\u00a0km del tracciato si sviluppano lungo un dislivello di 1125 metri per una pendenza media dell'8%.\nLe caratteristiche della strada (tratti a forte pendenza intervallati da tratti medio veloci, quattro tornanti e due chicane) rendono il percorso tra i pi\u00f9 veloci e selettivi d'Europa.\nStoria.\nLa nascita della competizione (1966-1975).\nGi\u00e0 nella prima met\u00e0 del XX secolo erano state organizzate manifestazioni motoristiche lungo la strada del Monte Terminillo; ad esempio nel 1939 si svolse una gara di velocit\u00e0 valida come eliminatoria del \"Volante d'Argento\".\nLa prima edizione della gara, organizzata dall'Automobil Club di Rieti, fu inserita nel calendario nazionale il primo fine settimana del mese di ottobre del 1966 e fu vinta dal fiorentino Romano Martini in arte \"Sangryl\u00e0\". Il toscano vinse a bordo di un'Alfa Romeo TZ1 giungendo in vetta col tempo di 8'10\" alla media di 110 km/h, sul podio i piloti della scuderia Sagittario, Marignani e Barbaduscia. L'anno successivo, 1967, fu la volta di Gano con la sua Porsche Carrera 6 chiuse la gara in 7'50\" stabilendo cos\u00ec il nuovo record della corsa.\nLa Coppa Carotti cominci\u00f2 a vedere il meglio della specialit\u00e0 nel giugno del 1968. Per la\nterza edizione scesero in pista i migliori piloti Italiani, partecipanti al Campionato Italiano Velocit\u00e0 Salita. Vinse Franco Pilone, il pilota preferito da Carlo Abarth che trionf\u00f2 al volante di una Porsche Carrera 6 in 7'47\" abbassando di tre secondi il precedente record e lasciandosi tranquillamente alle spalle il toscano \u201cRiccardone\u201d, al secolo Carlo Benelli, titolare della Superiride, uno dei migliori interpreti dell'Alfa Romeo Gta. Nel gruppo 2 classe 500 la signorina Liliana de Menna stup\u00ec tutti vincendo una classe affollata da 13 concorrenti e stabilendo il record in 10'36\u201d 6.\nNel 1969 Pilone biss\u00f2 il successo al volante di una Fiat Abarth 2000, arrivando in cima con il tempo di 7'12\" e ritoccando di ben 35 secondi il record dell'anno prima. Dietro di lui il futuro campione Domenico Scola che giunse alle sue spalle con tre secondi di ritardo.\nNel 1970 per la quinta edizione ci furono dei problemi e non tutti i big di allora presero parte alla corsa. Niente Pilone, Scola e Riccardone. Vinse Giuseppe Marotta a bordo di un'Alfa Romeo Gta con il tempo di 8'05\". L'anno appresso, e siamo nel 1971, tornarono i campioni. Torna Franco Pilone che vinse al volante di una Fiat Abarth affidatagli da Abarth in persona, tagliando il traguardo il 6'41\" alla media di oltre 130\u00a0km/h.\nL'edizione del 1972 segn\u00f2 l'esordio nella corsa di Mauro Nesti che diventer\u00e0 l'uomo simbolo della cronoscalata reatina. Nesti, che ha poco meno di trent'anni, complet\u00f2 il percorso in 6'29\" con una Chewron B21 lasciandosi alle spalle Pilone e il suo record. L'anno successivo Nesti vol\u00f2 sul Terminillo con una March BMW con il tempo straordinario di 6'19\" alla media di oltre 140\u00a0km/h. Nel 1974 \u00e8 sempre lui a comandare. Stavolta, per\u00f2, al volante di una Lola BMW T294 non riusc\u00ec a ritoccare alcun record.\nIl salto qualitativo della validit\u00e0 europea (1975-1981).\nNel 1975 giunse finalmente la validit\u00e0 europea. L'edizione fu nobilitata dalla presenza di molte vetture competitive, tra le quali la sibilante Porsche 908/4 turbo iscritta dalla scuderia Nettuno per il tedesco Jost. Il grande favorito Mauro Nesti, che quell'anno si laure\u00f2 Campione d'Europa, fu sorprendentemente battuto transalpino Michei Pignard, che a bordo di una bianca March BMW 75/S distacc\u00f2 Nesti di quasi due secondi giungendo a Campoforogna in 6'13\" alla media di 143,4 km/h. L'anno successivo, Nesti risal\u00ec sul gradino pi\u00f9 alto per il suo quarto successo in cinque partecipazioni, ma la sua fiammante Chewron Cosworth non gli consent\u00ec di riprendersi il record, anche se si consol\u00f2 laureandosi nuovamente campione d'Europa a fine anno.\nIl 1976 segn\u00f2 il salto qualitativo a livello di organizzazione: 90 commissari di percorso, dislocati su 45 posizioni fisse, dotati di radiotelefoni, assicurano ai concorrenti una protezione riscontrabile solo nei circuiti fissi.\nNel 1977 la corsa chiam\u00f2 a s\u00e9 solo gli italiani impegnati nel campionato tricolore e senza i mostri sacri fu una passeggiata per Gianni Varese che con l'Osella BMW sal\u00ec sul Terminillo in 6 minuti e 25 secondi. Dietro di lui Domenico Scola che per vincere la Coppa Carotti ha dovuto aspettare ben trentasei anni. Nel 1978, per l'edizione numero tredici, tornarono i campioni. A vincere fu Nesti che con la sua Lola BMW mise in riga il francese Pignard, chiudendo in 6 minuti e 6 secondi, e frantumando il record firmato tre anni prima dal francese, alla media di quasi 150 km/h.\nL'edizione del 1979 fu sottotono rispetto alle precedenti: mancavano i grandi della specialit\u00e0, impegnati nel rush finale dell'Europeo, che quell'anno non si svolse a Rieti. A darsi battaglia ci pensarono i tanti italiani ed in particolar modo una nutrita schiera di piloti reatini. Vinse Mario Casciaro che chiuse la sua gara col tempo di 6'26\" a bordo di una Osella PA6 motorizzata BMW.\nNel 1980 per la quindicesima edizione si torn\u00f2 alla validit\u00e0 europea. Fu una delle migliori corse andate in scena fino a quel momento. Tutti aspettavano con ansia il duello tra Michael Pignard e Mauro Nesti che non delusero le aspettative dei quasi 15.000 spettatori presenti lungo tutto il tracciato. Nesti tagli\u00f2 il traguardo in un ottimo 6'10\" ma Pignard lo super\u00f2 con 6'6\" e 74 centesimi riuscendo per soli 19 centesimi a battere il record che Nesti deteneva dal '78. Per Pignard, fino a quel momento unico straniero a vincere la Carotti, fu il secondo successo sul Terminillo che gli consent\u00ec di laurearsi campione d'Europa.\nIl dominio di Nesti (1981-1992).\nIntanto l'evoluzione dei motori proseguiva a ritmo serrato e nel 1981 Mauro Nesti si present\u00f2 alla partenza con una fiammante Osella PA8 BMW. Non c'\u00e8 pi\u00f9 Pignard e il toscano torna alla\nvittoria sulla \"sua\" montagna, con il tempo di 6'08\". Per altri cinque anni, fino al 1986, Mauro Nesti diventa il padrone assoluto dominando sei edizioni consecutive della Coppa Carotti, abbassando il record sino a 6'02\"5 con 149\u00a0km/h di media.\nLa XIX edizione 1984 vide infrangersi la barriera dei 6 minuti: Mauro Nesti impieg\u00f2 5'58\u201d 39 (con una media superiore al 150 all'ora) per coprire i 15,100\u00a0km che separano la colonna di lisciano dall'arrivo. Dietro di lui si piazzano Casciaro, il tedesco Stenger e Baribbi che pur disponendo della stessa vettura di Nesti non riusc\u00ec ad andare oltre la quarta posizione. Il dominio continu\u00f2 anche nel 1985 quando a bordo dell'Osella PA9 Bmw si aggiudic\u00f2 la ventesima edizione abbassando ancora il suo record sino a 5 minuti, 56 secondi e 86 centesimi. Per Nesti si tratt\u00f2 della\ndecima vittoria su quattordici partecipazioni.\nNel 1986 Nesti conquista la sesta vittoria di fila che lo consacra il pi\u00f9 forte.\nUn monologo che il pilota toscano chiude con il tempo di 6'03\" dietro di lui ancora Baribbi e\nStenger. Nell'edizione numero 22, anno 1987, dopo 16 anni torna alla vittoria il redivivo Franco Pilone con l'Osella Bmw. La gara era valida per il solo campionato italiano e la quarta vittoria personale di Pilone, con un modesto 6'34\", riporta sulla Terra i concorrenti.\nNel 1988 la corsa torna ad essere valida per l'Europeo. La vittoria va ancora a Mauro Nesti che chiude la gara in 6' netti, ma l'idolo del pubblico fu lo spagnolo Andres Vilarino che pur classificandosi al terzo posto, a bordo della sua Lola Repsol entusiasm\u00f2 il pubblico. Secondo si piazz\u00f2 ancora una volta Baribbi.\nNel 1989 fu la pioggia la vera protagonista della corsa. Gara valida per il campionato italiano che vede trionfare Maurizio Iacoangeli con l'Alfa Romeo 75. Alle sue spalle giunge il reatino Claudio Giobbi che qualche anno pi\u00f9 tardi diventer\u00e0 campione d'Italia. Nel 1990 la Coppa Carotti festeggi\u00f2 i suoi venticinque anni con la tredicesima vittoria di Mauro Nesti che scal\u00f2 il Terminillo in 6 minuti e 4 secondi.\nL'anno successivo Nesti si trov\u00f2 a dividere il ruolo di favorito con lo spagnolo Egozgue. Il duello termin\u00f2 in favore dell'italiano che oltre alla vittoria batte ancora il suo record,\nche durava da sei anni: 5'55\"81. Secondo Egozkue che salir\u00e0 alla ribalta negli anni successivi, terzo ancora Baribbi.\nQuesta fu la quattordicesima e ultima vittoria di Mauro Nesti, a cui seguirono tre\nsecondi posti prima dell'addio alle corse.\nIrlando, l'erede di Nesti (1992-2000).\nNel 1992, finita l'era di Nesti inizi\u00f2 quella del pugliese Pasquale Irlando che in quell'anno vince la sua prima Coppa Carotti al volante di un Osella Bmw, migliorando il record del tracciato con 5'55\"26 che per\u00f2 durer\u00e0 soltanto una stagione.\nNel 1993 fu lo spagnolo Francisco (detto \"Pablo\") Egozkue ad aggiungere il suo nome nell'Albo d'oro della corsa che fino a quel momento vedeva in Pignard l'unico straniero ad aver trionfato sul Terminillo. Egozkue oltre a vincere ed allineare dietro di lui l'andorrano Joan Vinyes Dabad e l'inossidabile Nesti, segn\u00f2 il nuovo record fermando il cronometro sul tempo di 5'52\"61 tre secondi meglio di quello di Irlando. Al termine di quel campionato, Egozgue port\u00f2 a casa anche il titolo europeo. Lo spagnolo si ripet\u00e9 l'anno dopo, nel 1994. Alle sue spalle giunsero ancora una volta Dabad e l'emergente Fabio Danti.\nNel 1995 i favoriti erano il tedesco Faustmann, Irlando, Savoldi, Regosa e Faggioli. Faustmann domina le prove libere ma in gara deve arrendersi a Irlando che torna al trionfo con la nuovissima Osella PA20 e demolisce il record di Egozgue con il tempo di 5'47\"59 alla media di 156\u00a0km/h. Nesti, che ancora non ne vuole sapere di smettere, arriva secondo mentre Faustmann si piazza terzo.\nNel 1996 Irlando arriva alla Carotti da detentore del titolo continentale e di numerosi record sui tracciati. Lo sfidante principale \u00e8 Mirko Savoldi, che ingaggia con Irlando un duello a distanza. Irlando per\u00f2 non ha problemi a confermarsi campione, migliorando il suo stesso record di 40 centesimi. Savoldi si deve accontentare del secondo posto mentre al terzo giunge ancora il tedesco Faustmann.\nSavoldi si riscatta l'anno dopo: Irlando non va oltre il quarto posto, e il pilota della Lucchini BMW vince la sua prima Carotti portando il record a 5'41\"94. Al secondo posto giunge Ricky, terza posizione, ancora una volta per Faustmann. Nel 1998 Irlando si riprese il trono nonostante la pioggia che cadde solo nella seconda met\u00e0 del tracciato. Dietro di lui giunse Nesti, mentre sul gradino pi\u00f9 basso del podio si piazza \"l'armadio altoatesino\" Franz Tschager.\nLa trentaquattresima edizione, 1999, fu una delle pi\u00f9 spettacolari della storia. Pasquale Irlando all'apice della sua carriera, arriv\u00f2 al Terminillo da grande favorito. A sfidarlo per la vittoria della Carotti e del titolo europeo era Tschager.\nL'altoatesino sfil\u00f2 sotto lo striscione dell'arrivo con il tempo record di 5'40\"20\nma Irlando, nonostante una sbandata in prossimit\u00e0 della curva del Villaggio dove urt\u00f2 il guard rail con il flap della ruota anteriore destra, riusc\u00ec a fermare il cronometro sul tempo di 5'37\"97 alla media di quasi 160\u00a0km/h.\nLa Gara alla luce delle nuove norme sulla sicurezza (2000-2009).\nNel corso dell'anno 2000 il mondo delle cronoscalate fu turbato dalle morti di due piloti: Fabio Danti (incidente mortale nella Caprino-Spiazzi) e Amodio. La CSAI brancola nel buio e le regole si fanno severe, manca per\u00f2 il buon senso: alle nuove regole per i prototipi si affiancano rigide imposizioni per strade che mai potranno diventare circuiti. Il percorso della Carotti si presenta con la doppia lama nei guard rail lungo tutti i 15\u00a0km (enorme sforzo da parte delle amministrazioni locali) e intervallato da 4 chicanes. Irlando, con il tempo di 5'52\"37, firm\u00f2 il suo sesto successo nella Carotti e Tschager Cinelli chiudono alle sue spalle.\nL'edizione numero 36 del 2001, nonostante l'ammutinamento dei prototipi (solo 4 vetture sport presero il via) si concluse regolarmente. Vincitore Domenico Scola, il leggendario \"Don Mim\u00ec\", che alla veneranda et\u00e0 di 71 anni (che avrebbe compiuto a novembre di quell'anno) e con ben 32 partecipazioni alle spalle, concluse la Rieti Terminillo (divisa in due manche, amputata della parte pi\u00f9 veloce del percorso e con 4 chicanes) con il tempo totale 7'49.86; con lui sul podio Fabrizio Peroni e Roberto Di Giuseppe.\nA inizio 2002 sembr\u00f2 che la Carotti dovesse perdere la validit\u00e0 europea forse in favore di un'altra corsa italiana. L'impegno degli organizzatori, in questo affiancato dalla ferrea volont\u00e0 delle amministrazioni cittadine, riusc\u00ec per\u00f2 a salvare la corsa e cos\u00ec nel 2002 fu Franz Tschager, dominatore incontrastato delle ultime tre edizioni del campionato\neuropeo, a vincere la corsa con il tempo di 5'50.40, lasciando a Regosa e Kramsky gli altri due gradini del podio. Da ricordare la prestazione di Alessandro Gabrielli, primo arrivato tra le vetture stradali a bordo di un'Audi A4 ST con un tempo di 6'54.760, che gli valse il 14\u00ba posto nella classifica assoluta.\nNel 2003, per l'edizione numero trentotto, la lotta per la vittoria fu un affare fra due giovani emergenti: Simone Faggioli e Denny Zardo. Un testa a testa vinto alla fine\nda Faggioli con il tempo di 5'45'\u201950, con l'Osella PA20/S, lasciando a Zardo un secondo di rabbia e di distacco. Faggioli si ripet\u00e9 anche l'anno seguente con 6'02\", tempo modesto ma comunque di tutto rispetto.\nNel 2005 torn\u00f2 la sfida tra Zardo e Faggioli che alla Coppa Carotti dovevano trovare i punti necessari alla conquista del Campionato Italiano. Faggioli dopo poche curve sbanda e finisce la sua corsa contro una parete di roccia dove, oltre alla gara, s'infrange il sogno di riconquistare il Campionato. Zardo non si lascia scappare l'occasione, arriva al Terminillo in 6'01\"84 aggiudicandosi la Coppa Carotti e, alla fine, anche il tricolore. Da registrare due debutti sul tracciato reatino: quello di una monoposto di F.3000, guidata da Renzo Napione; e quello del pilota tedesco Joerg Weidinger, che a bordo di una BMW M3 E36 complet\u00f2 la salita in 7'10.04, e che nel biennio 2005-2006 avrebbe vinto il campionato europeo della montagna nella categoria delle vetture di produzione.\nQuella del 2006 pu\u00f2 essere considerata per certi versi un'edizione sottotono. Le prove del sabato vennero dominate dalla Lola di F.3000 di Giulio Regosa, che nella seconda manche fu l'unico a scendere sotto i 6 minuti, con un tempo di 5'58.90. La gara venne interrotta dalla pioggia, cominciata a cadere quando le monoposto ed alcuni prototipi (tra cui quello di Simone Faggioli) non erano ancora partite. Questa interruzione consent\u00ec a Pasquale Irlando, salito con il numero di gara 444 a bordo di una Osella Pa21 e plurivincitore della Coppa Carotti, di tornare alla vittoria con il tempo di 6'04\"62.\nLe prestazioni di due piloti tedeschi meritano sicuramente una menzione: quelle di Georg Plasa e Joerg Weidinger. Plasa, al debutto sul tracciato del Terminillo ed iscritto nella categoria E1 FIA con la sua BMW 320 motorizzata con un V8 Judd da oltre 500 CV, si classific\u00f2 secondo assoluto, a poco pi\u00f9 di 10 secondi dal vincitore, con un tempo di 6'14.72; nelle prove aveva esordito con un tempo di 6'40.72 cui era seguito, nella seconda manche, un tempo di 6'25.75. L'altro tedesco, Weidinger, alla sua seconda esperienza al Terminillo (aveva debuttato l'anno precedente) ed iscritto nel Gruppo N con una BMW M3 E36, port\u00f2 il suo record personale a 7'05.16, che gli valse la vittoria nel Gruppo N e la 19\u00aa posizione nella classifica assoluta.\nIl 2007 vide il record di iscrizioni, oltre 280 con oltre 20 Formula, oltre alla presenza di campioni come lo spagnolo Ander Vilarino ed il tedesco George Plasa. A vincere \u00e8 stato proprio il fortissimo Ander Vilarino, che l'8 luglio, al debutto assoluto sul tracciato del Terminillo, scal\u00f2 il Terminillo a bordo di una Reynard col tempo record di 5'31.02.\nL'edizione 2008 ha visto sul primo gradino del podio Denny Zardo che a bordo di una REYNARD V8 F. NIPPON ha fermato il cronometro su 5'34.006. Secondo a soli 2.886 sec. Simone Faggioli su Osella PA 27, al terzo posto, distaccato di 12.455 secondi, il pilota trentino Christian Merli su LOLA ZYTEK B99/50.\nL'edizione 2009, svoltasi alla fine di giugno (27-28 giugno) e caratterizzata dalla pioggia e dal freddo nel sabato di prove, \u00e8 stata letteralmente dominata da Simone Faggioli. Il pilota toscano, a bordo della nuova Osella Fa30 con motore Zytek 3000\u00a0cm\u00b3, ha portato il record del tracciato reatino ad uno strabiliante 5'23.812 (166.7\u00a0km/h di media), infliggendo a David Baldi, secondo arrivato anche lui su Osella Fa30 3000\u00a0cm\u00b3, un distacco di 15.083 secondi. Di valore assoluto la prestazione di Denny Zardo, su Ferrari F430, primo tra le vetture stradali con un tempo di 6'20.106 a 142.1\u00a0km/h di media. Da ricordare l'incidente nel quale Evans Lanfranco ha distrutto in gara la sua Ferrari 360 nella curva pi\u00f9 veloce del tracciato, per fortuna conclusosi senza conseguenze fisiche per il pilota.\nGli anni della crisi economica (2010-oggi).\nL'anno 2010 la gara va in scena il 9-10-11 luglio con condizioni climatiche che impongono sole a temperature elevate, favorevoli ai fini dello svolgimento. La manifestazione vede la conferma, per il secondo anno consecutivo, di Simone Faggioli, sempre alla guida della Osella Fa30 Zytek che taglia il traguardo con il tempo di 5'21.27 (167.6\u00a0km/h di media),un tempo molto pi\u00f9 basso rispetto a quello dell'anno precedente, poich\u00e9 il percorso \u00e8 stato accorciato di circa 900 metri, poich\u00e9 dopo le manche di prova l'asfalto nella zona del traguardo si era sgretolato. \u00c8 un'edizione che rispetto alla precedente ha fatto registrare qualche iscritto in meno alla partenza. I motivi sono da rincodurre alla crisi economica che ha investito anche il mondo dei motori. Al secondo posto, dietro il pilota toscano, si classifica Michele Camarlinghi al volante della Osella PA30 Zytek, distacco di 14 secondi da Faggioli, con il tempo di 5'14.86 (160.4\u00a0km/h di media).\nL'edizione del 2011, disputata il 10 luglio, vede un buon numero di iscritti, anche se la vicinanza con la Coppa Paolino Teodori, la Trento-Bondone e la Sarnano-Sassotetto costringe diversi piloti a saltare la Carotti per motivi di budget. Dopo prove promettenti con Faggioli in testa, la gara \u00e8 funestata da un tragico incidente mortale, in cui perde la vita il pilota tedesco Georg Plasa. Il cinquantunenne, a bordo della sua nuova BMW 134 V8 Judd, alle 14.23 si schianta contro il costone della montagna, all'altezza del 4\u00b0 tornante; prontamente soccorso e trasportato in eliambulanza al Policlinico Gemelli di Roma, muore poco dopo il ricovero. In seguito all'incidente la gara \u00e8 stata sospesa, e la magistratura ha aperto un'inchiesta per scoprirne le cause. Con quella di Lionel Regal a Saint-Ursanne, si tratta della seconda morte in una cronoscalata automobilistica di montagna in meno di un anno.\nL'edizione del 2012 \u00e8 stata cancellata per mancanza di fondi, dovuta alla crisi economica generale ma soprattutto al difficile momento vissuto dagli Enti locali che finanziavano l'evento (in particolare il Comune di Rieti, che si trova ad affrontare un debito totale di 60 milioni di euro).\nL'edizione 2013 (1\u00b0 \"Tribute Georg Plasa\"), disputata il 1\u00ba settembre, ha visto il trionfo del pilota trentino Christian Merli, che ha completato il percorso col tempo di 5'31\"77 a bordo di un'Osella Pa 2000, mentre il favorito Faggioli \u00e8 stato costretto al ritiro per aver rotto il motore. L'edizione \u00e8 stata auto-finanziata per mezzo di una lotteria, che con circa biglietti venduti ha permesso lo svolgimento della gara sul tradizionale percorso di 15\u00a0km (da Lisciano a Campoforogna), senza doverlo ridurre.\nL'edizione 2015 vede la conferma di Faggioli, che vince con il tempo di 4\u201946\u201d36 su un tracciato ridotto a 13,450 Km. Nel 2016 la manifestazione viene nuovamente cancellata per mancanza di fondi.\nNel 2019 la gara torna ad essere valida per il Campionato Italiano Velocit\u00e0 Montagna; l'edizione vede il percorso accorciato a 8,05 km dai 13,45 originariamente previsti a causa della presenza di nebbia nella parte finale del percorso."}
{"id": "1857341", "revid": "1926649", "url": "https://it.wikipedia.org/wiki?curid=1857341", "title": "Juventus Football Club 2008-2009", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2008-2009.\nStagione.\nPer la Juventus, che nella stagione 2008-09 fa ritorno nelle coppe europee dopo tre anni, il mercato vede l'arrivo di Amauri, attaccante proveniente dal .\nNei preliminari di Champions League, viene affrontato lo slovacco di Bratislava: la partita di andata (prima in Europa dall'aprile 2006) finisce per 4-0, mentre il ritorno si conclude con l'ininfluente 1-1 che vale la qualificazione alla fase a gironi. All'esordio in campionato, contro la viene ottenuto un pari con identico risultato. Spinta dalle reti del nuovo acquisto Amauri, la Juventus inizia con buoni risultati in entrambe le competizioni. In coppa, la qualificazione per gli ottavi di finale giunge con due gare di anticipo: decisive sono le vittorie contro il , sconfitto per 2-1 a Torino e 2-0 al Bernab\u00e9u (con la memorabile prestazione di Del Piero, autore di una doppietta). Nel frattempo il capitano bianconero, nella gara casalinga di campionato con la del 29 novembre, segna su rigore il 250\u00ba gol in bianconero. La Juventus conclude la fase a gironi della coppa con la miglior difesa (3 reti al passivo, al pari del ) e la prima parte di campionato con 40 punti, 3 in meno dell' capolista.\nL'avventura europea finisce negli ottavi di finale, con la formazione sconfitta dal finalista uscente: i londinesi vincono l'andata a Stamford Bridge (1-0) per poi pareggiare nel ritorno in Italia (2-2). Nelle settimane che seguono all'eliminazione, la squadra accusa una crisi anche sul fronte nazionale rimanendo senza vittorie per 7 giornate (6 pareggi e una sconfitta).\nDopo essere uscita dalla Coppa Italia per mano della , poi vincitrice dell'edizione, e vedendo in campionato la Fiorentina avvicinarsi a un solo punto dal terzo posto occupato dai bianconeri, paventando il rischio di mancare la qualificazione diretta alla fase a gironi di Champions, la societ\u00e0 decide per l'esonero \u2014 cosa che non accadeva in casa juventina dalla stagione 1969-1970 \u2014 di Ranieri a favore di Ferrara, ex calciatore bianconero al debutto in panchina. Con 6 punti nelle restanti 2 giornate, viene chiuso al secondo posto un torneo positivo che ha visto la doppia vittoria nei derby: la stagione \u00e8 l'ultima in campo per Pavel Nedv\u011bd, che proseguir\u00e0 il suo rapporto in bianconero in veste di dirigente.\nNel frattempo, durante l'annata, viene portato avanti il progetto del nuovo stadio di propriet\u00e0. L'11 novembre 2008 inizia la demolizione del vecchio Delle Alpi, conclusasi il 25 giugno 2009; cinque giorni pi\u00f9 tardi ha inizio la costruzione del nuovo impianto.\nMaglie e sponsor.\nLo sponsor tecnico per la stagione 2008-2009 \u00e8 Nike, mentre lo sponsor ufficiale \u00e8 New Holland.\nLa divisa casalinga vede quest'anno una maglia con una palatura bianconera molto ampia, arricchita da vari dettagli gialli su colletto e bordini; lo stesso colore \u00e8 utilizzato per nomi e numeri sulla schiena. Al completo sono abbinati pantaloncini bianchi e calzettoni neri: quest'ultima una novit\u00e0 relativamente agli ultimi decenni, che riporta in auge la storica muta sfoggiata dalla squadra del \"Quinquennio d'oro\" e utilizzata financo al secondo dopoguerra.\nPer le trasferte, debutta quest'anno in casa juventina l'oro: questo va a colorare maglia e calzettoni della seconda muta di riserva, mentre i pantaloncini rimangono d'un pi\u00f9 tradizionale nero. Infine la seconda casacca della scorsa annata, interamente blu eccetto per due strisce gialle sul petto, \u00e8 riutilizzata in questa stagione come terza divisa di cortesia.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nCalciomercato.\n\"Dati aggiornati al 30 giugno 2009.\"\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva\nJuventus Soccer Schools"}
{"id": "1857354", "revid": "18571333", "url": "https://it.wikipedia.org/wiki?curid=1857354", "title": "Impero dei rashidun", "text": ""}
{"id": "1857363", "revid": "442595", "url": "https://it.wikipedia.org/wiki?curid=1857363", "title": "Agente eziologico", "text": ""}
{"id": "1857364", "revid": "287204", "url": "https://it.wikipedia.org/wiki?curid=1857364", "title": "G\u00f6tavirke", "text": "G\u00f6tavirke (\"Diga dei Geati\") \u00e8 un termine che indica due mura difensive parallele che corrono sull'asse nord-sud tra i villaggi di V\u00e4stra Husby () e Hylinge () in \u00d6sterg\u00f6tland, Svezia. Le mura coprono la distanza tra i laghi Aspl\u00e5ngen () e Lillsj\u00f6n (). A nord di Aspl\u00e5ngen sono presenti i resti di numerose fortificazioni che potrebbero aver fatto parte della linea difensiva. A sud del lago Lillsj\u00f6n, il terreno era talmente duro da attraversare che non necessitava di particolari difese.\nLe mura sembrano costruite per proteggere la terra dei Geati attorno all'attuale Link\u00f6ping dagli attacchi provenienti dal Mar Baltico. Scavi archeologici hanno dimostrato che le mura vennero costruite attorno all'VIII secolo. Altre strutture difensive vennero erette per 20\u00a0km lungo la stretta baia di Sl\u00e4tbaken che unisce il Mar Baltico a G\u00f6tavirke, e sopravvissero a quando, durante il periodo vichingo, le acque si sollevarono di circa 1,5 metri. Le misure prese dai Geati per difendere la strada non hanno pari durante l'era vichinga svedese.\nLe mura sostenevano una palizzata in legno e, dietro a questo, vi sono tracce di una strada militare, il che la rende simile alla Danevirke che protegge oggi la citt\u00e0 di Hedeby. Non esistono citt\u00e0 vichinghe conosciute nei pressi di G\u00f6tavirke."}
{"id": "1857366", "revid": "287204", "url": "https://it.wikipedia.org/wiki?curid=1857366", "title": "Olivier", "text": ""}
{"id": "1857368", "revid": "17254111", "url": "https://it.wikipedia.org/wiki?curid=1857368", "title": "Classificazione climatica di Koppen", "text": ""}
{"id": "1857369", "revid": "1543377", "url": "https://it.wikipedia.org/wiki?curid=1857369", "title": "Istituto italiano di esperanto", "text": "L'Istituto italiano di esperanto (IIE, parimenti noto con la denominazione ufficiale in esperanto di Itala Instituto de Esperanto) \u00e8 un'associazione culturale italiana senza fini di lucro che si occupa della promozione dello studio e della diffusione della lingua esperanto in Italia.\nSvolge un ruolo di primo piano nell'occuparsi dell'insegnamento dell'esperanto in Italia, curando in particolar modo la formazione di docenti di esperanto e lo svolgimento di esami di lingua. Agisce dichiaratamente nel rispetto del \"Fundamento de Esperanto\" e delle direttive della Accademia di Esperanto, un organo con funzioni consultive.\nFu fondato nel 1912 con il nome di Cattedra italiana di esperanto (IKE, Itala Katedro de Esperanto).\nNel 2007 era presente in 32 province italiane, e contava 148 membri. La sua presidenza e la sua direzione generale hanno sede a Torino.\nStoria.\nLa prima organizzazione fondata in Italia e volta a promuovere lo studio e la diffusione dell'esperanto fu il \"Liguria Instituto de Esperanto\", fondato a Genova nel 1910 dall'esperantista Alfredo Stromboli.\nLa rapida diffusione dell'esperanto in altre citt\u00e0 (a Roma e Firenze i primi gruppi esperantisti si erano formati gi\u00e0 nel 1905) permise presto di rifondare l'associazione su scala nazionale: fu cos\u00ec fondata, a Bologna il 22 aprile 1912, la Cattedra Italiana di Esperanto, primo organismo ufficialmente dedito alla promozione dell'insegnamento dell'esperanto in Italia, in stretti rapporti con la Federazione esperantista italiana (FEI). Primo direttore dell'IKE fu Achille Tellini.\nCon l'ingresso dell'Italia nella prima guerra mondiale, il movimento esperantista italiano sub\u00ec un forte ridimensionamento: nel 1915 la Federazione esperantista italiana, rimasta orfana di una propria sede, fu costretta a stabilirsi provvisoriamente presso la sede bolognese dell'IKE. Ebbe cos\u00ec inizio, seppur per cause del tutto fortuite, una forte collaborazione fra le due associazioni.\nTerminato il conflitto mondiale, la FEI trov\u00f2 una propria sede a Torino, mentre l'IKE (nel 1922) si trasfer\u00ec a Firenze. Quando tuttavia il 17 maggio 1931 la FEI decise di stabilirsi definitivamente nei suoi attuali uffici di Milano, e istitu\u00ec per la prima volta una segreteria dedicata esclusivamente allo svolgimento delle attivit\u00e0 amministrative dell'associazione sotto il nome di \"Esperanto-Centro Itala\", si decise che anche l'IKE avrebbe potuto usufruire dei servizi del neonato ufficio, consolidando di fatto il legame fra IKE e FEI.\nInsegnamento ed esami.\nL'IIE impartisce corsi di esperanto strutturati su tre livelli successivi; esso si occupa inoltre di indire sessioni di esami che garantiscono il conseguimento di un diploma relativo a ciascun livello.\nNel decennio 1997-2006 l'Istituto ha assegnato in media 80 diplomi all'anno.\nPubblicazioni.\nNel corso della sua storia, l'Istituto italiano di esperanto ha talvolta curato direttamente la pubblicazione di volumi strettamente legati ai propri fini associativi. Nel 1915 eman\u00f2 il suo primo vocabolario, dal titolo \"Malgranda interpretisto por personoj en milito\".\nAlcune altre pubblicazioni curate dall'Istituto:"}
{"id": "1857372", "revid": "2107116", "url": "https://it.wikipedia.org/wiki?curid=1857372", "title": "Waptia", "text": " \nLa waptia (gen. Waptia) \u00e8 un artropode estinto, vissuto nel Cambriano inferiore e medio (tra 525 e 505 milioni di anni fa). I suoi resti sono stati ritrovati nel giacimento di Burgess Shales in Columbia Britannica (Canada) e in quello di Maotianshan (Cina).\nDescrizione.\nQuesto animale era simile a un gamberetto, e probabilmente rappresenta uno dei pi\u00f9 antichi crostacei noti. \u00c8 possibile che la \"Waptia\", lunga circa sei centimetri, fosse un organismo nuotatore, che si spostava grazie alle branchie e alla lunga coda dotata di telson. Le deboli appendici boccali, per\u00f2, suggeriscono che questo organismo passava gran parte del suo tempo sul fondale marino, movendosi sulle lunghe zampe articolate e procacciandosi il cibo nel sedimento. I molti fossili rinvenuti nel giacimento di Burgess indicherebbero che \"Waptia\" era meno adatta a nuotare rispetto ad altri animali simili (come \"Perspicaris\") e probabilmente veniva travolta dalle frane sottomarine pi\u00f9 spesso degli animali tipicamente nuotatori.\nScoperte.\nI primi esemplari di waptia furono rinvenuti negli anni '10 da Charles Doolittle Walcott a Burgess Shales; la specie venne denominata Waptia fieldensis. Il nome \"Waptia\" deriva dal monte Wapta, dove sono stati rinvenuti i fossili; l'epiteto specifico, \"fieldensis\", deriva dalla vicina cittadina di Field. Pi\u00f9 di recente, una nuova specie (\"W. ovata\") venne ritrovata nel giacimento di Maotianshan in Cina."}
{"id": "1857373", "revid": "484362", "url": "https://it.wikipedia.org/wiki?curid=1857373", "title": "Cruedda", "text": ""}
{"id": "1857375", "revid": "767487", "url": "https://it.wikipedia.org/wiki?curid=1857375", "title": "Kate Alexa", "text": "Biografia.\n2004-2008: debutto, \"Broken &amp; Beautiful\", \"H2O: Just Add Water\" e il tour in Australia.\nLa carriera di Alexa comincia quando, all'et\u00e0 di tredici anni, scrive la sua prima canzone, cominciando a fare delle demo l'anno seguente. \"Colors of the Rainbow\" \u00e8 la prima canzone che registra, firmando poi un contratto a met\u00e0 del 2004 con Liberation Music. Poco dopo, mentre frequenta l'undicesimo anno di scuola superiore, il suo singolo di debutto \"Always There\" viene scelto per essere la colonna sonora delle pubblicit\u00e0 della serie di Channel 7 \"Home and Away\" durante i Giochi Olimpici del 2004.\nNel 2005 termina gli studi alla \"Melbourne Girls Grammar School\" ed esce il suo secondo singolo, \"My Day Will Come\". Per il suo diciottesimo compleanno nel 2006 pubblica il terzo singolo, \"All I Hear\", che raggiunge la nona posizione nella classifica australiana ARIA Singles Chart, e il 4 settembre il quarto singolo \"Somebody Out There\". Il successivo 23 settembre esce il suo album di debutto \"Broken &amp; Beautiful\".\nNel 2007 scrive e registra dodici canzoni, pi\u00f9 la sigla \"No Ordinary Girl\" e altre due dell'album \"Broken &amp; Beautiful\", per la colonna sonora della seconda stagione della serie televisiva \"H2O\" dal titolo \"\". Verso la fine dell'anno si unisce al produttore australiano Molly Meldrum e al rapper statunitense Baby Bash per registrare una cover della canzone dei Womack &amp; Womack \"Teardrops\".\nA febbraio e marzo 2008 sostiene Cyndi Lauper nel suo tour nazionale in Australia e, il 16 aprile, \"Broken &amp; Beautiful\" viene pubblicato in Giappone con le due tracce bonus \"Walk On\" e la versione strumentale di \"Always There\".\n2009-presente: \"Infatuation\".\nAll'inizio del 2008 Alexa comincia a lavorare sul suo secondo album, \"Infatuation\", la cui data d'uscita \u00e8 inizialmente prevista per la fine di quell'anno, ma dopo numerosi ritardi viene fissata per il 17 agosto 2012. A gennaio 2010 Alexa prende parte al festival \"Wet and Wild\" che si tiene sulla Gold Coast.\nIl video del singolo di debutto di \"Infatuation\", \"I'm Falling\", esce il 16 luglio 2012."}
{"id": "1857377", "revid": "15756", "url": "https://it.wikipedia.org/wiki?curid=1857377", "title": "Next Lifetime", "text": "Next Lifetime \u00e8 un brano soul scritto dalla cantautrice statunitense Erykah Badu e prodotto da Tone The Backbone per la \"Mister Backbone To You Punk!!! Productions\", per l'album d'esordio della cantante, Baduizm. Il pezzo \u00e8 stato pubblicato nel giugno del 1997 come secondo singolo ufficiale tratto dall'album, ma non ha avuto il successo del precedente On &amp; On in USA, pur essendo entrato in varie classifiche internazionali e avendo raggiunto la prima posizione della classifica R&amp;B radiofonica statunitense.\nVideo.\nIl videoclip di \"Next Lifetime\" \u00e8 stato diretto dalla stessa Badu insieme a Troy Montgomery, ed oltre ad avere la presenza della madre, del fratello e della nonna dell'artista in piccoli ruoli, vanta anche i camei di Andre \"Dre\" Benjamin degli Outkast e di Method Man dei Wu-Tang Clan. Il video, introdotto dalla classica scritta \"A Story By Erykah Badu\" , rispecchia il testo della canzone, ed \u00e8 ambientato in tre epoche diverse.\nLa prima parte del video si svolge nel 1637 d.C. nella Terra Madre, come suggerisce una scritta che apre il video, ed \u00e8 ambientato in un villaggio africano: la cantante esce dalla propria capanna per acquistare un grosso cesto di frutta; si dirige poi verso uno specchio d'acqua, sulla cui sponda opposta c'\u00e8 un ragazzo che la fissa intensamente, per poi essere scoraggiato dall'arrivo del compagno della protagonista, interpretato da Andre 3000, e dal loro bambino.\nIl tatuaggio presente sul braccio di Erykah collega la prima parte del video alla seconda, ambientata nel 1968, durante \"The Movement\", ovvero le lotte per l'acquisizione dei diritti dei neri in Nord America. Qui Erykah interpreta una studentessa che incontra per strada un affascinante giovane interpretato da Method Man, che l'aiuta a raccogliere i libri e i fogli caduti per terra. Successivamente la cantante ritrova il ragazzo anche in un incontro segreto organizzato in un fondaco, per poi collaborare insieme al \"power Meeting\" del 2 dicembre 1968. La scena successiva si svolge a casa della famiglia di Badu, quando irrompono improvvisamente vari membri del Ku Klux Klan: Method Man si butta sulla cantante per proteggerla, e la porta d'ingresso viene sfondata.\nLa terza e ultima parte del video si svolge nel 3037 d.C. durante una cerimonia notturna in un parco chiamata \"Ancient Choosing Ceremony\", dove un gruppo di ragazzi si dipinge il viso con unguenti colorati e danza in cerchio. In quest'ultima parte sono presenti sia Andre 3000 (all'epoca compagno nella vita della cantante) sia Method Man, al quale l'artista appare finalmente legata.\nDurante tutto il video, e soprattutto in ogni passaggio da un'epoca ad un'altra, ci sono farfalle create al computer che svolazzano, in riferimento al testo della canzone che dice \"ci incontreremo nella prossima vita, forse saremo farfalle\".\nRicezione.\n\"Next Lifetime\" non ha ripetuto il successo di \"On &amp; On\" negli Usa. Non \u00e8 entrato nella Billboard Hot 100, in quanto \u00e8 stato pubblicato esclusivamente per il mercato radiofonico (\"Billboard\" ha permesso ai singoli radiofonici di entrare nella Hot 100 dal dicembre del 1998). Tuttavia \u00e8 arrivato alla posizione numero 61 nella Billboard Hot 100 Airplay, dove ha passato 7 settimane, e soprattutto la numero 1 nella Billboard Hot R&amp;B/Hip-Hop Airplay, dove ha passato 32 settimane, di cui due spese alla prima posizione. Nel Regno Unito \u00e8 arrivato al numero 30, ed \u00e8 l'ultimo singolo di Badu ad essere entrato nelle classifiche britanniche. In Nuova Zelanda \u00e8 arrivato al numero 40, diventando il primo singolo della cantante ad essere entrato nella top40 neozelandese."}
{"id": "1857379", "revid": "767487", "url": "https://it.wikipedia.org/wiki?curid=1857379", "title": "Perspicaris", "text": " \nLa perspicaride (gen. Perspicaris) \u00e8 un artropodo estinto, vissuto nel Cambriano medio (circa 505 milioni di anni fa). I suoi resti sono stati rinvenuti in Nordamerica, soprattutto nel ben noto giacimento di Burgess Shales, in Canada.\nNuotatore o camminatore?\nLunga circa due centimetri, la perspicaride era un tipico artropode bivalve, ovvero dotato di due segmenti toracici corazzati, uniti fra di loro da un'articolazione presente lungo il dorso dell'animale. Il capo era dotato di grandi occhi, mentre la coda era provvista di appendici simili ad alettoni. Queste caratteristiche sembrano suggerire agli studiosi che la perspicaride era un animale nuotatore; questa ipotesi \u00e8 supportata dal fatto che i fossili di \"Perspicaris\" sono piuttosto rari nel giacimento. Se fosse stato un animale di fondale, infatti, la perspicaride sarebbe stata travolta con maggior frequenza dalle frane sottomarine. D'altro canto, la mancanza di artigli o strutture predatorie frontali suggerisce che questo animale si nutriva di particelle che trovava presso i sedimenti di fondale. Altri artropodi bivalvi ben noti presenti a Burgess sono \"Canadaspis\" e \"Waptia\"."}
{"id": "1857381", "revid": "22356", "url": "https://it.wikipedia.org/wiki?curid=1857381", "title": "Artropodo", "text": ""}
{"id": "1857387", "revid": "767487", "url": "https://it.wikipedia.org/wiki?curid=1857387", "title": "Canadia", "text": "La canadia (Canadia spinosa) \u00e8 un anellide polichete estinto, vissuto nel Cambriano medio (circa 505 milioni di anni fa). I suoi resti sono stati ritrovati principalmente nel ben noto giacimento di Burgess Shales, in Canada.\nDescrizione.\nLungo dai due ai quattro centimetri, questo animale possedeva una testa dotata di un paio di sottili tentacoli; il corpo, invece, era ricoperto da una moltitudine di corte spine (\"setae\"). L'intestino, come in molti anellidi policheti, poteva essere estroflesso anteriormente, andando a formare una proboscide che serviva all'animale per nutrirsi. Le zampe potevano servire alla canadia per spostarsi sul fondale fangoso, ma probabilmente le \"setae\" permettevano all'animale di nuotare immediatamente sopra di esso. L'intestino non conserva mai traccia di sedimento al suo interno; si \u00e8 quindi ipotizzato che questo animale non si nutrisse di particelle di fondale, ma fosse un attivo predatore o forse si nutrisse di animali morti. Altri policheti presenti nel giacimento di Burgess sono \"Burgessochaeta\", dotato di due lunghi tentacoli e dalle abitudini probabilmente fossorie, e \"Peronochaeta\"."}
{"id": "1857389", "revid": "22356", "url": "https://it.wikipedia.org/wiki?curid=1857389", "title": "Anellide", "text": ""}
{"id": "1857392", "revid": "22356", "url": "https://it.wikipedia.org/wiki?curid=1857392", "title": "Polichete", "text": ""}
{"id": "1857399", "revid": "767487", "url": "https://it.wikipedia.org/wiki?curid=1857399", "title": "Martin Pedersen", "text": "Carriera.\nGareggia nella categoria Under-23 con il Team PH nel 2004 e con il Team GLS nel 2005, anno nel quale ottiene molte vittorie in competizioni per Under-23, tra cui il Gran Premio San Giuseppe, la Liegi-Bastogne-Liegi di categoria e due tappe all'Olympia's Tour.\nFirma il suo primo contratto da professionista con il Team CSC per le stagioni 2006 \u2013 anno in cui vince una tappa e la classifica generale del Tour of Britain \u2013 e 2007. Dopo una stagione ancora al Team GLS e una, il 2009, al Team Capinordic (in cui vince il Giro di Colonia), nel 2010 si trasferisce alla Footon-Servetto, formazione del circuito UCI ProTour. Nel 2011 veste quindi la divisa del Team Leopard-Trek, mentre dal 2012 al 2013 gareggia per la Christina Watches-Onfone."}
{"id": "1857402", "revid": "128575", "url": "https://it.wikipedia.org/wiki?curid=1857402", "title": "Pioneer 12", "text": ""}
{"id": "1857405", "revid": "1573940", "url": "https://it.wikipedia.org/wiki?curid=1857405", "title": "Thaumaptilon walcotti", "text": "Thaumaptilon walcotti \u00e8 un enigmatico essere vivente, i cui resti sono stati rinvenuti nel famoso giacimento di Burgess Shales (Canada) in strati del Cambriano medio (circa 505 milioni di anni fa).\nDescrizione.\nIl possibile aspetto di \"Thaumaptilon\" era molto simile a quello degli odierni pennatulacei (Pennatulacea), ovvero le \u201cpenne marine\u201d dalle fronde soffici che si ancorano al substrato. I fossili mostrano probabili branche che si estendevano da un corpo centrale (asse). Sembra che queste \u201cfronde\u201d fossero connesse internamente all'asse centrale tramite sottili canali. Sull'esterno dei fossili, invece, sono spesso presenti su una sola superficie centinaia di piccole macchie, probabilmente zooidi (singoli elementi di animali coloniali). L'altro lato del fossile ne \u00e8 totalmente sprovvisto.\nUn \u201cfossile Lazzaro\u201d?\n\"Thaumaptilon\", uno degli esseri pi\u00f9 grandi del suo ambiente con una lunghezza di circa 15 centimetri, \u00e8 stato considerato un rappresentante primitivo degli attuali pennatulacei, ma \u00e8 stato anche accostato ad alcuni fossili ancora pi\u00f9 antichi, provenienti da terreni risalenti al Neoproterozoico (Ediacariano, circa 560 milioni di anni fa). Questi fossili, tra cui \"Rangea\" e \"Charnia\", sono stati in passato anch'essi accostati ai pennatulacei, ma attualmente numerosi scienziati li ritengono invece forme di vita pluricellulare estremamente primitive, senza alcun corrispondente vivente, note come Vendozoa (o Vendobionta). \"Thaumaptilon\", quindi, \u00e8 considerato da alcuni come un \u201cLazarus taxon\u201d, l'ultimo sopravvissuto di questi animali, dopo una possibile estinzione di massa avvenuta alla fine del Neoproterozoico. Il nome \"Thaumaptilon\" deriva dal greco e significa \u201cpenna meravigliosa\u201d."}
{"id": "1857412", "revid": "287204", "url": "https://it.wikipedia.org/wiki?curid=1857412", "title": "Haplophrentis", "text": "Laplofrentide (gen. Haplophrentis) \u00e8 un animale estinto, appartenente al gruppo degli iolitidi (Hyolitha). Visse nel Cambriano medio (circa 505 milioni di anni fa). I suoi resti fossili sono stati rinvenuti principalmente nel giacimento a conservazione eccezionale di Burgess Shales (Canada).\nDescrizione.\nQuesto animale simile a un mollusco era dotato di una lunga conchiglia conica, chiusa nella parte anteriore da un piccolo opercolo e affiancata da due strane strutture ricurve ai lati (lo scopritore di questo animale, Charles Doolittle Walcott, chiam\u00f2 queste strutture \u201chelen\u201d, come sua figlia). Probabilmente queste \u201chelen\u201d agivano come stabilizzatori per impedire al corpo conico dell'animale di rotolare lungo il fondale fangoso, trasportato dalle correnti. Queste strane strutture, sconosciute nei molluschi attuali, potrebbero essere state utili anche come rampini: forse l'animale si trascinava lungo il fondo quando doveva spostarsi alla ricerca di cibo (particelle organiche presenti nel substrato). Questi iolitidi, dal canto loro, erano la preda principale dei vermi priapulidi: nella regione dell'intestino di molti esemplari del priapulide \"Ottoia prolifica\", infatti, sono stati rinvenuti numerosi fossili di Haplophrentis, perfettamente allineati nella stessa posizione.\nQuesti iolitidi erano molto piccoli: gli esemplari pi\u00f9 grandi non raggiungevano il mezzo centimetro di lunghezza. Questo fatto, insieme alla loro scarsa capacit\u00e0 di locomozione, probabilmente ne faceva le prede ideali per un gran numero di predatori pi\u00f9 attivi. La loro morfologia del tutto particolare li rende diversi da qualunque organismo vivente, ma molti paleontologi sono concordi nel ritenere gli iolitidi un gruppo di molluschi arcaici."}
{"id": "1857417", "revid": "964734", "url": "https://it.wikipedia.org/wiki?curid=1857417", "title": "Clima steppico", "text": "Il clima steppico \u00e8 un clima arido indicato con la sigla \"BS\" nella classificazione dei climi di K\u00f6ppen. Si caratterizza nel suo complesso per evapotraspirazione superiore alla quantit\u00e0 di precipitazioni che, nel complesso, risultano piuttosto scarse.\nDescrizione.\nRispetto al clima desertico risulta minore l'incidenza della temperatura (mese pi\u00f9 freddo con temperatura media sempre inferiore a 18\u00a0\u00b0C), mentre si verifica un regime pluviometrico maggiore.\nIl clima comprende le steppe calde (clima semi-arido caldo \"BSh\"), con temperatura media annua uguale o superiore a 18\u00a0\u00b0C, e le steppe fredde (clima semi-arido freddo \"BSk\"), con temperatura media annua inferiore a 18\u00a0\u00b0C. Nel complesso le aree caratterizzate da questo tipo di clima si ritrovano nelle zone interne dell'Andalusia, della Turchia, nella pusta tra l'Ungheria sud-orientale e la Voivodina, in alcune zone del Medio Oriente, dell'Iran, del Colorado e del Cile. Il pi\u00f9 importante esempio di zona con questo clima in tutto il mondo resta comunque la Steppa eurasiatica. Un'altra zona molto estesa con questo clima \u00e8 il Sahel. Elementi transitori del clima \"BSk\" possono essere riscontrati anche nella Sicilia centrale, nella zona della Maremma grossetana, e dal litorale molisano alla Puglia. .\nIl limite climatico tra steppa e deserto e tra steppa e zone umide pu\u00f2 essere calcolato attraverso una serie di formule matematiche che mettono in correlazione le precipitazioni con le temperature."}
{"id": "1857419", "revid": "17254643", "url": "https://it.wikipedia.org/wiki?curid=1857419", "title": "Classificazione climatica di K\u00f6ppen", "text": ""}
{"id": "1857420", "revid": "17254655", "url": "https://it.wikipedia.org/wiki?curid=1857420", "title": "Clima semiarido", "text": ""}
{"id": "1857423", "revid": "17254665", "url": "https://it.wikipedia.org/wiki?curid=1857423", "title": "Clima semi-arido", "text": ""}
{"id": "1857434", "revid": "599013", "url": "https://it.wikipedia.org/wiki?curid=1857434", "title": "Richard Jefferson", "text": "Carriera.\nIl 27 giugno 2001 viene selezionato alla 13\u00aa chiamata del Draft NBA 2001 dagli Houston Rockets che la sera stessa lo cedettero ai New Jersey Nets di cui vestir\u00e0 i colori per tanti anni. Dopo aver militato per ben sette stagioni nelle file dei Nets e dopo aver difeso per una stagione i colori dei Milwaukee Bucks, il 23 giugno 2009 \u00e8 stato acquisito dai San Antonio Spurs in cambio di Bruce Bowen, Kurt Thomas e Fabricio Oberto. Dopo tre stagioni in Texas, milita per una stagione tra le file dei Golden State Warriors, degli Utah Jazz e dei Dallas Mavericks.\nDurante la free agency del 2015 decide di non esercitare l'opzione sul contratto che lo legava ai Dallas Mavericks. Il 5 agosto 2015 il GM dei Cleveland Cavaliers, David Griffin, annuncia la firma del veterano. Il 20 giugno 2016, subito dopo la conquista del titolo NBA con i Cleveland Cavaliers a danno dei Golden State Warriors (con una clamorosa rimonta da 1-3 a 4-3 da parte dei Cavs), annuncia il suo ritiro dalla pallacanestro, salvo poi ripensarci e firmare un contratto che lo legher\u00e0 alla franchigia dell'Ohio per altre due stagioni. Tuttavia, dopo aver perso la possibilit\u00e0 di rivincere l'anello contro i Golden State Warriors, nell'ottobre 2017 viene ceduto insieme a Kay Felder e ai diritti su D\u012bm\u012btr\u012bs Agravan\u012bs e su Serhij Hladyr agli Atlanta Hawks, da cui viene subito tagliato. Il 17 ottobre 2017, 3 giorni dopo essere stato tagliato dagli Hawks, si accorda tramite un contratto annuale con i Denver Nuggets.\nCon la franchigia del Colorado gioca 20 partite e a fine anno non rinnova il proprio contratto.\nIl 13 ottobre 2018 annuncia il suo ritiro dalla pallacanestro.\nVita privata.\nIl 21 settembre 2018 suo padre \u00e8 stato ucciso in una sparatoria a Compton."}
{"id": "1857437", "revid": "287204", "url": "https://it.wikipedia.org/wiki?curid=1857437", "title": "Football Club Etzella Ettelbruck", "text": "Il Football Club Etzella Ettelbruck \u00e8 una societ\u00e0 calcistica lussemburghese con sede nella citt\u00e0 di Ettelbruck. Milita in Division Nationale, la massima divisione del calcio lussemburghese.\nOrganico.\n\"Aggiornato al 10 febbraio 2020.\"\nGiocatori.\nMichel Bechet vest\u00ec la maglia della Nazionale mentre militava nell'Etzella.\nCoppe europee.\nFC Etzella si \u00e8 qualificato cinque volte per le competizioni UEFA\nStatistiche nelle competizioni europee:"}
{"id": "1857441", "revid": "729019", "url": "https://it.wikipedia.org/wiki?curid=1857441", "title": "Sputnik 7", "text": "Sputnik 7 (\"Tyazheliy-Sputnik 4)\" fu il nome dato alla prima sonda spaziale sovietica destinata a raggiungere Venere. Fu lanciata dal cosmodromo di Baikonur il 4 febbraio 1961 con un razzo vettore Molniya. La navicella entr\u00f2 in orbita attorno alla Terra, ma il quarto stadio che doveva lanciarla verso Venere non funzion\u00f2 e la sonda rest\u00f2 in orbita terrestre. Le sue grandi dimensioni (pesava 6.483\u00a0kg) indussero alcuni osservatori occidentali a pensare ad una missione umana fallita, ipotesi rafforzata dalle registrazioni ottenute dal centro di ascolto radio dei fratelli torinesi Judica Cordiglia. Alcuni giorni dopo (12 febbraio 1961) i sovietici lanciarono verso Venere la sonda gemella Venera 1."}
{"id": "1857442", "revid": "155136", "url": "https://it.wikipedia.org/wiki?curid=1857442", "title": "Campo San Zulian", "text": ""}
{"id": "1857443", "revid": "123584152", "url": "https://it.wikipedia.org/wiki?curid=1857443", "title": "Axel F", "text": "Axel F \u00e8 il tema musicale, di genere elettronico, del film del 1984 \"Beverly Hills Cop - Un piedipiatti a Beverly Hills\" e dei suoi due \"sequel\", eseguito da Harold Faltermeyer. Il titolo del brano \u00e8 il nome del protagonista della trilogia, Axel Foley, (interpretato da Eddie Murphy). Nel 1985 il disco singolo contenente il brano arriv\u00f2 ai vertici di numerose classifiche in tutto il mondo e nei decenni seguenti rimase estremamente popolare. Remix di \"Axel F\" sono stati notevoli successi in Europa nel 2003, e nel 2005, in una particolare interpretazione di Crazy Frog.\nVersione di Harold Faltermeyer.\nFaltermeyer registr\u00f2 il brano utilizzando tre sintetizzatori: una Roland Jupiter-8, una Roland JX-3P, ed una Yamaha DX7. Questa versione del brano raggiunse la seconda posizione nella classifica dei singoli nel Regno Unito e la terza della Billboard Hot 100 negli Stati Uniti. Inoltre rimase per due settimane consecutive al vertice della classifica \" Billboard Hot Adult Contemporary Tracks\".\nVersione di Crazy Frog.\nAxel F, anche conosciuta come Crazy Frog song, \u00e8 un brano di stampo parodistico, primo singolo del personaggio di Crazy Frog, pubblicata nel 2005. Si tratta di un remix della versione di Harold Faltermeyer, prodotta da Henning Reith e Reinhard \"DJ Voodoo\" Raith, team di produzione tedesco conosciuto come \"Bass Bumpers\". La compagnia Jamba! sfrutt\u00f2 il successo del brano allo scopo di produrre delle suonerie per cellulari.\nLa parte vocale di questo brano \u00e8 presa dalle registrazioni del 1997, relative a Crazy Frog, di Daniel Malmedahl. Nel brano viene usata la stessa registrazione di circa due minuti utilizzata nella suoneria Jamba!.\nPer il brano fu anche prodotto un videoclip, realizzato in animazione dalla Kaktus Film ed Erik Wernquist della TurboForce3D, il creatore originale di Crazy Frog. Nel video viene assoldato un cacciatore di taglie, che in cambio di 50.000 dollari, deve catturare Crazy Frog, identificata solamente come \"la cosa pi\u00f9 fastidiosa del mondo\", in riferimento al nome originale dato da Wenquist alla propria creatura."}
{"id": "1857446", "revid": "115761872", "url": "https://it.wikipedia.org/wiki?curid=1857446", "title": "Blissed Out", "text": "Blissed Out \u00e8 un album di remix del 1991 del gruppo musicale britannico pop / dance The Beloved, contenente diverse versioni alternative di 8 dei 10 brani contenuti nel precedente album di studio della band, \"Happiness\", Numero 14 nella classifica britannica, da cui erano stati estratti 4 singoli di successo, tutti riproposti qui, in vari remix, oltre ad altri 3 brani, che non figuravano su quel long playing, per la prima volta inseriti su un album del gruppo (che da questo disco in poi perde il tipico articolo determinativo iniziale \"The\", optando per il semplice Beloved).\nIl disco.\nL'enorme successo nazionale e internazionale di \"Happiness\" spinge la band a pubblicare un nuovo singolo a ridosso di quel secondo album di inediti, l'inedita \"It's Alright Now\" che, pur non discostandosi molto dallo stile dei quattro fortunati 45 giri che l'hanno preceduta, non riesce a entrare nella UK Top 40, fermandosi appena al Numero 46, ma rivelandosi molto utile nella promozione della nuova compilation di remix, consistente per lo pi\u00f9 in una versione espansa e rimodellata di \"Happiness\", come gi\u00e0 suggerisce il legame tra i due titoli nell'originale inglese: mentre \u00abhappiness\u00bb significa infatti 'felicit\u00e0', \u00abblissed out\u00bb \u00e8 un neologismo ricavato dal sostantivo \u00abbliss\u00bb, 'beatitudine', che si pu\u00f2 tradurre approssimativamente come 'completamente estasiati'.\nCome accennato, quasi tutti i brani del precedente lavoro di studio ricompaiono su una delle tre edizioni disponibili dell'album di remix, in una o pi\u00f9 versioni remixate, compreso un remix alternativo della recente \"It's Alright Now\" e un paio di brani strumentali, pensati per un massiccio utilizzo da parte dei DJ, \"Pablo (Special K Dub)\" e \"Paradise (My Darling, My Angel)\", all'epoca per lo pi\u00f9 inediti - il secondo era gi\u00e0 apparso come lato B sul singolo di \"Hello\", che aveva raggiunto il Numero 19 nella classifica britannica, regalando al gruppo la sua prima Top 20 e, dunque, un'ampia diffusione mediatica.\nLe 3 differenti edizioni della rivisitazione a lungo respiro del 1991 sono diverse per durata complessiva e numero di brani, variabili a seconda del relativo formato: l'LP in vinile, il pi\u00f9 breve dei tre, comprende soltanto 8 pezzi, nessuno dei quali si ripete due volte; la versione in CD, che \u00e8 l'unica tuttora disponibile, contiene 11 tracce, 3 delle quali presenti in 2 diversi remix ciascuna; l'edizione in MC, la pi\u00f9 ricca, include 16 brani e si conclude con \"Acid Love\", che aveva rappresentato il primo tentativo della band di pubblicare un brano di orientamento dance, dopo gli esordi new wave e pop rock alla New Order dell'album/raccolta \"Where It Is\", e dopo il passaggio da quartetto a duo, ma che era risultato in uno sfortunato doppio lato A, congiuntamente a \"Loving Feeling\", entrambe pubblicate nel 1988, poco prima che \"The Sun Rising\" spopolasse nelle discoteche per poi diventare, poco pi\u00f9 tardi, la loro prima hit in Gran Bretagna.\nQuest'ultima contiene, in tutte le sue versioni, un tipico campionamento, estrapolato dalla registrazione per la Hyperion Records del brano \"O Euchari\" di Emily Van Evera, che viene accreditato, per la prima volta, soltanto nell'edizione in cassetta dell'album di remix dei Beloved del 1991, mentre nessuno dei formati originali di \"Happiness\", il lavoro che conteneva la versione di \"The Sun Rising\" poi divenuta celebre, ne fa menzione. La citazione a posteriori del brano da cui \u00e8 tratto il \"sample\" funger\u00e0 da pietra miliare per tutti gli accreditamenti successivi, da allora divenuti obbligatori nell'industria discografica, tanto da rientrare nei credits autoriali dei nuovi brani.\nPer inciso, \"It's Alright Now\" e l'album di remix del 1991 sono gli ultimi due lavori realizzati all'epoca da Jon Marsh, cantante e primo fondatore dei Beloved, con l'altro membro originario del gruppo, il chitarrista Steve Waddington; entrambi i componenti, tra l'altro, entrambi anche tastieristi, appaiono visivamente, in un articolo della loro discografia, per la prima volta come duo, su una curiosa fotografia stampata proprio all'interno del libretto nell'edizione in compact disc dell'album del 1991, che ritrae soltanto la met\u00e0 superiore dei loro volti, mettendo in risalto delle acconciature volutamente enfatizzate (dei riccioli bruni con riflessi castani per Jon e un caschetto nero corvino per Steve), che a lungo hanno fatto credere si trattasse delle coriste del gruppo.\nIn ogni caso, quando uscir\u00e0 il successivo album di inediti, \"Conscience\", nel 1993, Waddington avr\u00e0 ormai lasciato la band (assieme all'articolo determinativo nel nome del gruppo), sostituito dalla moglie di Marsh, Helena, dopo di che i Beloved non cambieranno pi\u00f9 formazione (mentre ci saranno ulteriori fluttuazioni nel nome, che ritrover\u00e0 il suo \u00abThe\u00bb iniziale, per poi perderlo nuovamente, tanto che ormai ci si riferisce alla band indifferentemente come a \u00abThe Beloved\u00bb o \u00abBeloved\u00bb, con la solita preferenza tutta italiana per la forma priva di articolo).\nRecentemente, comunque, Jon \u00e8 tornato a collaborare sia con Steve che con altri su nuovo materiale, anche se nulla \u00e8 dato sapere in proposito e, a quanto pare, il materiale sarebbe ancora da ultimare. Le ultime notizie, risalenti al mese di luglio del 2008, davano in programma, per la fine dell'anno, un nuovo album dei Beloved, ormai assenti dalle scene musicali con un lavoro a lungo respiro dal 1996, anno in cui \u00e8 uscito l'ultimo album di inediti di Helena e Jon, intitolato \"X\", segu\u00ecto soltanto da una raccolta di singoli, pubblicata nel 1997 come \"Single File\" e ristampata nel 2005 come \"The Sun Rising\"."}
{"id": "1857447", "revid": "300067", "url": "https://it.wikipedia.org/wiki?curid=1857447", "title": "Tim Hardaway", "text": "\u00c8 il padre di Tim Hardaway jr., anche lui cestista NBA.\nCarriera.\nGli inizi.\nTim Hardaway frequent\u00f2 l'Universit\u00e0 di Texas-El Paso (UTEP) dove perfezion\u00f2 il suo caratteristico movimento, che prese il nome di \"UTEP two-step\", un velocissimo palleggio incrociato in mezzo alle gambe che sbilanciava il difensore. Questo movimento ha ispirato molti giocatori, tra cui Allen Iverson e Dwyane Wade. Alla fine della propria carriera universitaria, Hardaway venne scelto con il numero 14 nel draft NBA del 1989 dai Golden State Warriors.\nAi Golden State Warriors.\nHardaway ai Warriors trov\u00f2 come compagni Mitch Richmond e Chris Mullin, e i tre formarono subito un grande trio d'attacco noto col nome di \"Run TMC\" (dalle iniziali dei loro nomi, in assonanza con il famoso gruppo hip-hop americano \"Run DMC\"). Le ottime doti di passatore (e all'occorrenza di realizzatore) del playmaker si integravano perfettamente con quelle dei tiratori Mullin e Richmond, quest'ultimo anche buon penetratore. Nell'annata 1993-94 Hardaway ebbe un grave infortunio ai legamenti di un ginocchio che lo costrinse a saltare tutta la stagione. Nel 1994-1995 torn\u00f2, ma nella dirigenza dei Warriors molti dubitarono del suo completo recupero, e a met\u00e0 della stagione successiva Tim e il compagno Chris Gatling furono ceduti ai Miami Heat in cambio di Kevin Willis e Bimbo Coles.\nAi Miami Heat.\nAgli Heat Hardaway trov\u00f2 un grande allenatore come Pat Riley e una squadra con ottimi elementi, tra cui soprattutto il centro Alonzo Mourning. Nel suo primo anno intero agli Heat, Tim produsse una delle migliori stagioni nella sua carriera, e la squadra arriv\u00f2 ad una passo dalla finalissima NBA: gli Heat vennero sconfitti in finale di conference dai futuri campioni, i Chicago Bulls. Negli anni successivi la squadra non riusc\u00ec a ripetere le prestazioni del 1996-1997, venendo sempre eliminata prima di raggiungere almeno le finali di conference.\nGli ultimi anni.\nLe prestazioni in declino della squadra coincisero con quelle di Hardaway, che nel 2001 fu ceduto ai Dallas Mavericks in cambio di una prima scelta futura. Ai Mavs Tim venne utilizzato come cambio del play titolare, ma le sue cifre non erano pi\u00f9 quelle di qualche anno prima. A met\u00e0 stagione venne nuovamente ceduto, questa volta ai Denver Nuggets in cambio del pariruolo Nick Van Exel. Ai Nuggets gioc\u00f2 14 partite (tutte partendo titolare) e in seguito si ritir\u00f2 per accettare un posto da analista sportivo per la ESPN. Torn\u00f2 a giocare a marzo 2003 per gli Indiana Pacers, disputando 10 partite prima di ritirarsi definitivamente.\nNazionale USA.\nNel 1994 Hardaway venne convocato per i Mondiali di basket, ma dovette rinunciare per infortunio. Quattro anni dopo il suo nome figurava nella lista per i Mondiali di basket 1998, ma in seguito al lockout attuato dai proprietari della NBA tutti i nazionali USA decisero di rifiutare la convocazione in segno di protesta. Nel 2000 Tim riusc\u00ec a giocare in nazionale: venne infatti inserito tra i 12 atleti per le Olimpiadi di Sydney, dove vinse la medaglia d'oro."}
{"id": "1857448", "revid": "1333677", "url": "https://it.wikipedia.org/wiki?curid=1857448", "title": "Giuseppe Greco (mafioso)", "text": "Biografia.\nGiuseppe Greco nacque nel 1952 a Ciaculli, una frazione-borgata di Palermo. A scuola si racconta che eccelleva in latino e in greco. Nonostante il nome, non aveva nessuna parentela con il boss di Ciaculli Salvatore \"Cicchiteddu\" Greco e il boss di Croceverde-Giardini Michele Greco. Anche suo padre Nicola fu un mafioso della \"cosca\" di Ciaculli, che veniva soprannominato \"\"Scarpa\": di conseguenza, Giuseppe prese il soprannome di \"Scarpuzzedda\"\" e, ancora giovanissimo, venne affiliato anche lui alla Famiglia di Ciaculli. In pochi anni Greco divenne uno dei \"killer\" pi\u00f9 spietati di tutto il mandamento di Ciaculli-Croceverde Giardina-Brancaccio, che era guidato dal \"boss\" Michele Greco: per queste ragioni nel 1977 lo stesso Michele Greco lo scelse per fare parte del commando di \"killer\" che comp\u00ec l'uccisione del tenente colonnello Giuseppe Russo. Nel 1978 Giuseppe Greco venne nominato anche capomandamento di Ciaculli su proposta di Tot\u00f2 Riina, a cui era strettamente legato.\nGreco faceva parte di una \"squadra della morte\" che oper\u00f2 durante la seconda guerra di mafia, composta tra gli altri da Antonino Madonia, Calogero Ganci, Filippo Marchese, Antonino Marchese, Pino Marchese, Gaetano Carollo, Giuseppe Lucchese, Giuseppe Giacomo Gambino, e Mario Prestifilippo che era anche suo nipote. A Greco sono attribuiti 58 omicidi, tra i quali quelli del magistrato Rocco Chinnici, del generale dei Carabinieri Carlo Alberto dalla Chiesa, dell'onorevole Pio La Torre, del vicebrigadiere Antonino Burrafato, l'agente di polizia Calogero Zucchetto, oltre quelli dei boss mafiosi Stefano Bontade, Salvatore Inzerillo, Alfio Ferlito e Rosario Riccobono. Secondo i pentiti Vincenzo Sinagra e Stefano Calzetta, durante la seconda guerra di mafia Greco aiut\u00f2 Filippo Marchese a compiere numerosi omicidi nella cosiddetta \u00abcamera della morte\u00bb, un appartamento abbandonato nella zona di Corso dei Mille dove i nemici venivano strangolati, sciolti nell'acido e poi i loro resti gettati in mare.\nNel settembre 1985 Tot\u00f2 Riina fece inghiottire Greco dalla \"lupara bianca\", sia per ridurre la forza della \"cosca\" di Ciaculli, sia perch\u00e9 ormai Greco era ritenuto troppo ambizioso, vedendolo gli altri killer come un potenziale futuro capo. \nSecondo il pentito Francesco Marino Mannoia, Greco venne ucciso alla fine del 1985 a colpi di pistola da Giuseppe Lucchese Miccich\u00e8 e da Vincenzo Puccio in una villa tra Bagheria e Ficarazzi dove Greco viveva in latitanza. I killer suonarono alla porta, Greco and\u00f2 loro ad aprire e li fece entrare per un caff\u00e8 (Greco e Lucchese erano molto amici). Non appena questi volt\u00f2 loro le spalle, i due lo uccisero. C'era anche una terza persona arrivata con i due, Agostino Marino Mannoia, fratello del famoso collaboratore Francesco Marino Mannoia."}
{"id": "1857452", "revid": "33751", "url": "https://it.wikipedia.org/wiki?curid=1857452", "title": "Bayern Monaco", "text": ""}
{"id": "1857457", "revid": "558391", "url": "https://it.wikipedia.org/wiki?curid=1857457", "title": "Cherubini", "text": ""}
{"id": "1857464", "revid": "599013", "url": "https://it.wikipedia.org/wiki?curid=1857464", "title": "Brad Miller", "text": "Carriera.\nBrad Miller nacque a Kendallville, Indiana dove frequent\u00f2 la East Noble High School. Dopo essersi diplomato al Maine Central Institute, frequent\u00f2 l'Universit\u00e0 Purdue, situata a West Lafayette dove fece parte della squadra di pallacanestro, i Boilermakers, per quattro stagioni. Durante la sua carriera alla Purdue, divenne uno dei soli cinque giocatori a registrare almeno 800 rimbalzi e il primo giocatore nella storia della scuola a registrare almeno 1.500 punti, 800 rimbalzi e 250 assist. Successivamente si dichiar\u00f2 eleggibile al Draft NBA 1998 dove non venne scelto da nessuna squadra.\nDopo il college, a causa dello sciopero della NBA, Miller inizi\u00f2 la sua carriera nella Serie A italiana con la Bini Viaggi Livorno per tre mesi. Fu poi ingaggiato dagli Charlotte Hornets della NBA come free agent dove rimase per due stagioni. Alla vigilia della stagione 2000-01 firm\u00f2 con i Chicago Bulls raddoppiando i suoi minuti di gioco e segnando in media 12,7 punti a partita. Nel febbraio 2002 venne scambiato dai Bulls insieme a Ron Mercer, Ron Artest e Kevin Ollie per Jalen Rose, Travis Best, Norman Richardson e una seconda scelta degli Indiana Pacers e chiuse la stagione con 15,1 punti e 8,2 rimbalzi a partita. Durante la sua prima ed unica stagione completa con i Pacers nel 2002-03, venne selezionato per giocare il suo primo NBA All-Star Game diventando uno dei primi giocatori non scelti al draft a diventare un All-Star insieme Ben Wallace nello stesso anno.\nNonostante la sua volont\u00e0 di continuare la sua carriera coi Pacers, nel 2003-04 si accas\u00f2 ai Sacramento Kings. Il 21 novembre 2003 Miller fece segnare la sua prima tripla doppia in carriera con 22 punti, 14 rimbalzi e 10 assist in una vittoria sugli Orlando Magic. Meno di un mese dopo, Miller registr\u00f2 un'altra tripla doppia con 18 punti, 15 rimbalzi e 10 assist. Con medie di 14,1 punti e 10,3 rimbalzi nella sua prima stagione con i Kings, fu convocato per il suo secondo All-Star Game consecutivo. L'anno dopo apparve in sole 56 partite segnando comunque un record di carriera di 15,6 punti a partita. Il 2 febbraio 2005 Miller segn\u00f2 un record personale di 38 punti con anche 17 rimbalzi in una vittoria sui Golden State Warriors. Anche nei playoff ottenne un record personale di 11,2 punti a partita, ma i Kings furono eliminati dai Seattle SuperSonics nel primo turno. A met\u00e0 della stagione 2005-06 Miller divenne il primo centro da Sam Lacey nel 1981 a far registrare due consecutive doppie doppie in punti e assist. Dopo aver segnato un record di carriera di 1.182 punti durante la stagione, nel 2006-07 fece registrare medie inferiori dei precedenti cinque anni ma rimanendo comunque un giocatore fondamentale per i Kings. Il 10 aprile 2007 Miller registr\u00f2 la sua terza tripla-doppia in carriera con 17 punti, 10 rimbalzi e un record di 11 assist. Il 14 gennaio 2009 Miller mise a referto la sua prima partita con almeno 30 punti e 20 rimbalzi con 30 punti e un record personale di 22 rimbalzi in una vittoria sugli Warriors. Miller termin\u00f2 le sue cinque stagioni con i Kings, con una media di poco pi\u00f9 di 13 punti, 8 rimbalzi e 4 assist a partita.\nIl 18 febbraio 2009 i Kings raggiunsero un accordo preliminare per cedere Miller e John Salmons ai Chicago Bulls in cambio di Drew Gooden, Andr\u00e9s Nocioni, Michael Ruffin e Cedric Simmons dove gioc\u00f2 per un anno e mezzo come riserva di Joakim Noah. Il 17 luglio 2010 Miller firm\u00f2 un contratto di tre anni con gli Houston Rockets del valore di 15 milioni di dollari come riserva di Yao Ming in caso quest'ultimo avesse subito un nuovo infortunio. Durante il draft NBA 2011 Miller venne scambiato coi Minnesota Timberwolves, insieme ai diritti di Nikola Miroti\u0107, accordo che invi\u00f2 i diritti di Donatas Motiej\u016bnas e Jonny Flynn ai Rockets. Il 13 luglio 2012 Miller venne ceduto prima ai New Orleans Hornets e poi ai Phoenix Suns come parte uno scambio fra tre squadre il 27 luglio 2012. Miller venne tagliato dai Suns il 15 agosto 2012, quando il team firm\u00f2 Jermaine O'Neal ritirandosi dall'attivit\u00e0 agonistica. Con la Nazionale statunitense ha disputato i Mondiali del 1998 e del 2006, vincendo due medaglie di bronzo."}
{"id": "1857469", "revid": "49980", "url": "https://it.wikipedia.org/wiki?curid=1857469", "title": "Pannelli divisori", "text": ""}
{"id": "1857470", "revid": "118446925", "url": "https://it.wikipedia.org/wiki?curid=1857470", "title": "Harold Faltermeyer", "text": "Biografia.\n\u00c8 conosciuto come uno dei pi\u00f9 rappresentativi compositori di colonne sonore cinematografiche Synth pop degli anni ottanta. Fra le sue opere pi\u00f9 conosciute si ricordano \"Axel F\", il tema principale della trilogia \"Beverly Hills Cop\" e l'anthem del film \"Top Gun\", entrambe oggetto di imitazioni e cover, ed entrambe di grande influenza sulle colonne sonore dei film successivi.\nCome sessionman, arrangiatore e produttore, Faltermeyer ha lavorato con numerosi artisti internazionali, come Donna Summer, Miguel Bos\u00e9.\nHa vinto per due volte il Grammy Award: il primo nel 1986 come \"Miglior album colonna sonora per un film\" per \"Beverly Hills Cop\"; il secondo invece nel 1987 come \"Migliore performance pop strumentale\", insieme al chitarrista Steve Stevens per l'anthem di \"Top Gun\"."}
{"id": "1857473", "revid": "300067", "url": "https://it.wikipedia.org/wiki?curid=1857473", "title": "Larry Johnson", "text": ""}
{"id": "1857474", "revid": "1543377", "url": "https://it.wikipedia.org/wiki?curid=1857474", "title": "Roccolo (caccia)", "text": "Il roccolo \u00e8 una postazione di caccia utilizzata dagli uccellatori nella regione padano-alpina per catturare avifauna migratoria viva.\nStoria.\nI primi roccoli risalgono al Trecento e furono realizzati dai frati bergamaschi. Nel Settecento si diffusero in larga misura in Lombardia, Veneto e Toscana. Fino al 1968 venivano usati principalmente per la cattura degli uccelli con reti, pratica poi vietata con l'introduzione della legge 799/1967.\nIn tempi pi\u00f9 recenti i roccoli sono utilizzati unicamente per scopi scientifici: gli uccelli catturati vengono pesati, misurati, inanellati e registrati su schede che poi vengono spedite in un apposito centro di raccolta delle informazioni relative alle catture, in modo da poterne seguire gli spostamenti e tracciarne le rotte migratorie. Tra questi, vi \u00e8 il sistema di roccoli di Arosio, in provincia di Como, diventato un Osservatorio Ornitologico e grazie all'intervento del Consorzio del Parco Regionale Monte Barro. Nel 1990 \u00e8 cominciata l'attivit\u00e0 dell'Osservatorio Ornitologico Sperimentale di Costa Perla a Galbiate. Altri roccoli, invece, sono scomparsi o sono diventati ruderi.\nStruttura del roccolo.\nIn genere venivano costruiti sui pendii orientati a nord-est - quando destinati alla caccia degli uccelli che in autunno migrano verso meridione, oppure sui pendii orientati a sud-ovest - se destinati agli uccelli che migrano verso settentrione durante la primavera. Il roccolo \u00e8 cos\u00ec composto:\nSe l'impianto \u00e8 di forma rettangolare e posizionato in zone di pianura o basso collinare prende il nome di \"bresciana\" o \"bersanella\". A differenza del roccolo, essa ha arbusti da pastura o prato in corrispondenza del colonnato. Il casello risulta pi\u00f9 basso e gli arbusti di alto fusto sono a una distanza regolare rispetto al corridoio vegetale. Risulta, quindi, come un unico impianto formato dal pergolato da cui svettano alberi lasciati crescere liberamente. Alla base del colonnato delle uccellande veniva predisposta una siepe di bosso comune in modo da non far fuggire gli uccelli vicini.\nSpesso il roccolo si presenta come un complesso sistema formato da pi\u00f9 roccoli o bresciane e da pergolati rettilinei di accesso, definiti \"tordai\", in cui erano nascoste altre reti di cattura.\nTecniche di cattura.\nL'esca era composta da uccelli vivi: ne venivano utilizzati tre tipi differenti, posizionati in luoghi diversi: \nUna volta attratti, gli uccelli migratori entravano nel roccolo per posarsi sui rami secchi e l'operatore presente nel casello azionava lo \"spauricchio\", un dispositivo adibito a spaventare gli uccelli mediante un fischio, ottenendo che questi si alzassero in volo per fuggire e che la rete nascosta nel \"colonnato\" li intrappolasse. Infine l'operatore lasciava la postazione per prelevare dalle reti gli esemplari catturati. Oggi non vengono pi\u00f9 utilizzati uccelli vivi ma dei registratori che riproducono i canti di richiamo."}
{"id": "1857480", "revid": "767487", "url": "https://it.wikipedia.org/wiki?curid=1857480", "title": "Dan Majerle", "text": ""}
{"id": "1857483", "revid": "80565", "url": "https://it.wikipedia.org/wiki?curid=1857483", "title": "Sonde Pioneer", "text": ""}
{"id": "1857490", "revid": "104458", "url": "https://it.wikipedia.org/wiki?curid=1857490", "title": "Tiberio Claudio Cogidubno", "text": ""}
{"id": "1857496", "revid": "80565", "url": "https://it.wikipedia.org/wiki?curid=1857496", "title": "Pioneer 6, 7, 8, e 9", "text": ""}
{"id": "1857505", "revid": "2108263", "url": "https://it.wikipedia.org/wiki?curid=1857505", "title": "Impero coreano", "text": "Il Grande Impero coreano () fu uno Stato a regime monarchico, corrispondente all'unione dell'intera Corea, che esistette dalla restaurazione Gwangmu del 1897 fino all'annessione giapponese di Corea del 1910.\nIl nuovo titolo venne specificatamente assegnato alla dinastia Joseon e la dichiarazione dell'impero indic\u00f2 in primo luogo la restaurazione della completa sovranit\u00e0 coreana e la separazione netta dalla dinastia Qing di Cina, nonch\u00e9 il desiderio di una nuova spinta alle riforme modernizzatrici.\nNel 1897 re Gojong ritorn\u00f2 al palazzo di Gyeongungung dal suo rifugio presso il consolato russo e proclam\u00f2 la nuova identit\u00e0 per il Paese. Vi furono dei parziali successi nell'ambito della modernizzazione dell'apparato militare, l'economia, il diritto, la propriet\u00e0 privata e il sistema educativo.\nCompromessi storici.\nNel 1894 l'Impero giapponese emerse vittorioso dalla prima guerra sino-giapponese contro la dinastia Qing, al governo della Cina, raggiungendo una posizione chiave nel contesto internazionale dell'Estremo Oriente. Questo lo port\u00f2 a contrapporsi all'Impero russo che stava anch'esso lottando per accrescere la propria influenza all'interno della regione. La guerra sino-giapponese segn\u00f2 anche il rapido declino del potere che la dinastia Joseon di Corea era riuscita a mantenere al riparo dalle pressioni straniere, dal momento che le battaglie del conflitto vennero combattute sul suolo coreano e nelle acque circostanti. Da una posizione di predominanza sulla Cina in declino i delegati giapponesi negoziarono con gli emissari Qing il trattato di Shimonoseki, mediante il quale il Giappone strapp\u00f2 alla Cina il controllo della penisola di Liaodong (una mossa fatta per prevenire l'espansione meridionale della Russia) e, cosa pi\u00f9 rilevante per la Corea, tagliando il legame secolare tra dinastia Qing e dinastia Joseon. La Russia tuttavia si rese conto che questo accordo andava contro i suoi interessi nella Cina nord-orientale e riusc\u00ec a ottenere il sostegno di Francia e Germania nel chiedere che la penisola di Liaodong rimanesse alla Cina.\nIn quell'epoca il Giappone non era in grado di resistere a una tale pressione estera, specialmente di nazioni che riteneva molto pi\u00f9 avanzate e che puntava a emulare e di conseguenza rinunci\u00f2 alle sue pretese sulla penisola di Liaodong. Grazie al successo dell'intervento dei tre Paesi la Russia emerse come un'altra grande potenza dell'Asia orientale, sostituendo la dinastia Qing come il Paese con il quale la maggior parte dei funzionari della corte Joseon incoraggiava stretti legami per mettersi al riparo da ulteriori intromissioni giapponesi. Anche la regina Min (la futura imperatrice Myeongseong), consorte di re Gojong, si rese conto di questo cambiamento e decise di stabilire rapporti diplomatici pi\u00f9 stretti con la Russia per contrastare il Giappone.\nLa regina Min inizi\u00f2 a emergere come una figura chiave nella resistenza del governo all'influenza giapponese. Il Giappone, vedendo i suoi progetti messi in pericolo dalla regina, rimpiazz\u00f2 rapidamente il suo ambasciatore in Corea, Inoue Kaoru, con Miura Goro, un diplomatico con un passato nell'esercito giapponese. Molti ritengono che fu lui a orchestrare l'assassinio della regina Min l'8 ottobre 1895 nella sua residenza presso palazzo Gyeongbok, vicino a palazzo Geoncheong, il complesso in cui dormiva ufficialmente il re.\nProclamazione dell'impero.\nCon la morte di sua moglie, l'imperatrice Myeongseong, re Gojong e il principe ereditario (il futuro imperatore Sunjong di Corea) si rifugiarono presso la delegazione russa a Seoul, da dove continuarono a controllare il governo coreano per circa un anno. Dal 1894 fino al momento del ritorno del re dalla protezione della Russia, la Corea sub\u00ec un altro sconvolgimento importante sia in patria che all'estero: dal 1894 infatti le nuove leggi approvate dai progressisti giapponesi nel governo reale avevano iniziato ad imporre le tanto attese riforme volte a rinnovare l'antiquata societ\u00e0 coreana. Tali leggi presero il nome di Riforma Gabo, dal nome Gabo (\uac11\uc624, \u7532\u5348) che indica appunto l'anno 1894 nel sistema tradizionale di numerazione Ganzhi.\nLe nuove riforme risultavano per\u00f2 progettate anche per accrescere il potere dei membri giapponesi all'interno del Consiglio ed iniziarono ben presto ad innescare polemiche all'interno del Paese: il sentimento anti-giapponese, che si era gi\u00e0 radicato nella mente delle classi popolari ed aristocratiche nel corso del XVI secolo con l'invasione giapponese della Corea, inizi\u00f2 a diffondersi anche nella corte reale e fra i vertici della societ\u00e0 a seguito del trattato Ganghwa del 1876 (che decretava lo stato di protettorato cinese della Corea e l'apertura del commercio del Paese verso il Giappone). Si diffuse inoltre fra i coreani il sospetto del coinvolgimento giapponese nell'assassinio dell'imperatrice Myeongseong. Le riforme diedero una spinta di modernit\u00e0 alla Corea, ma allo stesso tempo contribuirono ad accrescere l'odio verso il Giappone, che tentava di tenere assoggettato il regno con proprie leggi e costumi.\nNel 1896 Seo Jae-pil, un cittadino \"naturalizzato\" statunitense, creatore del \"Sinmun Tongnip\" (\ub3c5\ub9bd \uc2e0\ubb38), conosciuto anche come \"Independent Newspaper\", costitu\u00ec il cosiddetto \"club dell'indipendenza\" (\ub3c5\ub9bd \ud611\ud68c) in collaborazione con i progressisti che desideravano l'autonomia dal Giappone. L'Associazione d'Indipendenza, un tempo assai limitata, era un movimento organizzato guidato e comprendente solo funzionari del governo, ben presto per\u00f2 si ampli\u00f2 per includere i civili da tutte le classi. L'Associazione d'Indipendenza sottolineava la necessit\u00e0 di una riforma politica del governo che avrebbe portato alla piena indipendenza del regno. L'associazione inoltre teneva regolarmente conferenze per rafforzare il morale nazionale e raccoglieva denaro per continuare il rilascio di edizioni periodiche del quotidiano indipendente e pi\u00f9 significativamente demolire la Porta Yeongeunmun, un antico monumento che la Corea aveva ricevuto in dono dagli inviati cinesi e costruire la Porta della Libert\u00e0, o Porta dell'Indipendenza, sulle fondamenta dell'altra.\nNel 1897 re Gojong, cedendo alle pressioni crescenti e alle richieste dell'Associazione d'Indipendenza portavoce dell'opinione pubblica, torn\u00f2 a Gyeongungung (la moderna Deoksugung). L\u00ec proclam\u00f2 la fondazione dell'Impero di Corea, ufficialmente rinominato dal Regno di Joseon, e ha dichiar\u00f2 la nuova era chiamandola \"Gwangmu\" (\"Hangul\": \uad11\ubb34, \"Hanja\": \u5149\u6b66, che significa \"guerriero della luce\"), in modo da recidere efficientemente i legami storici della Corea dalla dinastia Qing, la dinastia Manch\u00f9 che dal 1644 regnava sulla Cina, trasformando il re Gojong nell'imperatore Gwangmu, il primo capo di Stato e sovrano ereditario dell'Impero di Corea.\nPolitica di occidentalizzazione.\nUn gruppo di funzionari coreani e intellettuali sosteneva la grande necessit\u00e0 della riforma complessiva del Paese, dopo visita osservazione di altri Paesi in via di modernizzazione, In particolare gli intellettuali del nascente stato, capirono che era necessaria una \"occidentalizzazione\" dello Stato.\nMissionari statunitensi, che avevano stretti rapporti con la corte reale coreana, aiutarono la diffusione della cultura occidentale. Il professore Horace N. Allen introdusse la medicina occidentale. Inoltre i missionari occidentali resero possibile l'istruzione per le ragazze coreane, che erano precedentemente escluse dal sistema educativo.\nRiforma Gwangmu.\nIl primo simbolo della modernizzazione del Paese durante il periodo Gwangmu fu nelle divise degli ufficiali: vennero introdotte infatti delle divise in stile statunitense, un caso eccezionale per tutta l'Asia. Anche l'imperatore aveva cominciato a indossare un abbigliamento in stile regale prussiano con diplomatici coreani, che indossavano a loro volta abiti occidentali. Nel 1900 l'abbigliamento occidentale divenne la divisa ufficiale per i funzionari civili coreani. Diversi anni dopo tutti i soldati coreani e poliziotti vennero obbligati per legge a indossare l'uniforme occidentale.\nNel 1897 il progetto di indagini catastali venne avviato dal governo Gwangmu, che mir\u00f2 a modernizzare il sistema di propriet\u00e0 terriera. Al fine di applicare i metodi di rilevamento occidentale vennero assunti degli ispettori americani. Dopo il sondaggio un titolo di propriet\u00e0 detto \"Jigye\" avrebbe mostrato la dimensione esatta della terra. La riforma terriera avrebbe dovuto essere strettamente associata alla riforma del sistema fiscale, condotto sotto la guida di Yi Yong-ik, che avrebbe anche attuato le prime riforme monetarie in Corea. Il progetto venne interrotto a causa della guerra russo-giapponese nel 1904-1905, quando ormai era a quasi due terzi del suo lavoro.\nIn quel tempo moderne infrastrutture urbane furono costruite dal governo Gwangmu. Nel 1898 l'imperatore autorizz\u00f2 la creazione di una \"joint venture\" con imprenditori statunitensi, fondando ad esempio la Hanseong Electric Company, che gestiva la rete pubblica di illuminazione elettrica e il sistema elettrico di tram; e la Seul Fresh Spring Water Company, che era sempre una connessione americana. Nel 1902, sei anni dopo l'introduzione del primo telefono in Corea, venne fondata la rete telefonica pubblica.\nDurante il periodo Gwangmu la politica industriale di promozione era al centro degli obbiettivi anche del governo coreano, che diede il proprio sostegno per fondare scuole tecniche e industriali. In quel tempo, insieme con le modernizzate fabbriche di tessitura, che furono istituite per soddisfare la domanda per i prodotti tessili sul mercato interno, le innovazioni tecnologiche nel campo della tessitura arrivarono anche in Corea, ad esempio come la filatura con macchine per tessere per la produzione di seta.\nIl tramonto dell'impero.\nNel 1904 venne firmato tra la Corea e il Giappone un trattato di protezione. Intanto nel settembre 1905 la Russia e il Giappone firmarono il trattato di Portsmouth, cos\u00ec da porre fine alla guerra russo-giapponese e che con fermezza istituisce il consolidamento dell'influenza del Giappone sulla Corea. Segretamente inviati dall'imperatore nell'autunno del 1905 al di fuori della Corea, alcuni diplomatici cercarono di non interrompere i canali con l'estero, anche perch\u00e9 ormai tutte le vie diplomatiche coreane erano tenute sotto stretta sorveglianza dai giapponesi, che volevano limitare a ogni costo la sovranit\u00e0 del Paese. Un emissario, il Dr. Phillip Jaisohn (Seo Jae-pil), ex inviato statunitense in Corea, e un educatore americano che insegnava nelle scuole imperiale partirono per gli Stati Uniti per presentare il caso della Corea al dipartimento di Stato e al presidente Theodore Roosevelt. Il dipartimento di Stato venne avvertito precedentemente dell'arrivo dei due diplomatici e quindi l'obiettivo della missione di cercare il sostegno di Washington contro il Giappone. Il 17 novembre 1905 il trattato Eulsa (conosciuto anche come \"accordo 1905\" o \"secondo accordo giapponese-coreano\") venne fatto firmare alla Corea prima che la missione diplomatica potesse raggiungere gli Stati Uniti. Secondo quanto riferito il sigillo del ministro degli esteri della Corea (Yun Suk Chang) \u00e8 stato strappato dalle mani del politico e apposto al documento che era stato preparato dai giapponesi.\nUna settimana dopo il \"trattato forzato\" il dipartimento di Stato statunitense ritir\u00f2 la legazione degli Stati Uniti dalla Corea prima ancora che il Paese potesse notificare agli Stati Uniti del loro nuovo status di \"protettorato\". Nell'impero la modernizzazione fu poi lentamente accantonata fino a fermarsi. Alla fine un esercito debole, la mancanza di un chiaro concetto di sovranit\u00e0 e l'eredit\u00e0 rimanente del rapporto della Corea con la Cina non riuscirono a respingere l'invasione straniera. L'imperatore Gwangmu fu costretto ad abdicare nel 1907 in favore del figlio, l'imperatore Sunjong, che divenne l'imperatore Yunghui (il secondo e ultimo imperatore dell'Impero di Corea), che tent\u00f2 di perpetrare alla conferenza di pace dell'Aja (convenzione dell'Aia del 1907). Anche se la Corea espresse il suo caso, nel tentativo di salvare la propria sovranit\u00e0, le altre potenze coloniali europee a L'Aia vedevano lo stato di protettorato del Giappone sulla Corea naturale e benefico, al culmine del colonialismo nel primo decennio del XX secolo.\nIl 22 agosto 1910 l'Impero coreano venne annesso al Giappone con un trattato e inizi\u00f2 un periodo di trentacinque anni di dominio giapponese."}
{"id": "1857507", "revid": "155634", "url": "https://it.wikipedia.org/wiki?curid=1857507", "title": "Castello East Cowes", "text": "L'East Cowes Castle era la residenza dell'architetto inglese John Nash che lo abit\u00f2 sino alla sua morte, avvenuta nel 1835. Lo stesso Nash progett\u00f2 la costruzione del castello e ne segu\u00ec i lavori, che si conclusero nel 1789. L'edificio sorgeva sull'isola di Wight.\nLa struttura richiamava gli antichi castelli gotici tipici delle regioni dell'Europa settentrionale. Nella residenza vennero ospitati personaggi illustri, come membri della corte e dell'aristocrazia. L'ospite pi\u00f9 celebre fu William Turner, che dipinse una tela rappresentante il paesaggio attorno al maniero.\nIl castello venne demolito negli anni '60 del Novecento e ne rimane solo l'orologio, conservato nel museo del Castello di Carisbrooke."}
{"id": "1857511", "revid": "991694", "url": "https://it.wikipedia.org/wiki?curid=1857511", "title": "Il guardiano delle tenebre", "text": ""}
{"id": "1857513", "revid": "121836", "url": "https://it.wikipedia.org/wiki?curid=1857513", "title": "East Cowes Castle", "text": ""}
{"id": "1857522", "revid": "228587", "url": "https://it.wikipedia.org/wiki?curid=1857522", "title": "Gothiscandza", "text": "Secondo lo studioso gotico Giordane (VI secolo), Gothiscandza fu il primo insediamento dei Goti in seguito alla loro migrazione dalla Scandinavia (Scandza).\nGiordane narra che i Goti vennero guidati fuori dalla Scandza dal proprio re Berig. Appena arrivati nella nuova terra, la chiamarono \"Gothiscandza\". Ben presto si spostarono presso gli insediamenti dei Rugi (\"Ulmerugi\", una trib\u00f9 germanica che arriv\u00f2 in quest'area prima dei Goti), che abitavano la costa, cacciandoli. A questo punto attaccarono e vinsero i nuovi vicini, i Vandali.\nDopo qualche tempo, quando erano passate almeno quattro generazioni di re dopo Berig, ed il nuovo re era Filimero, il loro numero si era moltiplicato. Filimero decise che tutti avrebbero dovuto abbandonare la Gothiscandza per trasferirsi in una nuova regione chiamata Oium (Scizia).\nStoria e linguistica.\nNel I secolo la foce della Vistola venne indicata come terra dei \"Gutones\" (Plinio il Vecchio) o \"Gothones\" (Tacito).\nIl nome assegnato loro da Plinio e Tacito sembra essere identico a *\"Gutaniz\", forma proto-germanica di \"Gutans\", ovvero il termine che Goti e G\u00f6talandi si autoassegnarono.\nEtimologia.\nUn'interpretazione del termine \"Gothiscandza\" \u00e8 che rappresenterebbe la forma latinizzata del gotico \"gutisk-an[d]ja\", \"Fine (o frontiera) gotica\", dal momento che il territorio dei Goti si estendeva fino a qui. Un'altra interpretazione riguarda il termine \"an[d]ja\" che significa \"promontorio\", cosicch\u00e9 il significato completo diventerebbe \"penisola gotica\". \u00c8 anche possibile che la parola sia frutto di una fusione dei termini \"gotico\" e \"Scandinavia\". Herwig Wolfram cita \"costa gotica\" e \"Gothic Scandia\", ma preferisce la seconda, supponendo che la prima sia \"linguisticamente discutibile\".\nArcheologia.\nNel I secolo apparve una nuova cultura presso la foce della Vistola, chiamata cultura di Wielbark, che rimpiazz\u00f2 la locale cultura di Oksywie. La parte pi\u00f9 importante dell'influenza scandinava del I secolo fu l'introduzione delle tradizioni funerarie quali i cerchi di pietre ed i Menhir.\nEsistono anche prove archeologiche di precedenti influenze scandinave, durante l'et\u00e0 del bronzo scandinava e l'et\u00e0 del ferro pre-romana, forse in corrispondenza dell'arrivo di Rugi e Vandali.\nNel III secolo la cultura di Wielbark si espanse in tutta la Scizia, dove diede vita alla gotica cultura di \u010cernjachov.\nMitologia norrena.\nLa mitologia norrena presenta almeno due miti legati alla Gothiscandza. Il primo, la Gutasaga, potrebbe far riferimento alla migrazione dei Goti, mentre il secondo, la leggende di Dag il Wise, di scorribande provenienti dalla Scandza.\nLa Gutasaga.\nLa Gutasaga racconta di quando i Gotlandi si moltiplicarono tanto che la loro isola (Gotland, \"terra dei Goti\") non fu pi\u00f9 in grado di contenerli, tanto che un terzo degli abitanti lasci\u00f2 l'insediamento dirigendosi a sud. Alla fine si insediarono nella terra dei greci.\nYnglingatal.\nLa leggenda di Dag il Wise potrebbe riferirsi agli attacchi portati dai Sueoni nel II o III secolo. Nelle fonti scandinave il territorio viene chiamato Reidgotaland, un nome che segu\u00ec i Goti durante le loro migrazioni nelle saghe norrene."}
{"id": "1857524", "revid": "2039709", "url": "https://it.wikipedia.org/wiki?curid=1857524", "title": "Sholem Aleichem", "text": "Oper\u00f2 per promuovere gli scrittori yiddish e fu il primo a scrivere libri per bambini in quella lingua. Tema principale delle sue opere \u00e8 la vita delle comunit\u00e0 ebraiche nei piccoli centri dell'Europa dell'est e nelle metropoli degli Stati Uniti.\nLe sue opere sono state tradotte in molte lingue. Il \"musical\" del 1964 \"Il violinista sul tetto\", tratto dalle sue storie che hanno come protagonista Tevye il lattaio, \u00e8 stata la prima \"pi\u00e8ce\" in lingua inglese sulla vita degli ebrei in Europa Orientale ad avere un grande successo commerciale.\nPrimi anni.\nIl suo vero nome era Sholem Naumovich Rabinovich (varianti: Sholom, Shulem, Rabinovitz, Rabinovitsh ecc.) (in russo \u0428\u043e\u0301\u043b\u0435\u043c \u041d\u0430\u0443\u0301\u043c\u043e\u0432\u0438\u0447 \u0420\u0430\u0431\u0438\u043d\u043e\u0301\u0432\u0438\u0447), ed era nato da una famiglia povera, figlio di Menachem-Nukhem e Khaye-Ester Rabinovitsh a Pereyaslav (Poltava, a est di Kiev), Russia Imperiale. La madre di Sholem Aleichem mor\u00ec quando lui aveva quindici anni. Il suo primo scritto fu un vocabolario alfabetico degli epiteti usati dalla sua matrigna. All'et\u00e0 di quindici anni, ispirato da \"Robinson Crusoe\", compose la sua versione, in ebraico, del famoso romanzo e decise di dedicarsi alla scrittura. Adott\u00f2 lo pseudonimo comico di \"Sholem Aleichem\", derivante da un saluto comune che significa \"la pace sia con te\" o, nella versione colloquiale, \"ciao, come stai\".\nDopo aver completato con ottimi voti gli studi nella locale scuola di Pereyaslav, nel 1876 and\u00f2 via di casa per cercare lavoro. Per tre anni Sholem Aleichem fu l'insegnante di Olga (Golde) Loev, figlia di un ricco proprietario terriero. Il 12 maggio 1883 Olga spos\u00f2 Sholem Aleichem contro la volont\u00e0 di suo padre. Nel corso degli anni ebbero sei figli, tra i quali il pittore Norman Raeben; e la scrittrice yiddish Lyalya (Lili) Kaufman. La figlia di Lyalya, Bel Kaufman, scrisse il romanzo \"Su per la discesa\", da cui nel 1967 fu tratto un film di successo.\nLa carriera di scrittore.\nAll'inizio Sholem Aleichem scriveva in russo e in ebraico. Dal 1883 in poi produsse pi\u00f9 di quaranta volumi in yiddish e nel 1890 era diventato una figura centrale nella letteratura yiddish. La maggior parte della letteratura destinata agli ebrei russi a quel tempo era in ebraico, la lingua sacra usata dagli ebrei istruiti. Sholem Aleichem scriveva in yiddish, la lingua vernacolare spesso chiamata, in senso dispregiativo, \"gergo\" (\"zhargon\"), ma che era accessibile a quasi tutti gli ebrei colti dell'Europa Orientale.\nOltre alla sua prodigiosa produzione di letteratura yiddish, Sholem Aleichem usava anche il suo patrimonio personale per incoraggiare altri scrittori yiddish. Nel 1888-1889 pubblic\u00f2 due numeri di un almanacco, \"Di Yidishe Folksbibliotek\" (\"La biblioteca popolare yiddish\"), che fece conoscere molti giovani scrittori yiddish. Nel 1890 Sholem Aleichem perse tutto il suo patrimonio in una speculazione di borsa e non pot\u00e9 permettersi di stampare il terzo numero dell'almanacco, che era gi\u00e0 pronto ma non fu mai dato alle stampe. Negli anni seguenti, mentre continuava a scrivere in yiddish, scriveva anche in russo per un giornale di Odessa e per il periodico \"Voskhod\", la principale pubblicazione ebreo-russa di quel tempo, e anche in ebraico per \"Ha-melitz\" e per un'antologia edita da Y.H. Ravnitzky. In questo periodo Sholem Aleichem contrasse per la prima volta la tubercolosi.\nEmigrazione.\nDopo il 1891, Sholem Aleichem visse a Odessa e poi a Kiev. Nell'agosto del 1904, pubblic\u00f2 \"Hilf: a Zaml-Bukh fir Literatur un Kunst\" (\"Aiuto: Un'antologia per la Letteratura e l'Arte\") e tradusse lui stesso tre storie inviate da Tolstoj (\"Sardanapalo re d'Assiria\"; \"Lavoro, morte e malattia\"; \"Tre domande\"), e anche i contributi di altri importanti scrittori russi, tra cui Chekhov, a sostegno delle vittime del pogrom di Kishinev. Nel 1905 lasci\u00f2 la Russia con una certa riluttanza, costretto dalle ondate di pogrom che colpirono tutta la Russia meridionale. All'inizio visse a New York City, ma l\u00ec non riusc\u00ec a farsi strada nel mondo del teatro yiddish. Nel frattempo, la sua famiglia si era stabilita a Ginevra, in Svizzera. Sholem Aleichem presto scopr\u00ec che il suo reddito era troppo limitato per mantenere due case e part\u00ec per Ginevra. Nonostante la sua grande popolarit\u00e0, le sue opere non generavano grandi entrate ed egli fu costretto ad un estenuante programma di viaggi per procurarsi il denaro necessario per mantenere se stesso e la sua famiglia\nNel luglio del 1908, durante un giro di conferenze in Russia, ebbe un collasso sul treno nei pressi di Baranowicz. Gli fu diagnosticata una ricaduta di tubercolosi emorragica acuta e trascorse due mesi in convalescenza nell'ospedale della citt\u00e0. In seguito Sholem Aleichem descrisse l'incidente come \"incontro con sua maest\u00e0, l'Angelo della Morte, faccia a faccia\" e afferm\u00f2 che fu quell'incidente a spingerlo a scrivere la sua autobiografia, \"Funem yarid\" [Dalla fiera]. Durante la convalescenza, Sholem Aleichem non pot\u00e9 partecipare alla Prima Conferenza della Lingua Yiddish, che si svolse nel 1908 a Czernovitz; il suo collega e amico, l'attivista yiddish Nathan Birnbaum, and\u00f2 al suo posto. Sholem Aleichem trascorse i quattro anni seguenti vivendo come un semi-invalido; solo dopo aver recuperato un po' di salute torn\u00f2 a scrivere regolarmente. In questo periodo la famiglia fu sostenuta economicamente dalle generose donazioni di amici e ammiratori.\nNel 1914 la maggior parte della sua famiglia emigr\u00f2 negli Stati Uniti e si stabil\u00ec a New York City. A quell'epoca il figlio Misha era malato di tubercolosi e perci\u00f2 non poteva entrare in America secondo le leggi di immigrazione degli Stati Uniti. Misha rimase in Svizzera con sua sorella Emma e mor\u00ec nel 1915, un evento che provoc\u00f2 a Sholem Aleichem una profonda depressione.\nMorte.\nSholem Aleichem mor\u00ec a New York nel 1916, all'et\u00e0 di 57 anni, mentre stava ancora lavorando al suo ultimo romanzo, \"Motl il figlio del cantore Peyse\" e fu sepolto nel cimitero di Mount Carmel, nel Queens. Il suo funerale fu uno dei pi\u00f9 partecipati nella storia di New York, con circa 100.000 presenti. Il giorno seguente il suo testamento fu pubblicato sul \"New York Times\" e fu letto al Congresso degli Stati Uniti d'America.\nIl testamento conteneva istruzioni dettagliate impartite alla sua famiglia e ai suoi amici, relativamente al funerale ed a come Sholem Aleichem voleva essere commemorato e ricordato nel suo annuale \"yortsayt\" (anniversario della morte). Disse ai suoi amici e familiari di riunirsi, \"leggere il mio testamento e scegliere anche una delle mie storie, una di quelle molto felici, e recitarla nella lingua che comprendete meglio\". \"Fate che il mio nome sia ricordato con il riso\", aggiungeva, \"o non ricordatelo affatto\". Le riunioni continuano ancora oggi e negli ultimi anni sono state aperte al pubblico."}
{"id": "1857528", "revid": "1534172", "url": "https://it.wikipedia.org/wiki?curid=1857528", "title": "Divisione della Corea", "text": "La divisione della Corea () in Corea del Nord e Corea del Sud nasce nel 1945 a seguito della vittoria Alleata nella seconda guerra mondiale, che port\u00f2 alla fine del dominio di trentacinque anni dell'Impero giapponese sulla Corea. \nIl 27 luglio del 1953, al termine della guerra di Corea, ci fu l\u2019armistizio tra le due Coree e fu tracciata una linea di demarcazione lungo il 38\u00ba parallelo.\nStoria.\nIn una proposta avversata da quasi tutti i coreani, gli Stati Uniti e l'Unione Sovietica decisero di occupare l'area dividendola in zone di influenza lungo il 38\u00ba parallelo. La proposta di protettorato era di stabilire un governo provvisorio di Corea che sarebbe dovuto divenire \"libero e indipendente\". Sebbene le elezioni fossero state programmate, le due superpotenze supportarono i rispettivi capi e vennero stabiliti effettivamente due Stati, ognuno dei quali reclamava la sovranit\u00e0 sull'intera penisola.\nLa guerra di Corea (1950-1953) separ\u00f2 la Corea del Nord da quella del Sud con la zona demilitarizzata coreana e questa situazione contribu\u00ec al prolungarsi degli attriti tra i due Stati, i quali rimasero tecnicamente in conflitto durante la guerra fredda fino al giorno d'oggi. La Corea del Nord \u00e8 uno Stato socialista, spesso descritto come stalinista e isolazionista. , ma collass\u00f2 negli anni novanta, diversamente da quella della vicina Cina comunista.\nLa Corea del Sud fu inizialmente governata da vari governi filo-occidentali e anche militari e la sua economia, fino al 1975, era meno avanzata di quella della Corea del Nord, ma dopo il crollo dell'Unione Sovietica e del blocco comunista, essa divenne uno dei Paesi pi\u00f9 economicamente avanzati del mondo. A partire dagli anni novanta, grazie alla politica dell'amministrazione sudcoreana, sempre pi\u00f9 di stampo liberale, cos\u00ec come a seguito della morte di Kim Il-sung, politico a capo della Repubblica Democratica Popolare di Corea (Corea del Nord) dal 1948 alla sua morte, i due Stati fecero piccoli, ma importanti passi verso una possibile riunificazione."}
{"id": "1857536", "revid": "125950708", "url": "https://it.wikipedia.org/wiki?curid=1857536", "title": "Numero duale", "text": "In algebra lineare, i numeri duali sono un'estensione dei numeri reali, introdotti nel XIX secolo da William Clifford, ottenuta aggiungendo a essi un elemento caratterizzato dalla propriet\u00e0 di essere nilpotente, ovvero tale che il suo quadrato \u00e8 pari a zero. I numeri duali, nonostante non possiedano le propriet\u00e0 di un campo, costituiscono un insieme con propriet\u00e0 complementari a quelle dei numeri complessi. Essi trovano diverse applicazioni in fisica, sia nelle teorie classiche, sia in quelle riguardanti la relativit\u00e0 einsteiniana e la fisica delle particelle.\nAlgebra dei numeri duali.\nIndicato con formula_1 l'elemento nilpotente, ogni numero duale pu\u00f2 quindi essere scritto nella forma:\ndove formula_3 e formula_4 sono numeri reali, e vale la relazione\nL'elemento formula_1 ha una funzione analoga all'unit\u00e0 immaginaria dei numeri complessi, e spesso viene definito anch'esso \"unit\u00e0 immaginaria\".\nIn generale, \u00e8 possibile eseguire le normali operazioni algebriche sui numeri duali, considerando formula_1 come una variabile e avendo cura di sostituire formula_8 con 0 quando formula_9. \u00c8 cos\u00ec possibile calcolare la somma e il prodotto di due numeri duali formula_10 e formula_11:\nCon le operazioni sopra descritte, i numeri duali formano un'algebra associativa e commutativa dotata di unit\u00e0.\nDivisione.\nL'operazione di divisione tra due numeri duali \u00e8 definita come moltiplicazione per l'inverso moltiplicativo del divisore; analogamente ai numeri complessi, \u00e8 possibile eseguire la divisione moltiplicando dividendo e divisore per il coniugato del divisore:\nLa divisione \u00e8 definita per formula_14, per cui tutti i duali privi di parte reale non sono invertibili e i numeri duali non costituiscono un campo.\nCalcolo numerico delle derivate.\nL'unit\u00e0 immaginaria dei numeri duali ha propriet\u00e0 analoghe agli infinitesimi utilizzati nell'analisi non standard, i cui quadrati hanno valore \"quasi\" nullo (pi\u00f9 precisamente, sono infinitesimi di ordine superiore). Questa caratteristiche hanno interessanti applicazioni nella definizione dei polinomi su numeri duali: dato il polinomio formula_15, \u00e8 possibile scrivere il suo sviluppo di Taylor, centrato nel punto formula_3; questo sviluppo \u00e8 troncato al secondo termine, in quanto tutti i termini successivi contengono potenze dell'unit\u00e0 immaginaria superiori a uno:\nDalla formula sopra segue che conoscendo il valore del polinomio in un determinato numero duale, \u00e8 possibile conoscere il valore della derivata del polinomio, calcolato sulla parte reale. \u00c8 anche possibile generalizzare questa formula utilizzandola per definire le funzioni trascendenti sui numeri duali:\nRappresentazioni.\nRappresentazione matriciale.\nI numeri duali sono identificabili con le matrici reali formula_19 della forma:\nche rappresenta il numero formula_21.\nIn questo modo, le usuali operazioni di somma e prodotto tra matrici coincidono con la somma e il prodotto di numeri duali; l'elemento nilpotente \u00e8 dato dalla matrice\nRappresentazione polare.\n\u00c8 possibile definire il modulo di un numero duale come:\nLa circonferenza unitaria \u00e8 allora costituita dalle rette di equazione formula_24, mentre l'equivalente della formula di Eulero \u00e8:\nDato allora il numero formula_26, se formula_27 \u00e8 possibile scomporlo come:\nI due parametri formula_3 e formula_30 si possono considerare le coordinate polari del numero duale.\nGeneralizzazioni.\nLa costruzione eseguita pu\u00f2 essere generalizzata a qualunque anello commutativo formula_31: i numeri duali su formula_31 sono gli elementi dell'anello quoziente formula_33, dove formula_34 \u00e8 l'anello dei polinomi a coefficienti in formula_31 e formula_36 \u00e8 l'ideale generato da formula_37.\nL'ideale formula_36 non \u00e8 massimale , per cui l'anello dei duali non \u00e8 mai un campo; l'inverso dell'elemento formula_21 \u00e8 formula_40, ed \u00e8 definito se formula_3 \u00e8 una unit\u00e0 in formula_31.\nApplicazioni.\nTrasformazioni di Galileo.\nIn cinematica, le trasformazioni di Galileo possono essere rappresentate mediante i numeri duali: dato il sistema di riferimento formula_43, che si muove con velocit\u00e0 relativa formula_44 rispetto al sistema di riferimento formula_45, la trasformazione delle coordinate tra i due sistemi \u00e8 data dalla matrice del numero duale formula_46:\novvero:\nSuperspazi in fisica.\nI numeri duali costituiscono un semplice esempio di superspazio, utilizzato da alcune teorie fisiche, quali la relativit\u00e0 generale e le teorie supersimmetriche, per descrivere la configurazione spaziale. Ad esempio, nella Supersimmetria la loro componente reale \u00e8 detta \"direzione bosonica\", quella immaginaria \"direzione fermionica\". Quest'ultima deriva il proprio nome dai fermioni, particelle che obbediscono al principio di esclusione di Pauli: con uno scambio di coordinate, la loro funzione d'onda cambia di segno, e considerando entrambe le coordinate, la funzione d'onda si annulla. Questo comportamento pu\u00f2 essere sintetizzato nelle propriet\u00e0 dell'elemento nilpotente."}
{"id": "1857540", "revid": "767487", "url": "https://it.wikipedia.org/wiki?curid=1857540", "title": "Suprema decisione", "text": "Suprema decisione (\"Command Decision\") \u00e8 un film del 1948 diretto da Sam Wood.\nTrama.\nUn giovane generale dell'aviazione americana Casey Dennis, ordina una serie di bombardamenti diurni in grande stile sulla Germania nel corso dei quali l'aviazione subisce forti perdite. La stampa attacca il generale per questo e dal Quartier Generale viene ordinata una severa inchiesta. Intanto giunge in Germania una commissione parlamentare e il Comando Supremo ordina di evitare rischiose operazioni in grande stile. Ma il generale Dennis, che ha iniziato l'attuazione del piano D che prevede la distruzione delle fabbriche tedesche di aerei da caccia, intende completare l'operazione. L'azione riesce, ma costa forti perdite, provocando la vivace reazione dei deputati che fanno parte della commissione parlamentare. Il maggior generale Kane, per dare una soddisfazione agli onorevoli, \u00e8 costretto a togliere il comando della base a Dennis nominando in sua vece il generale Garnet. Ma questi, bench\u00e9 abbia fama di essere prudente, \u00e8 sottoposto alle stesse necessit\u00e0 di guerra che hanno determinato la condotta del suo amico Dennis. Egli dar\u00e0 quindi completa attuazione al piano D."}
{"id": "1857543", "revid": "113614089", "url": "https://it.wikipedia.org/wiki?curid=1857543", "title": "Festival di Cannes 1967", "text": "La 20\u00aa edizione del Festival di Cannes si \u00e8 svolta a Cannes dal 27 aprile al 12 maggio 1967.\nLa giuria presieduta dal regista italiano Alessandro Blasetti ha assegnato il Grand Prix per il miglior film a \"Blow-Up\" di Michelangelo Antonioni.\nL'algerino Mohammed Lakhdar-Hamina, vincitore del premio per l'opera prima con \"Rih al awras\", nel 1975 vincer\u00e0 poi la Palma d'oro con \"Cronaca degli anni di brace\". Francis Ford Coppola, unico statunitense in concorso con \"Buttati Bernardo!\", ignorato dalla giuria e dalla stampa, conquister\u00e0 invece la Palma d'oro nel 1974 prima, con \"La conversazione\" e poi, nel 1979 con \"Apocalypse Now\".\nUno dei giurati, il regista francese Claude Lelouch, \u00e8 stato costretto ad auto-squalificarsi per aver acquistato prima del Festival uno dei film in concorso, lo jugoslavo \"Ho incontrato anche zingari felici\" di Aleksandar Petrovi\u0107."}
{"id": "1857552", "revid": "486946", "url": "https://it.wikipedia.org/wiki?curid=1857552", "title": "Dialetto maceratese-fermano-camerte", "text": ""}
{"id": "1857559", "revid": "1099637", "url": "https://it.wikipedia.org/wiki?curid=1857559", "title": "San Martino di Lupari (pallacanestro femminile)", "text": "L'Associazione Sportiva San Martino di Lupari \u00e8 la principale societ\u00e0 di pallacanestro femminile di San Martino di Lupari, in Provincia di Padova.\nGioca al Palasport comunale e ha disputato cinque stagioni in Serie A2, ottenendo la promozione in A1 nel 2013.\nStoria.\nLa pallacanestro nasce a San Martino da un'iniziativa di don Angelo Martini agli inizi degli anni '50. La pallacanestro femminile, nasce invece nel 1979 su richiesta di un gruppo di ragazze. Allenate dalla \"vecchia gloria\" Arnaldo Pavan, la neonata squadra disputa il campionato di Promozione. Nel 1988-89 avviene il salto in serie C e nell'aprile del 1994 la promozione in serie B con l'allenatore Projetto. Dopo svariate stagioni in Serie B, conquista la serie A2 al termine della stagione 2007-08.\nIl 1\u00ba maggio 2013 ottiene la promozione in Serie A1 dopo la vittoria per 62-56 contro la Pallacanestro Sanga Milano nella gara-2 della finale dei play-off.\nRoster 2021-2022.\n\"Numeri di maglia.\""}
{"id": "1857566", "revid": "125429873", "url": "https://it.wikipedia.org/wiki?curid=1857566", "title": "Bestia (La bella e la bestia)", "text": "La Bestia \u00e8 uno dei protagonisti della fiaba popolare \"La bella e la bestia\".\nVersione Disney.\nLa Bestia appare anche nel franchise della Disney dedicato alla fiaba, cominciato nel 1991 con il Classico \"La bella e la bestia\" e proseguito nel 1997 con il sequel/midquel \"La bella e la bestia - Un magico Natale\" e nel 1998 con il midquel \"Il mondo incantato di Belle\". In tutti i film il personaggio \u00e8 doppiato in originale da Robby Benson e in italiano da Massimo Corvo. Come tutti i personaggi Disney, inoltre, fa delle apparizioni anche nella serie televisiva \"House of Mouse - Il Topoclub\". Viene inoltre rivelato che il suo vero nome da essere umano sarebbe Adam. \nBasato sull'eroe della fiaba di Jeanne-Marie Leprince de Beaumont, la Bestia \u00e8 stato creato dalla sceneggiatrice Linda Woolverton e animato da Glen Keane. \nPrincipe viziato trasformato in un'orrenda bestia come punizione per i suoi modi gelidi ed egoisti, la Bestia deve, per tornare in forma umana, guadagnarsi l'amore di una bellissima e giovane donna di nome Belle che imprigiona nel suo castello. Tutto questo deve essere fatto prima che l'ultimo petalo cada dalla rosa incantata nel giorno del suo ventunesimo compleanno.\nCaratteristiche.\nAspetto fisico.\nA differenza della storia originale, in cui la Bestia non \u00e8 mai descritta, nel cartone animato si possono intuire le parti dei vari animali che la compongono: la Bestia ha infatti le corna e la forma della testa simili a quelle di un bisonte, le orecchie di una capra, il muso e la criniera di un leone, la pelliccia e le zampe anteriori di un orso, la stazza e la muscolatura di un gorilla, le gambe e la coda di un lupo, la dentatura e gli artigli di un leopardo e due zanne sporgenti come quelle di un cinghiale. Somiglia anche a mostri mitici come il Minotauro o un lupo mannaro. Ha anche gli occhi azzurri, l'unica caratteristica fisica che non cambia se \u00e8 una bestia o un essere umano. La sua forma umana \u00e8 quella di un giovane alto e snello con i capelli ramati e la pelle color crema, pur mantenendo i suoi luminosi occhi azzurri. \nPersonalit\u00e0.\nA differenza della sua controparte originale, la Disney gli ha dato una natura pi\u00f9 primordiale alla sua personalit\u00e0 e ai suoi modi, che hanno davvero sfruttato il suo personaggio di animale selvaggio (cio\u00e8 alternando camminare e gattonare). Il produttore Don Hahn ha immaginato che lo stato psicologico della Bestia sia diventato selvaggio per il fatto di essere stato sotto una maledizione, in modo tale che alla fine avrebbe perso le sue ultime movenze umane e sarebbe diventato completamente selvaggio se l'incantesimo non fosse stato spezzato. L'idea di Hahn non si manifesta in modo evidente nel film d'animazione del 1991, dal momento che la Bestia viene vista solo in una breve scena qualche tempo dopo la sua trasformazione, mentre gran parte della storia avviene durante il periodo successivo alla maledizione.\nNel racconto originale, la Bestia si dimostra perlopi\u00f9 di buon cuore, con una tendenza solo occasionale ad essere irascibile. L'interpretazione della Bestia da parte della Disney lo ha reso pi\u00f9 arrabbiato e triste, a causa della vergogna per le sue azioni scortesi che hanno portato alla sua trasformazione, e in particolare la sua lotta per riconciliare il suo aspetto orribile con la sua umanit\u00e0 interiore che lo ha fatto sentire senza speranza di spezzare la maledizione. Quando la Bestia compare per la prima volta, si dimostra irrazionale, irascibile, testardo e ostile. Nonostante questo, la Bestia sembra avere un lato gentile e fantasioso, poich\u00e9 era disposto a prendersi cura degli altri, specialmente di Belle e dei servitori. \u00c8 anche capace di rimorsi, poich\u00e9 si \u00e8 sentito in colpa per aver scacciato Belle e aver lasciato andare suo padre Maurice senza che lei lo dicesse addio. \u00c8 anche empatico, poich\u00e9 simpatizzava con Belle per il suo trattamento come emarginata del villaggio e per la perdita di sua madre. Ha dimostrato di essere coraggioso, poich\u00e9 ha combattuto contro un branco di lupi per salvare Belle, impedendo persino al Maestro Forte di sgretolare il castello con la sua musica distruggendo la sua tastiera e sconfiggendo Gaston in combattimento dopo il ritorno di Belle. Dopo aver salvato Belle dai lupi, cambia se stesso in meglio, diventando pi\u00f9 civile e calmo. Una volta che la maledizione \u00e8 stata spezzata dopo la morte di Gaston, la Bestia (diventato il bel principe che era) mantiene la sua natura pacifica, riunendosi con molti dei suoi servi (tornati a loro volta alla normalit\u00e0) con un abbraccio.\nIl supervisore all'animazione Glen Keane descrive la Bestia come \"un ragazzo di ventuno anni che \u00e8 insicuro, vuole essere amato, vuole amare, ma ha questo aspetto brutto e deve superarlo\". Dopo la sua riforma sotto il suo interesse amoroso di Belle, la sua personalit\u00e0 cambia in raffinata e pi\u00f9 equilibrata, mentre allo stesso tempo \u00e8 ingenua riguardo al mondo.\nBiografia.\nLa bella e la bestia (1991).\nIl primo film del 1991 si apre proprio con la storia della Bestia: infatti essa era in realt\u00e0 un principe che aveva un castello nei pressi del paese dove \u00e8 ambientata la vicenda. Il principe era un uomo molto avaro e arrogante e, alcuni anni prima dell'inizio della storia, una fata, per mettere alla prova la sua generosit\u00e0, si present\u00f2 da lui con le sembianze di una vecchia mendicante; dopo essere stata malamente respinta per la sua apparenza che aveva suscitato al principe la repulsione, la fata dopo aver rivelato il suo vero aspetto decide di punire il principe trasformando lui in una bestia e tutti i suoi servitori in oggetti animati e il suo castello splendente in una fortezza tetra e minacciosa. L'unico modo per spezzare l'incantesimo \u00e8 che una fanciulla si innamori di lui. La Bestia da allora inizia a vivere isolata nel castello e molti si scordano della sua esistenza.\nLa solitudine che si \u00e8 imposto e la sicurezza che nessuna donna si potesse innamorare di lui lo portano ad essere rude, aggressivo e scontroso. Infatti quando Maurice si presenta nel castello, la Bestia lo attacca e lo rinchiude nella sua prigione finch\u00e9 Belle non si offre in cambio della sua libert\u00e0. Inizialmente la Bestia, pur comprendendo che Belle potrebbe spezzare l'incantesimo, tratta male la ragazza, incapace di comportarsi diversamente (nonostante i suoi servitori gli diano preziosi consigli su come comportarsi). Non \u00e8 del tutto privo di umanit\u00e0, infatti dopo che si rende conto della disperazione di Belle per essere stata separata dal padre egli assume un'espressione di rimorso e in seguito si pente dopo l'ennesima sfuriata a Belle ed esce dal castello per cercarla, salvandola poi da un branco di lupi, infine Belle si prende cura delle ferite della Bestia. Col tempo viene colpito dai modi della giovane e inizia a comportarsi gentilmente con lei e con i suoi stessi servi (uno di questi segni si pu\u00f2 vedere anche dal vestiario e dalla postura: se infatti all'inizio si muoveva gobbo e a quattro zampe e appariva a torso nudo con dei pantaloni malmessi e un lungo mantello a coprirlo, nel film lo si vede indossare gradualmente grandi camicie e pantaloni pi\u00f9 decenti, fino al regale abito nella serata finale con una postura gradualmente sempre pi\u00f9 eretta e composta), finendo con l'innamorarsene, tanto che decide di lasciarla andare a cercare il padre malato, pur consapevole che senza di lei rimarr\u00e0 un mostro per sempre. Quando Gaston lo assale, non reagisce finch\u00e9 non vede che Belle \u00e8 tornata da lui. Durante il combattimento con Gaston, la Bestia prevale, ma nel momento in cui il cacciatore \u00e8 in bilico nel vuoto lo implora di risparmiarlo e lui, capendo che uccidendolo sar\u00e0 veramente una bestia, lo risparmia, ma viene pugnalato da Gaston quando gli volta le spalle. \u00c8 proprio in quel momento che Belle dichiara il suo amore e la Bestia si ritrasforma in principe, e i due possono coronare il loro sogno d'amore.\nAltre apparizioni.\nLa Bestia della Disney appare anche nei videogiochi della serie \"Kingdom Hearts\": \"Kingdom Hearts\", \"\", \"Kingdom Hearts II\", \"Kingdom Hearts 358/2 Days\".\nAccoglienza.\nLa Bestia della versione Disney ha generalmente raccolto recensioni positive. MsMojo ha classificato la Bestia al secondo posto nel video della Top 10 dei Principi Disney, elogiando lo sviluppo del personaggio nel film. Anche la rappresentazione della Bestia di Dan Stevens \u00e8 lodata. Julia Alexander di Polygon ha elogiato la recitazione di Stevens per aver fatto sentire la Bestia reale, commentando che \"ci sono momenti in cui dimentichi che la bestia non \u00e8 reale - tutto di lui sembra umano\". Dana Schwartz di \"The Observer\" \u00e8 meno positiva nella versione della Bestia nel 2017. Ha commentato che l'aspetto meno spaventoso della Bestia ha avuto un impatto minore quando si \u00e8 rivelato a Belle rispetto all'originale. E il fatto che la Bestia indossi un frac e pantaloni tutto il tempo rende incredibile per certe scene poich\u00e9 la Bestia \u00e8 caratterizzata come \"qualcuno che \u00e8 stato un animale per cos\u00ec tanto tempo che ha dimenticato come essere umano\"."}
{"id": "1857571", "revid": "1543377", "url": "https://it.wikipedia.org/wiki?curid=1857571", "title": "Motoraduno", "text": "Il motoraduno \u00e8 un momento di aggregazione di appassionati della motocicletta che pu\u00f2 avere sia connotati turistici che sportivi.\nDescrizione.\nLo scopo principale della manifestazione \u00e8 l'incontro di appassionati di mototurismo e\ngeneralmente queste manifestazioni hanno come enti di riferimento la Federazione Motociclistica Italiana (F.M.I.), la \"Libertas\" (Ente di Promozione Sportiva Nazionale riconosciuto dal CONI) ed altri Enti riconosciuti dal CONI, ma possono essere organizzati dai singoli motoclub previa autorizzazione delle istituzioni Locali avendo cura di richiedere l'opportuno nulla osta all'Ente di Promozione Sportiva o alla Federazione a cui si \u00e8 affiliati.\nVi sono raduni locali, regionali, nazionali ed internazionali accomunati dal fatto che vi possono partecipare solo modelli regolarmente omologati e che durante le manifestazioni stesse vengono strettamente seguite le regole del codice della strada. In campo italiano godono di notoriet\u00e0 particolare quelli organizzati annualmente al Passo dello Stelvio, quello di Belpasso, quello dei Moti Iblei a Ragusa e la \"Befana Motociclistica\" di Milano. In campo europeo tra i pi\u00f9 conosciuti \u00e8 il raduno invernale che si svolge da molti anni in Germania, l'Elefantentreffen.\nI motoraduni sono solitamente aperti ad ogni partecipante, indipendentemente dal motoveicolo posseduto, alcuni sono specificatamente dedicati ad una determinata casa motociclistica che spesso li appoggia ufficialmente. In questo caso tra quelli che vedono il pi\u00f9 grande numero di partecipanti si annoverano quelli degli appassionati di Harley Davidson, Moto Guzzi e Vespa."}
{"id": "1857575", "revid": "52076", "url": "https://it.wikipedia.org/wiki?curid=1857575", "title": "Baia storica", "text": "Le baie storiche sono baie il cui assoggettamento integrale al regime delle acque interne \u00e8 dichiarato dallo Stato costiero e non contestato da altri Stati. La convenzione di Montego Bay del 1982, infatti, dispone che solo le baie la cui entratura non oltrepassa le 24 miglia marine (e che contengano un semicerchio del diametro di tale entratura) possano essere assoggettate a tale regime.\nLa Corte internazionale di giustizia ha riconosciuto l'esistenza di questo titolo di sovranit\u00e0 nel caso \"Pescherie norvegesi\". Non sono state finora accolte, invece, le richieste del Canada e della Libia di riconoscere come baie storiche rispettivamente la Baia di Hudson e il Golfo della Sirte."}
{"id": "1857581", "revid": "37056", "url": "https://it.wikipedia.org/wiki?curid=1857581", "title": "Sard\u0101r Vallabhbh\u0101\u012b Pa\u1e6del", "text": ""}
{"id": "1857583", "revid": "68666756", "url": "https://it.wikipedia.org/wiki?curid=1857583", "title": "Sa'luk", "text": ""}
{"id": "1857584", "revid": "767487", "url": "https://it.wikipedia.org/wiki?curid=1857584", "title": "L'idolo cinese (film)", "text": "L'idolo cinese (\"Three Strangers\") \u00e8 un film del 1946 diretto da Jean Negulesco.\nTrama.\nCrystal invita due uomini, Jerome e Johnny, nel suo appartamento: se tre persone esprimono un desiderio di fronte alla dea cinese della fortuna questo si avverer\u00e0.\nIl mezzo per ottenere una grande vincita sono le corse dei cavalli ma dopo aver fatto la puntata e conosciuto le storie dei tre personaggi sorgono conflitti che portano ad un delitto e ad una tragica conclusione della vicenda.\nProduzione.\nIl film fu prodotto dalla Warner Bros. utilizzando per il sonoro mono l'RCA Sound System.\nDistribuzione.\nDistribuito dalla Warner Bros., il film usc\u00ec nelle sala cinematografiche statunitensi il 28 gennaio 1946."}
{"id": "1857586", "revid": "1632387", "url": "https://it.wikipedia.org/wiki?curid=1857586", "title": "Acque interne", "text": "Nel diritto internazionale, le acque interne sono i fiumi, i laghi e la porzione di mare interna alla \"linea di base\", ovvero alla linea di bassa marea della costa. Al pari delle altre zone del mare, le regole e la disciplina delle acque interne sono dettate dalla Convenzione di Montego Bay del 1982, tuttora in vigore.\nNelle acque interne la sovranit\u00e0 dello Stato \u00e8 pari a quella che esso esercita sulla terraferma. Non vale quindi il diritto di passaggio inoffensivo (che deve essere concesso nel mare territoriale): le navi straniere che desiderano transitare nelle acque interne devono chiedere l'autorizzazione allo Stato costiero, fatta eccezione per le ipotesi di forza maggiore o grave pericolo.\nL'articolo 8/2 della convenzione della Convenzione Onu di Montego Bay (1982) relativo alle acque interne statuisce che \"Quando una linea di base diritta determinata conformemente al metodo descritto all'articolo 7 ha l'effetto di assoggettare al regime di acque interne aree che in precedenza non erano considerate tali, il diritto di passaggio inoffensivo previsto dalla presente Convenzione si estende a quelle acque\".\nLe navi straniere autorizzate ad entrare nelle acque interne sono sottoposte alle leggi dello Stato costiero, con un'unica eccezione: la giurisdizione penale per i reati commessi su navi straniere attraccate in un porto \u00e8 attribuita (solitamente) allo Stato di bandiera, salvo che il comandante della nave non richieda l'intervento delle autorit\u00e0 locali, che vi sia pericolo per la pace e la sicurezza dello Stato costiero o che siano violate norme doganali (art. 8 Convenzione di Montego Bay). I reati commessi nel porto e i reati ivi commessi dall'equipaggio di una nave straniera ricadono sempre nella giurisdizione dello Stato costiero.\nAcque Promiscue: Art. 24 - Navigazione Promiscua\nLe navi addette alla navigazione interna quando entrano in acque marittime, devono osservare le norme di polizia marittima e sono sottoposte alla vigilanza degli organi competenti per la navigazione marittima.\nParimenti le navi addette alla navigazione marittima quanto entrano in acque interne, devono osservare le norme di polizia in vigore per tali acque e sono sottoposte alla vigilanza degli organi competenti per la navigazione interna.\nLa disposizione era gi\u00e0 contenuta, in precisi termini, nel Codice della Marina Mercantile. Precisa il regolamento i limiti entro i quali pu\u00f2 svolgersi la navigazione ai sensi dell'art. in esame (primo comma art. 4 reg. n.i. - r.t.). Nei casi dubbi i limiti delle zone di navigazione promiscua sono stabiliti dal capo del compartimento marittimo e dal direttore dell'Ispettorato di Porto Compartimentale se entrambi d'accordo. Se manca tale accordo aa competenza \u00e8 attribuita ai Ministri dei Trasporti, per la Marina Mercantile e per la Difesa (Marina) i quali emettono un provvedimento congiunto.\nFuori dalle zone di navigazione promiscua la navigazione in acque interne di navi destinate alla navigazione marittima e viceversa la navigazione in acque marittime di navi destinate alla navigazione interna sono soggette alle disposizioni del regolamento e delle altre leggi e regolamenti speciali.\nL'unica eccezione riguarda i trasporti riconosciti di carattere eccezionale dai Ministri dei Trasporti e per la Marina Mercantile. Anche in questo caso deve trattarsi di un provvedimento congiunto e d'accordo.\nCon provvedimento n\u00b0 698 del 12 aprile 1957 dell'Ispettorato Compartimentale per il Veneto sono state riconosciute di navigazione promiscua alcune zone del Compartimento Marittimo di Monfalcone, di Venezia, Chioggia e Ravenna (vedi All. 10).\nOltre i limiti fissati per la navigazione promiscua con il suindicato provvedimento, in seguito ad accordo raggiunto tra il Ministero della Marina Mercantile e il Ministero dei Trasporti, \u00e8 stato consentito il transito marittimo e lungo la congiungente Chioggia - Porto Levante alle navi della navigazione interna subordinate all'osservanza delle seguenti condizioni; le navi devono:"}
{"id": "1857587", "revid": "1543377", "url": "https://it.wikipedia.org/wiki?curid=1857587", "title": "Coristoma", "text": " \nIl coristoma \u00e8 definito, in anatomia patologica, come tessuto maturo o cellule microscopicamente normali localizzate in una sede anatomica anomala. Generalmente il coristoma \u00e8 costituito da piccole masse di tessuto normale, oppure da isolate cellule normali localizzate in sedi inappropriate. Tra le forme pi\u00f9 comuni di coristoma vi sono la localizzazione di tessuto pancreatico nel contesto della parete gastrica e di tessuto surrenalico nel rene, nel polmone e nell'ovaio. Pur essendo classificato tra le anomalie di sviluppo, al pari dell'amartoma \u00e8 spesso incluso tra i tumori per l'aspetto di piccole masse nel contesto di un organo.\nRaramente il coristoma \u00e8 la sede di origine di una vera neoplasia producendo, per esempio, un carcinoma surrenalico nel contesto di un ovaio."}
{"id": "1857588", "revid": "287204", "url": "https://it.wikipedia.org/wiki?curid=1857588", "title": "ATC (Terni)", "text": "LATC, sigla di Azienda Trasporti Consorziali, un'azienda di servizi che operava prevalentemente nel campo della gestione della sosta nella provincia di Terni.\nSettori di attivit\u00e0.\nOltre ad operare parcheggi in struttura fra cui il parcheggio sotterraneo di San Francesco, e il parcheggio di superficie di Vocabolo Staino a Terni, l'azienda cura altres\u00ec la gestione dell'aviosuperficie Alvaro Leonardi.\nFino al 1\u00ba dicembre 2010 ATC era inoltre titolare del contratto di servizio per l'esercizio del trasporto pubblico in provincia, attivit\u00e0 da allora confluita in Umbria Mobilit\u00e0.\nStoria.\nL'ATC nacque a Terni nel 1978 per gestire il sistema di trasporti pubblici cittadini incorporando le precedenti societ\u00e0 di gestione; nel 2000 la stessa fu trasformata in societ\u00e0 per azioni."}
{"id": "1857589", "revid": "648716", "url": "https://it.wikipedia.org/wiki?curid=1857589", "title": "Johnny Chan", "text": "Prima del poker.\nNel 1962 la famiglia Chan si trasferisce ad Hong Kong, nel 1968 a Phoenix in Arizona e nel 1973 a Houston, Texas.\nLa sua famiglia gestisce ristoranti e Chan, in un primo momento parve dover continuare l'attivit\u00e0 paterna, ma a 21 anni si trasferisce a Las Vegas, abbandonando l'Universit\u00e0 di Houston, per diventare un giocatore professionista di poker.\nCarriera.\nWorld Series of Poker.\nChan attribuisce parte dei suoi iniziali successi al fatto che ben pochi giocatori statunitensi avessero gi\u00e0 precedentemente giocato contro giocatori asiatici. Divenne un giocatore importante verso la fine degli anni ottanta, quando vinse per due volte di fila (1987 e 1988) l'evento principale delle World Series of Poker. Manc\u00f2 poco che vincesse anche il terzo consecutivo se Phil Hellmuth Jr non lo avesse battuto e costretto ad un secondo posto. Nel film Il giocatore vi \u00e8 una scena in cui compare in TV una cassetta con la mano finale, ai danni di Erik Seidel, nel Main Event 1988: ancora oggi la mano \u00e8 considerata una dei maggiori capolavori della storia del poker. Nello stesso film Chan compare in un cameo.\nEgli \u00e8 l'ultimo ad aver vinto di fila due Main Event delle World Series of Poker.\nNel 2005 Chan \u00e8 stato il primo a vincere 10 braccialetti (titoli) nelle WSOP, presto raggiunto per\u00f2 da Doyle Brunson e Phil Hellmuth jr che poi lo ha anche superato.\nChan ha l'abitudine di portare al tavolo da gioco un'arancia come portafortuna e dopo il suo secondo titolo consecutivo WSOP molti hanno seguito il suo esempio.\nNel 2002 \u00e8 stato inserito nel Poker Hall of Fame.\nBraccialetti alle World Series of Poker.\nJohnny Chan alle WSOP ha vinto circa .\nPoker Superstars.\nNel febbraio 2005 Chan ha partecipato al $400,000 Poker Superstars Invitational Tournament. Egli riusc\u00ec, una volta crollato a gettoni, ad arrivare secondo, battuto da Gus Hansen, toccando una punta di gettoni.\nNell'estate 2005 partecipa alla seconda edizione battendo 22 giocatori, tutti di grande qualit\u00e0: alla fine sconfigge Todd Brunson, figlio di Doyle, e vince dollari\nAnd\u00f2 diversamente nella terza edizione quando Todd Brunson riusc\u00ec ad avere ragione su di lui.\nPoker After Dark.\nSulla rete NBC Chan ha partecipato allo show televisivo Poker After Dark, una serie di tornei con buy-in da dollari che viene vinto interamente dal vincitore del torneo. Chan si \u00e8 distinto per averne vinti 4 su 6 partecipazioni, e quelle volta che non ha vinto \u00e8 giunto secondo e l'altra quinto.\nHa partecipato ai tornei:\nAltri tornei.\nChan ha inoltre partecipato ad un tavolo finale del World Poker Tour, nonostante abbia partecipato a numerosi tornei.\nHa inoltre partecipato al World Series of Poker Tournament of Champions envents e al National Heads-Up Poker Championship negli anni 2004 e 2005.\nSi calcola abbia vinto in carriera, col poker sportivo, pi\u00f9 di dollari.\nVita personale.\nOltre a giocare a poker, Chan \u00e8 proprietario in franchising di fast food presso il Las Vegas Stratosphere Hotel ed \u00e8 consulente per vari casin\u00f2. Ha l'aspirazione di aprire un proprio casin\u00f2. Inoltre scrive per \"Card Player Magazine\" ed \u00e8 apparso su \"High Stakes Poker\", programma della GSN.\nChan ha sei figli.\nNel 2005 Chan ha collaborato con Mark Karowe per realizzare \"Play Poker Like Johnny Chan\" (ISBN 1-933074-48-5), un libro che insegna a giocare in diverse specialit\u00e0 e varianti del poker. Il 28 novembre 2006 \u00e8 uscito un secondo titolo: \"Million Dollar Hold'em: Winning Big in Limit Cash Game\" (ISBN 1-58042-200-4), che si concentra sull'hold'em a limite. Nel 2007, Chan lancia una poker room: Chanpoker.com.\nScrive regolarmente nel bimensile \"Trader Monthly\"."}
{"id": "1857593", "revid": "339392", "url": "https://it.wikipedia.org/wiki?curid=1857593", "title": "Cattedrale San Salvador de Zaragoza", "text": ""}
{"id": "1857603", "revid": "380654", "url": "https://it.wikipedia.org/wiki?curid=1857603", "title": "Hell Yeah (Rev Theory)", "text": "Hell Yeah \u00e8 il secondo singolo estratto dall'album \"Light It Up\" della band Rev Theory. Il brano \u00e8 stato prodotto da Brian Howes ed \u00e8 stato pubblicato ufficialmente il 25 marzo 2008.\nUtilizzata come musica principale di WWE One Night Stand 2008, come colonna sonora della serie TV \"Blue Mountain State\", e anche per essere stata scelta come intro dai Detroit Red Wings.\nVideo musicale.\nIl video musicale della canzone \u00e8 stato prodotto da Travis Kopach, che aveva gi\u00e0 lavorato con band come Panic at the Disco e i Black Tide. Inoltre al video ha partecipato anche la superstar della WWE Ashley Massaro."}
{"id": "1857605", "revid": "287204", "url": "https://it.wikipedia.org/wiki?curid=1857605", "title": "NGC 1261", "text": "NGC 1261 (nota anche come C 87) \u00e8 un ammasso globulare nella costellazione dell'Orologio.\nSi tratta di un ammasso globulare compatto e brillante, di magnitudine apparente 8,3 visibile gi\u00e0 con un telescopio da 80mm di apertura. La sua declinazione fa s\u00ec che possa essere osservato agevolmente solo a sud della fascia temperata boreale. Dista oltre 50\u00a0000 anni luce da noi.\nFu scoperto dall'astronomo James Dunlop il 24 novembre 1826."}
{"id": "1857607", "revid": "486946", "url": "https://it.wikipedia.org/wiki?curid=1857607", "title": "Torakiki", "text": ""}
{"id": "1857608", "revid": "37401", "url": "https://it.wikipedia.org/wiki?curid=1857608", "title": "Erne (fiume)", "text": ""}
{"id": "1857611", "revid": "14691", "url": "https://it.wikipedia.org/wiki?curid=1857611", "title": "Wazaramo", "text": ""}
{"id": "1857613", "revid": "287204", "url": "https://it.wikipedia.org/wiki?curid=1857613", "title": "Sempad d'Armenia", "text": "Biografia.\nApparteneva alla famiglia degli Hetumidi, era figlio di Leone III d'Armenia e Keran di Lampron e nipote di Aitone I d'Armenia che aveva sottomesso la Cilicia ai Mongoli nel 1240.\nRegno.\nAttorno al 1297, approfittando dell'assenza dei fratelli Aitone e Teodoro che si erano recati a Costantinopoli, Sempad usurp\u00f2 il trono con l'aiuto dell'altro fratello Costantino.\nQuello stesso anno Sempad si rec\u00f2 alla corte del governante mongolo di Persia, l'Ilkahn Ghazan, dal quale riusc\u00ec ad ottenere il riconoscimento della sua posizione di re, necessario per legittimare la sua usurpazione. \nEgli inoltre ricevette dall'Ilkhan una sposa, forse una parente dello stesso Ghazan, al fine di stringere un'alleanza matrimoniale.\nNel 1297 i Mamelucchi egiziani razziarono il regno.\nQuando Aitone e Teodoro tornarono Sempad li cattur\u00f2 a Caesarea e li imprigion\u00f2 nella fortezza di Partzerpert dove Aitone fu parzialmente accecato per cauterizzazione.\nNel 1298 Teodoro fu strangolato per ordine di Sempad ma Costantino si rivolt\u00f2 contro Sempad e prese il trono a sua volta.\nAitone fu liberato e nel 1299, dopo essere guarito dalla sua cecit\u00e0, riprese la corona.\nPoco dopo Sempad complott\u00f2 di nuovo con Costantino per riprendere il trono ed Aitone esili\u00f2 i due fratelli fedifraghi a Costantinopoli.\nSempad mor\u00ec nel 1308 o nel 1310 in circostanze misteriose."}
{"id": "1857614", "revid": "198277", "url": "https://it.wikipedia.org/wiki?curid=1857614", "title": "Mauro Nesti", "text": "In carriera ha conquistato 9 volte il titolo europeo e 17 volte quello italiano, vincendo un totale di oltre 450 gare automobilistiche: i suoi numerosi successi gli hanno valso l'appellativo di \"Re delle montagne\".\nBiografia.\nInizia la sua carriera, non ancora ventenne, nelle competizioni motociclistiche. Nel 1953 partecipa al Campionato Italiano di Velocit\u00e0 nelle Classi 125cc e 250cc a bordo di una MV Agusta. Nel 1955 la MV lo sceglie per condurre le moto ufficiali, ma la carriera di centauro viene fermata dal tragico incidente di quell'anno alla 24 ore di Le Mans che fece interrompere tutte le attivit\u00e0 motociclistiche in Europa.\nNegli anni sessanta decide di passare alle quattro ruote: nel 1963 partecipa al Campionato Italiano di Velocit\u00e0 al volante di un'Abarth 850 di serie prestatagli dal cugino. In questi anni partecipa anche al campionato italiano di Formula 3 al volante di una Tecno senza per\u00f2 ottenere successi.\nNei primi anni settanta le scarse possibilit\u00e0 economiche stavano quasi per spingere Nesti al ritiro dato che non era in grado di acquistare un'auto sufficientemente competitiva per ottenere risultati di rilievo. Fortunatamente arriva uno sponsor che crede in lui, la ditta \"CEBORA\" di Cadriano (Bologna) specializzata in macchine per la saldatura, e grazie al loro contributo riesce ad acquistare una Chevron 2000 con la quale vince subito la cronoscalata Cesana-Sestriere del 1972. Quello stesso anno vince anche la prima delle sue 14 Rieti-Terminillo e 9 Trento-Bondone. Gli anni successivi sono un susseguirsi di successi, sulle salite d'Italia e d'Europa, come nella impegnativa Sillano-Ospedaletto che vince in tre edizioni consecutive, dal 1973 al 1975, e nella Sarnano-Sassotetto che vince nel 1973. Nesti diventa un beniamino del pubblico grazie anche alla sua simpatia, provata da fulminanti battute pronunciata come questo commento a una sua gara:\nDopo la Chevron Nesti guida una March con la quale per\u00f2 subisce un terribile incidente in cui riporta diverse fratture, rimanendo costretto al riposo per svariati mesi; poi dal 1974 passa alla LOLA nelle versioni T294 T296 e T298. Gli anni ottanta lo vedono al volante dell'Osella PA/9 con la quale ottiene una straordinaria serie di vittorie assolute (memorabili i suoi duelli sul filo dei centesimi con l'amico-rivale Ezio Baribbi). Dal 1993 passa a una Lucchini-BMW 6 cilindri per poi chiudere gli anni novanta al volante di una Breda-BMW. La sua carriera subisce un arresto ponderato quanto repentino: i risultati con la Breda sono al di sotto delle aspettative e tardano ad arrivare; sono stagioni opache, illuminate solo da un paio di successi assoluti. L'incidente del giovane concittadino Fabio Danti durante la Caprino-Spiazzi del 2000, nonch\u00e9 un altro serio incidente che coinvolge lui stesso con la Breda/Bmw sulla salita del Costo ad Asiago nello stesso anno, scuotono non poco il Re della Montagna che, senza mai tuttavia annunciare il proprio ritiro, decide di abbandonare ogni proposito di continuare a correre ad alti livelli, riapparendo in sporadiche occasioni in alcune gare destinate a vetture di Scaduta Omologazione (VSO).\nTorna nel 2007 al volante della sua vecchia Osella PA/9 Bmw, iscrivendosi alle gare di contorno riservate alle auto storiche. Dal 2008, dopo una stagione trascorsa a togliersi la ruggine accumulata in anni di inattivit\u00e0 ricomincia a sorprendere addirittura vincendo, fino alla bella et\u00e0 di 75 anni, alcune gare sempre nelle auto storiche, tra le quali la Trento-Bondone, la Lima-Abetone e la Iglesias-S.Angelo in Sardegna.\nColpito da malattia, muore il 13 novembre 2013 all'et\u00e0 di 78 anni."}
{"id": "1857616", "revid": "17257516", "url": "https://it.wikipedia.org/wiki?curid=1857616", "title": "Battaglia della crocetta", "text": ""}
{"id": "1857617", "revid": "104265", "url": "https://it.wikipedia.org/wiki?curid=1857617", "title": "Distretto urbano di Morogoro", "text": "Il distretto urbano di Morogoro (in swahili Wilaya ya Morogoro Mjini) \u00e8 uno dei 6 distretti della regione di Morogoro, in Tanzania. Confina a nord col distretto rurale di Morogoro, a est con la regione di Pwani, a sud col distretto di Kilombero e a ovest col distretto di Kilosa.\n\u00c8 suddiviso nelle seguenti 19 circoscrizioni:"}
{"id": "1857618", "revid": "256896", "url": "https://it.wikipedia.org/wiki?curid=1857618", "title": "Distretto di Morogoro Urbano", "text": ""}
{"id": "1857619", "revid": "729019", "url": "https://it.wikipedia.org/wiki?curid=1857619", "title": "Effetto Kapitza-Dirac", "text": "L'effetto Kapitza-Dirac \u00e8 un effetto previsto dalla meccanica quantistica che consiste nella diffrazione di un fascio di particelle ben collimato, in particolare un fascio di elettroni, da parte di un'onda elettromagnetica stazionaria. L'effetto fu previsto teoricamente per la prima volta nel 1933 da Paul Adrien Maurice Dirac e P\u00ebtr Leonidovi\u010d Kapica.\nUna spiegazione dell'effetto si basa sull'interpretazione del fascio di particelle come un'onda coerente, come affermato dal principio di dualit\u00e0 onda-particella proposto da Louis Victor de Broglie nel 1924; il fascio incidente dovrebbe essere diffratto dalla struttura periodica creata da un'onda elettromagnetica stazionaria e dovrebbe essere osservata una figura di diffrazione, ossia l'intensit\u00e0 del fascio uscente in funzione della distanza dal fascio diretto dovrebbe presentare diversi massimi e minimi come nelle figure di diffrazione in ottica.\nPer la realizzazione di un esperimento per la verifica di questo effetto \u00e8 necessario un fascio di luce altamente coerente, e quindi l'esperimento non \u00e8 stato possibile fino all'invenzione del laser. \u00c8 stato realizzato nel 2001 un esperimento che mostra i picchi di diffrazione previsti."}
{"id": "1857625", "revid": "363629", "url": "https://it.wikipedia.org/wiki?curid=1857625", "title": "Grazia (trattamento)", "text": "L'appellativo di sua grazia, talvolta abbreviato S.G., era il trattamento utilizzato per appellare i sovrani d'Inghilterra prima di Enrico VIII e da tutti i sovrani di Scozia fino all'atto di Unione del 1707, documento mediante il quale la Scozia si un\u00ec all'Inghilterra (in precedenza i due regni erano soltanto in unione personale).\nUso nobiliare.\nAttualmente il titolo di \u00absua grazia\u00bb \u00e8 usato per duchi e duchesse non di sangue reale nel Regno Unito (per esempio, \"sua grazia il duca di Devonshire\"). \nI duchi di sangue reale, invece, hanno il trattamento di \u00abaltezza reale\u00bb.\nUso ecclesiastico.\nL'appellativo di \"sua grazia\" \u00e8 utilizzato in Inghilterra per designare gli arcivescovi ed alcuni vescovi anglicani, nonch\u00e9 i vescovi cattolici. \nNegli Stati Uniti d'America ed in Canada, invece, vengono usati i titoli di \u00abeccellenza\u00bb per i vescovi cattolici e di \u00abeminenza\u00bb per i cardinali.\nNella Chiesa ortodossa l'appellativo di \u00absua grazia\u00bb viene utilizzato per vescovi e abati. "}
{"id": "1857628", "revid": "1522738", "url": "https://it.wikipedia.org/wiki?curid=1857628", "title": "Olivia Spencer", "text": ""}
{"id": "1857634", "revid": "78273", "url": "https://it.wikipedia.org/wiki?curid=1857634", "title": "Impero rashidun", "text": ""}
{"id": "1857635", "revid": "1437722", "url": "https://it.wikipedia.org/wiki?curid=1857635", "title": "Non ti scordar mai di me (EP)", "text": "Non ti scordar mai di me \u00e8 l'EP di debutto solista della cantante italiana Giusy Ferreri pubblicato il 27 giugno 2008 poco dopo la sua partecipazione alla prima edizione di \"X Factor\", dove si \u00e8 classificata al secondo posto.\nIl singolo estratto dal disco \u00e8 stato \"Non ti scordar mai di me\", che ha riscosso un grande successo sia nelle vendite che nell'airplay radiofonico. Il brano si \u00e8 rivelato essere uno dei tormentoni dell'estate 2008.\nAntefatti.\nNell'aprile 2008 Giusy Ferreri partecipa ai provini per la prima edizione italiana di \"X Factor\", dove viene notata dal giudice della categoria \"Over 25\" Simona Ventura e da Cristiano Malgioglio; diventa la new entry della settima puntata. Durante la finale del programma presenta l'inedito \"Non ti scordar mai di me\", scritto da Roberto Casalino e composto nelle musiche dallo stesso Casalino assieme a Tiziano Ferro.\nSuccesso commerciale.\nL'extended play, certificato disco d'oro solo grazie alle vendite delle prenotazioni, esordisce direttamente alla 1\u00aa posizione nella Classifica FIMI Album, mantenendo tale posizione per undici settimane consecutive. Secondo il resoconto annuale, stilato dalla rivista musicale Musica e dischi, \"Non ti scordar mai di me\" \u00e8 risultato essere il quinto ed il quarto album pi\u00f9 venduto in Italia nel mercato fisico (oltre copie) e digitale ( download digitali).\nIl 12 gennaio 2009, in occasione della prima puntata della seconda edizione di \"X Factor\", l'EP \u00e8 stato certificato triplo disco di platino."}
{"id": "1857640", "revid": "125062490", "url": "https://it.wikipedia.org/wiki?curid=1857640", "title": "The Ed Sullivan Show", "text": "The Ed Sullivan Show \u00e8 stato un programma televisivo statunitense in onda dal 1948 al 1971, uno dei pi\u00f9 importanti e seguiti spettacoli trasmessi dall'emittente televisiva CBS.\nIn origine era intitolato \"Toast of the Town\", ma assunse il nome che lo fece conoscere in tutto il paese a partire dal 25 settembre 1955. Ideato e condotto da Ed Sullivan and\u00f2 in onda per la prima volta il 20 giugno 1948 alle ore 20 (la sua durata era di circa un'ora) e in 1.054 puntate la trasmissione - in onda ininterrottamente per oltre venti anni tutte le domeniche, fino al 6 giugno 1971 - rappresent\u00f2 un punto di riferimento fisso ed un appuntamento immancabile per i telespettatori. Fu premiato come miglior trasmissione televisiva ai Golden Globe 1959.\nPraticamente, qualunque tipo di genere di intrattenimento apparve nella trasmissione: dall'opera al rock, dalla recita teatrale al balletto. Il formato fu essenzialmente lo stesso del vaudeville.\nStoria.\nRegista principale della trasmissione \u00e8 stato Kenneth Whelan mentre autori dei testi sono stati in prevalenza Jerry Bresler e Lyn Duddy anche se nel corso delle diverse serie si sono alternati altri sceneggiatori. Fra gli autori delle musiche vi erano Ray Bloch (specialmente fra il 1949 e il 1965) e Buddy Arnold.\nLe puntate - irradiate la domenica sera alle 20 - duravano un'ora circa e venivano trasmesse in bianco e nero fra il 1948 e il 1965 e a colori dal 1965 al 1971 quando ormai lo spettacolo televisivo aveva assunto il nome di \"Ed Sullivan Show\".\nQuando la popolarit\u00e0 del programma fu all'apice, il cast si trasfer\u00ec all'estero, in Gran Bretagna, in Australia, in Giappone per trasmettere alcune puntate in diretta.\nSolamente verso la fine degli anni sessanta l'Ed Sullivan Show incominci\u00f2 la sua parabola discendente e quando usc\u00ec dalla Top20 televisiva la CBS decise di interrompere la trasmissione all'improvviso, suscitando una profonda amarezza e delusione nell'animo del conduttore.\nAl suo debutto, la trasmissione ospit\u00f2 Dean Martin e Jerry Lewis.\nIl conduttore mostr\u00f2, sin dalle prime puntate, grandi capacit\u00e0 comunicative ed ottime doti recitative, riuscendo, come si suol dire, a \"bucare lo schermo\".\nAll'inizio del ciclo, nel 1948 Ed Sullivan sub\u00ec alcune pressioni da parte di sponsor provenienti dal sud degli Stati Uniti, i quali chiedevano la censura nei confronti di artisti di colore; Ed Sullivan, non solo rifiut\u00f2 queste proposte discriminanti ma, addirittura invit\u00f2 innumerevoli esponenti neri nella sua trasmissione come ad esempio: Fats Domino, Dionne Warwick, Sammy Davis Jr., Nat King Cole, Bo Diddley, The Fifth Dimension, James Brown, Aretha Franklin, Mahalia Jackson, The Supremes, The Jackson 5, Nina Simone, The Temptations and Rosa Morena.\nInoltre fu invitato il basso-baritono nero Andrew Frierson per interpretare \"Old Man River\" dal musical di Jerome Kern, e \"Show Boat\" di Oscar Hammerstein, una canzone che, fino ad allora, era stata cantata solo da artisti bianchi, nonostante fosse stata espressamente scritta per artisti di colore.\nNel 1953 si collega con il Metropolitan Opera House per \"Toast to the Met\" con Ris\u00eb Stevens, Richard Tucker, Cesare Siepi, Roberta Peters e Robert Merrill, nel 1956 per una scena del II Atto di Tosca (opera) con Maria Callas e George London diretti da Dimitri Mitropoulos e nel 1957 in gennaio una scena del I Atto di Madama Butterfly con Dorothy Kirsten e Mario Del Monaco diretti da Max Rudolf, in febbraio una scena dal I Atto di Rigoletto con Hilde G\u00fcden e Jussi Bj\u00f6rling diretti da Fausto Cleva e l'aria La donna \u00e8 mobile ed in marzo il duetto finale dell'Andrea Ch\u00e9nier (opera) con Renata Tebaldi e Tucker. \nNel 1958, Ed Sullivan ha esposto le esibizioni delle principali compagnie internazionali di balletto, tra cui: Ruth Page's Chicago Opera Ballet, the English National Ballet, Roland Petit's Ballet de Paris e e il Balletto Igor' Aleksandrovi\u010d Moiseev dalla Russia.\nPer tutto il decennio degli anni 1950 il fisarmonista John Serry Sr. collaborato come membro della CBS Orchestra sulle prestazioni presenti nello show.\nI luoghi di ripresa della trasmissione sono stati molteplici: essenzialmente gli studi della CBS Television, al 7800 di Beverly Blvd., Fairfax, Los Angeles, California; poi l'Ed Sullivan Theatre, al 1697 di Broadway, Flushing Meadows Park nel Queens, la Krone Circus Arena di Monaco di Baviera, il Miami Beach Convention Center di Miami Beach, il Moulin Rouge di Parigi, lo Shea Stadium, Vienna e il Walter Reed Army Medical Center di Georgia Avenue NW, Washington.\nOspiti.\nLa trasmissione ha avuto ospiti d'onore di rilievo (fra gli altri, gli italiani Johnny Dorelli, Rita Pavone, Ettore Bruno e Gianni Zullo e Brutos) e nel 1961 ha ospitato in una puntata il corpo di ballo delle Bluebell Girls. Cambi\u00f2 ufficialmente nome in \"The Ed Sullivan Show\" a partire dal 25 settembre 1955.\nTra i suoi ospiti, una particolare menzione spett\u00f2 a Topo Gigio, il simpatico pupazzetto italiano ideato da Maria Perego, che ritorn\u00f2 pi\u00f9 volte durante la stagione.\nMa furono le esibizioni di Elvis Presley e dei Beatles ad alzare l'indice di ascolto della trasmissione a livelli straordinari, fino ad un massimo, rispettivamente, di 60 milioni e 73 milioni di telespettatori.\nAll'Ed Sullivan Show, oltre ai gi\u00e0 citati Beatles, parteciparono Rolling Stones, Doors, Beach Boys, Creedence Clearwater Revival, Elvis Presley, Ike e Tina Turner, James Brown, Janis Joplin, Jackson 5, Jefferson Airplane, Mamas &amp; the Papas, Stevie Wonder, Dionne Warwick, Simon &amp; Garfunkel, Ray Charles, Marvin Gaye, Domenico Modugno (nel 1958, con \"Volare\") Rita Pavone e altri artisti di fama internazionale.\nI due \"scoop\" seguirono due percorsi diversi: Elvis Presley fu inizialmente bocciato da Ed Sullivan che, secondo le note biografiche di Michael David Harris, afferm\u00f2 di voler preservare un'audience familiare, consentendo cos\u00ec al \"The Tonight Show\" condotto dal suo rivale storico Steve Allen di lanciare Elvis con un anticipo di due settimane. Elvis fu successivamente ospite di Ed Sullivan tre volte, al termine di una delle quali lo stesso Sullivan fece i complimenti ad un giovane Elvis in diretta nazionale.\nMemore dello smacco subito, Ed Sullivan si rifece, con gli interessi, contattando i Beatles quando ancora non erano famosi negli Stati Uniti, e anzi fu proprio il suo interessamento, oltre a quello di Brian Epstein, a convincere la casa discografica Capitol di migliorare la promozione dei loro dischi; e il successo fu immediato.\nControversie.\nAlcune furono memorabili, come quella con Bob Dylan nel 1963, il quale non accett\u00f2 la censura dei dirigenti della CBS sul brano \"Talkin' John Birch Paranoid Blues\" e prefer\u00ec andarsene dagli studi sbattendo la porta, invece di cantare un brano differente.\nIl controllo della produzione era meticoloso e scandagliava parola per parola i testi delle canzoni e pretendeva che gli artisti sostituissero quelle ritenute non gradite.\nDue casi emblematici si ebbero con i Doors, che per il brano \"Light My Fire\" non accettarono nessuna imposizione quando gli venne chiesto di cambiare le parole del verso \"\u00abGirl, we couldn't get much higher\u00bb\", in quanto possibile riferimento alla droga, ma Jim Morrison interpret\u00f2 il brano proprio come era stato scritto, suscitando la rabbia di Ed Sullivan che comunque fu presa con noncuranza dalla band; mentre i Rolling Stones si dimostrarono pi\u00f9 docili e tramutarono il verso \"Let's Spend the Night Together\" in un pi\u00f9 rassicurante \"Let's Spend Some Time together\".\nParodie.\nMolti musicisti hanno realizzato una parodia dell\"'Ed Sullivan Show\" nei loro video musicali. Tra essi figurano:"}
{"id": "1857644", "revid": "1305772", "url": "https://it.wikipedia.org/wiki?curid=1857644", "title": "Desert Rose (Sting)", "text": "Desert Rose \u00e8 un singolo del cantautore britannico Sting, pubblicato il 1\u00ba gennaio 2000 come secondo estratto dal sesto album in studio \"Brand New Day\".\nIl singolo ha visto la collaborazione del cantante algerino Cheb Mami.\nIl singolo ha ottenuto grande successo, posizionandosi al terzo posto in Svizzera, al quarto in Italia, al quindicesimo nel Regno Unito, e al diciassettesimo negli Stati Uniti.\nSulla scia dell'interesse pre-11 settembre per le culture latine e arabe, la canzone \u00e8 popolare per il duetto fra Sting ed il cantante algerino Cheb Mami, che conferisce al brano una particolare atmosfera di etnicit\u00e0.\nComposizione.\nIl testo della canzone \u00e8 ispirato al romanzo \"Dune\" di Frank Herbert, da cui nel 1984 era stato tratto un adattamento cinematografico nel quale Sting interpretava il ruolo del malvagio Feyd-Rautha Harkonnen. Sia il film che il libro, che di conseguenza questo brano fanno utilizzo della lingua araba e di immagini riferite alla fauna del deserto.\nContenuto.\nSting ha rivelato alla CNN che la canzone era incentrata su un \"desiderio -- romantico, filosofico desiderio.\"\nVideo musicale.\nIl videoclip della canzone vede Sting in viaggio attraverso il deserto del Mojave all'interno di una Jaguar S-Type, prima di arrivare in un night club per eseguire il brano con Cheb Mami. Finita la realizzazione del video, il manager di Sting, Miles Copeland III, ha proposto al cantante una collaborazione con la Jaguar, che si \u00e8 concretizzata nella campagna pubblicitaria televisiva del 2000 della casa automobilistica, che utilizzava proprio spezzoni del video \"Desert Rose\".\nRemix.\nCome lato B di diverse edizioni del singolo \u00e8 stato utilizzato un remix club della canzone, realizzato da Victor Calderone. Un'altra versione remixata del pezzo appare in una versione alternativa del video musicale, che comprende alcuni filmati sessualmente espliciti, ai quali ha preso parte anche Ilona Staller."}
{"id": "1857654", "revid": "767487", "url": "https://it.wikipedia.org/wiki?curid=1857654", "title": "Enon (gruppo musicale)", "text": "Gli Enon sono un gruppo indie rock americano, inizialmente formato da John Schmersal, Rick Lee e Steve Calhoon.\nBiografia.\nCalhoon lascia il gruppo e viene sostituito da Toko Yasuda (ex-Blonde Redhead, The Van Pelt, The Lapse) e Matt Schulz."}
{"id": "1857655", "revid": "174925", "url": "https://it.wikipedia.org/wiki?curid=1857655", "title": "Antoine Laumet de La Mothe, sieur de Cadillac", "text": ""}
{"id": "1857656", "revid": "827882", "url": "https://it.wikipedia.org/wiki?curid=1857656", "title": "Elettropop", "text": "L'elettropop \u00e8 un genere musicale che unisce musica elettronica e musica pop.\nCaratterizzato dal massiccio uso di sintetizzatori, ha conosciuto la sua prima formazione tra 1978 e 1981. Il termine, che, al livello internazionale, \u00e8 pi\u00f9 comunemente scritto nella forma originaria inglese electropop, \u00e8 entrato nell'uso quotidiano, a partire dagli anni novanta (in Italia, dopo il 2000, si tende a preferire la corrispondente forma italianizzata). L'elettropop ha posto le fondamenta per il cosiddetto synth pop da classifica (in inglese, \"chart-oriented synth pop\"), creando un vero e proprio mercato di massa. Sono moltissime le band che da allora hanno portato avanti la tradizione dell'elettropop, facendo attraversare a questo longevo genere musicale l'intero decennio degli anni novanta, fino ad arrivare al nuovo millennio, dov'\u00e8 vivo e vegeto.\nCaratteristiche.\nIl genere \u00e8 caratterizzato generalmente da suoni di sintetizzatori a bassa frequenza distintivi che pu\u00f2 variamente essere descritto come fresco, croccante, gracchiante, confuso, caldo, distorto o sporco. L'elettropop \u00e8 diverso dal synth pop, con cui si tende a confonderlo. Il synth pop \u00e8 spesso caratterizzato da un suono freddo e i testi, alienati e impassibili, hanno spesso delle implicazioni fantascientifiche, e non fanno uso del tema romantico-sentimentale pi\u00f9 trito, cosiddetto, nella cultura anglofona, \"boy meets girl, boy loses girl\" (letteralmente: \u00abil ragazzo incontra la ragazza, il ragazzo perde la ragazza\u00bb), imperniato sui rapporti d'amore pi\u00f9 tradizionali e inflazionati, e comunissimo tra gli artisti che dominano il mercato di massa.\nPer la maggior parte i brani elettropop odierni, al contrario, sono essenzialmente pezzi elettronici e pop spesso caratterizzati da ritornelli semplici e orecchiabili, veicolati da ritmi ballabili (\"danceable\"), anche se non ancora propriamente \"dance\". Le canzoni elettropop si differenziano da quelle della musica dance elettronica, che l'elettropop ha ispirato e aiutato a venire alla luce (techno, house, electroclash, ecc.), a causa del forte accento posto sul processo compositivo, a discapito dell'enfasi su ritmo e ballabilit\u00e0 (\"danceability\") allo stato puro.\nStoria.\nDalla fine degli anni settanta e l'inizio degli anni ottanta molti dei primi artisti elettropop sono di origine tedesca e britannica e traggono ispirazione dagli album di David Bowie del cosiddetto \u00abperiodo berlinese\u00bb, \"Heroes\" e \"Low\". Altre influenze rilevanti sull'elettropop sono esercitate dalla band tedesca dei Kraftwerk e dal gruppo giapponese Yellow Magic Orchestra. Alcune formazioni hanno tratto ispirazione anche dal gruppo newyorkese synthpunk Suicide, nonch\u00e9 dalle band krautrock Neu!, Can e i tedeschi Cluster.\nEsisteva gi\u00e0 la musica elettronica sperimentale d'avanguardia, che aveva peraltro una lunga storia, soprattutto nel Nord Europa, ma non ebbe una grande influenza sull'elettropop. La tradizione della musica elettronica d'avanguardia permise comunque l'accesso a un archivio consolidato di tecniche, costruito nel corso di decenni di esperienza sul campo, tramite organizzazioni quali il BBC Radiophonic Workshop e la Electronic Music Studios Ltd di Londra. Queste istituzioni furono patrocinate dai primi pionieri del rock elettronico quali Brian Eno, i Roxy Music, i Pink Floyd e i tedeschi Tangerine Dream.\nL'elettropop veniva screditato con forza nella stampa musicale britannica della fine degli anni settanta e dell'inizio degli anni ottanta come l'\"Adolf Hitler Memorial Space Patrol\", con il giornalista Mick Farren in prima linea come rappresentante dei sospetti dei giornalisti di sinistra. Una volta, il \"New Musical Express\" pubblic\u00f2 un fotomontaggio di due pagine, che mostrava la band dei Kraftwerk sul palco del Raduno di Norimberga. Pochissimo tempo dopo, molti gruppi musicali britannici si scelsero dei nomi reminiscenti il nazismo, come New Order, A Certain Ratio e Joy Division, influenzati dal movimento Junge Wilde (in tedesco, \u00abgiovent\u00f9 selvaggia\u00bb), allora corrente nella musica tedesca. Anche il duo di musica elettronica italiano Krisma fu accusato di essere nazista.\nIn s\u00e9guito, l'elettropop aliment\u00f2 il movimento britannico dei new romantic che, all'inizio degli anni ottanta, ne incorpor\u00f2 il sound realizzato con i tipici sintetizzatori. Il primo elettropop pose le basi per l'accettazione della successiva musica rave, che fece la sua prima comparsa nel 1983, con il singolo dei New Order \"Blue Monday\". A circa dieci anni dalla cosiddetta \u00abmorte\u00bb dell'elettropop, attorno al 1982, il significato culturale dei suoi caratteristici \"blips and beeps\" (\u00ablucine e bip\u00bb) era stato purificato dalla contaminazione del modernismo, saldandosi fermamente alla \"nostalgia new romantic per l'arcaico\", tipica della cultura rave.\nNegli Stati Uniti il genere attecch\u00ec curiosamente proprio nella cultura afro-americana, in particolare a Detroit, dove musicisti quali A Number of Names e Cybotron ne elaborarono una versione stilistica declinata secondo gli stilemi dell'R&amp;B e del funk coevi, il che condusse infine alla creazione della scena techno di Detroit. Da New York, Afrika Bambaataa invent\u00f2 invece lo stile electro dell'hip-hop, campionando i Kraftwerk."}
{"id": "1857658", "revid": "1543377", "url": "https://it.wikipedia.org/wiki?curid=1857658", "title": "Alicia de Larrocha", "text": "Biografia.\nHa cominciato lo studio pianistico all'et\u00e0 di tre anni, in Spagna, sotto la guida del maestro Frank Marshall. La sua carriera internazionale comincia nel 1947, e al 1954 risale la storica tourn\u00e9e negli Stati Uniti, con la Los Angeles Symphony Orchestra.\nLa fama della De Larrocha \u00e8 legata soprattutto alla sua straordinaria interpretazione di autori spagnoli suoi conterranei (incandescenti esecuzioni di Granados, Alb\u00e9niz, De Falla, Turina, nonch\u00e9 Soler, di cui nel 1967 ha eseguito l'integrale delle sonate). Ma estremamente rilevanti sono anche le esecuzioni di Mozart (integrale delle sonate e dei concerti per pianoforte), Beethoven, Schumann (\"Carnaval\", \"Humoresque\", \"Carnevale di Vienna\", \"Kinderszenen\", \"Kreisleriana\", \"Fantasia\", Concerto per pianoforte, Quintetto), e ancora Liszt, Brahms, Debussy, Ravel.\nHa registrato per Decca (dal 1969, CBS, e RCA, vincendo anche quattro premi Grammy (1974, 1975, 1988 e 1991). \nNel 1983 \u00e8 stata insignita della \"Medalla d'Or de la Generalitat de Catalunya\".\nAl Teatro alla Scala di Milano nel 1984 tiene due concerti e nel 1987 esegue il Concerto per pianoforte e orchestra in sol maggiore (Ravel).\nPer il Teatro La Fenice di Venezia nel 1984 tiene un concerto, nel 1988 esegue \"Romanze senza parole\" di Felix Mendelssohn e nel 2000 tiene un recital nella Scuola Grande di San Giovanni Evangelista.\nA Salisburgo esegue nel 1986 il \"Concerto per pianoforte e orchestra n. 25\" di Mozart, nel 1988 un recital, il \"Concerto per pianoforte e orchestra in sol maggiore\" di Ravel e \"Noches en los jardines de Espana\" di Manuel de Falla con la London Symphony Orchestra e nel 1991 il \"Concerto per pianoforte e orchestra n. 9\" di Mozart.\nDopo aver partecipato regolarmente ai pi\u00f9 prestigiosi Festival del mondo (Parigi, Londra, New York, Berlino, Roma, Firenze e molti altri), si \u00e8 ritirata improvvisamente dalle scene nel 2003, all'et\u00e0 di 80 anni.\n\u00c8 deceduta nel 2009 a 86 anni."}
{"id": "1857659", "revid": "12458", "url": "https://it.wikipedia.org/wiki?curid=1857659", "title": "Fort Pontchartrain du d\u00e9troit", "text": ""}
{"id": "1857661", "revid": "112763389", "url": "https://it.wikipedia.org/wiki?curid=1857661", "title": "Campionato mondiale costruttori", "text": "Il Campionato mondiale costruttori (\"World Manufacturers' Championship\") \u00e8 stata una competizione internazionale automobilistica organizzata dall'AIACR tra il 1925 ed il 1930. \u00c8 l'antenato dell'odierno Campionato mondiale costruttori di Formula 1, ed \u00e8 stato il primo campionato del mondo d'automobilismo organizzato nella storia delle corse.\nIl titolo mondiale venne assegnato solo nelle prime tre stagioni perch\u00e9 poi negli anni 1928, 1929 e 1930 problemi di varia natura (tra cui la mancata accettazione delle regole stabilite dalla Formula Internazionale da parte di diversi organizzatori di Gran Premi e l'annullamento di alcune gare) impedirono il riconoscimento di validit\u00e0 del campionato.\nI punteggi.\nIn questo campionato veniva premiato, a differenza della Formula 1, il costruttore che conquistava meno punti alla fine della stagione. L'assegnazione dei punti era:\nNella stagione 1925, per avere i requisiti per partecipare al campionato, i costruttori dovevano partecipare al Gran Premio d'Italia ed al Gran Premio dei paesi di origine dei costruttori. In questa stagione la classifica finale fu rivista per irregolarit\u00e0 rispetto alla regola citata."}
{"id": "1857670", "revid": "287204", "url": "https://it.wikipedia.org/wiki?curid=1857670", "title": "Valperga (romanzo)", "text": "Valperga, Vita e avventure di Castruccio, principe di Lucca \u00e8 un romanzo storico di Mary Shelley pubblicato nel 1823, non ristampato fino al 1996. In Italia il romanzo \u00e8 rimasto inedito fino al 2007.\nComposto tra il 1818 e il 1821, fu ispirato dal soggiorno italiano dei coniugi Shelley.\nQuesto romanzo parla, con un impianto quasi femminista e decisamente romantico, della vita di Castruccio Castracani degli Antelminelli.\nTrama.\nLa storia narra delle vicende della vita di Castruccio Castracani, signore di Lucca che conquist\u00f2 Firenze e am\u00f2 passionalmente la Contessa Eutanasia.\nDettagli della pubblicazione.\nIl titolo originale dell'opera scelto da Mary era l'attuale sottotitolo; \"Valperga\" fu consigliato dal padre William Godwin per enfatizzare l'importanza del personaggio femminile della storia."}
{"id": "1857672", "revid": "111433", "url": "https://it.wikipedia.org/wiki?curid=1857672", "title": "Paul Mockapetris", "text": "Insieme a Jon Postel \u00e8 riconosciuto come l'inventore del \"Domain Name System\" (DNS).\nBiografia.\nMockapetris ha studiato Fisica e Ingegneria elettrica al Massachusetts Institute of Technology.\nNel 1978 entr\u00f2 a far parte del Information Sciences Institute (ISI) della University of Southern California, dove cre\u00f2 il primo server SMTP per il servizio di posta elettronica e pubblic\u00f2 articoli nel EE Times (\"Electronic Engineering Times\").\nIl 23 giugno 1983, insieme a Jon Postel, esegu\u00ec il primo test del DNS, un sistema che ancora oggi viene usato per la gestione della rete Internet.\nDal 1994 al 1996 \u00e8 stato direttore del Internet Engineering Task Force (IETF)."}
{"id": "1857680", "revid": "486946", "url": "https://it.wikipedia.org/wiki?curid=1857680", "title": "Frankenstein (romanzo)", "text": ""}
{"id": "1857681", "revid": "113571183", "url": "https://it.wikipedia.org/wiki?curid=1857681", "title": "Costantino III d'Armenia", "text": "Biografia.\nApparteneva alla famiglia degli Hetumidi, era figlio di Leone III d'Armenia e Keran di Lampron e nipote di Aitone I d'Armenia che aveva sottomesso la Cilicia ai Mongoli nel 1240.\nAttorno al 1297, approfittando dell'assenza dei fratelli Aitone e Teodoro che si erano recati a Costantinopoli, Costantino aiut\u00f2 l'altro fratello Sempad ad usurpare il trono.\nQuando Aitone e Teodoro tornarono Sempad li cattur\u00f2 a Caesarea e li imprigion\u00f2 nella fortezza di Partzerpert dove Aitone fu parzialmente accecato per cauterizzazione.\nNel 1298 Teodoro fu strangolato per ordine di Sempad, ma Costantino si rivolt\u00f2 contro Sempad e prese il trono a sua volta.\nAitone fu liberato e nel 1299, dopo essere guarito dalla sua cecit\u00e0, riprese la corona.\nPoco dopo Sempad complott\u00f2 di nuovo con Costantino per riprendere il trono ed Aitone esili\u00f2 i due fratelli fedifraghi a Costantinopoli.\nL'8 marzo 1307 Costantin\u00f2 mor\u00ec a Costantinopoli."}
{"id": "1857685", "revid": "261054", "url": "https://it.wikipedia.org/wiki?curid=1857685", "title": "1400 a.C.", "text": ""}
{"id": "1857688", "revid": "174925", "url": "https://it.wikipedia.org/wiki?curid=1857688", "title": "1. FSV Magonza 05", "text": ""}
{"id": "1857689", "revid": "1543377", "url": "https://it.wikipedia.org/wiki?curid=1857689", "title": "Censimento della Nuova Francia del 1666", "text": "Il censimento della Nuova Francia del 1666 fu il primo censimento condotto nel Nordamerica. Fu organizzato dall'intendente Jean Talon tra il 1665 e il 1666.\nTalon e il ministro della Marina Jean-Baptiste Colbert avevano portato nel 1663 la colonia della Nuova Francia sotto controllo diretto della corona. Inoltre Colbert sperava di farla diventare il polo centrale dell'Impero francese nel Nordamerica. Per la riuscita del suo progetto, aveva bisogno di conoscere lo stato esatto della popolazione, nonch\u00e9 le basi economiche mediante le quali la colonia poteva svilupparsi.\nTalon diresse le operazioni di censimento in prima persona, passando di porta in porta. Nel censimento non incluse per\u00f2 i nativi Americani e i religiosi degli ordini dei Gesuiti e dei Recolletti.\nSecondo il censimento di Talon, nel 1666, la Nuova Francia era abitata da 3215 persone, divise in 538 famiglie. C'erano 2034 uomini e 1181 donne. I bambini e gli uomini celibi erano raggruppati assieme: se ne sono contati 2154. Solamente 1019 persone erano sposate. 547 persone vivevano a Qu\u00e9bec, 455 a Trois-Rivi\u00e8res, 625 a Montr\u00e9al. La fetta pi\u00f9 grande di popolazione, era rappresentata dall'et\u00e0 21-30 anni."}
{"id": "1857690", "revid": "131358", "url": "https://it.wikipedia.org/wiki?curid=1857690", "title": "FC Augusta", "text": ""}
{"id": "1857693", "revid": "200154", "url": "https://it.wikipedia.org/wiki?curid=1857693", "title": "Garcia Lorca", "text": ""}
{"id": "1857694", "revid": "131358", "url": "https://it.wikipedia.org/wiki?curid=1857694", "title": "1. FC Norimberga", "text": ""}
{"id": "1857696", "revid": "433605", "url": "https://it.wikipedia.org/wiki?curid=1857696", "title": "Sarabit al-Khadim", "text": "Sarabit al-Khadim () \u00e8 una localit\u00e0 sita nella parte sud-occidentale della penisola del Sinai famosa per le sue miniere di turchese attive nell'antichit\u00e0 e soprattutto durante il periodo egizio.\nLe ricerche archeologiche, iniziate da Flinders Petrie, hanno riportato alla luce antichi insediamenti minerari ed un tempio dedicato ad Hathor, la divinit\u00e0 egizia considerata protettrice delle regioni desertiche."}
{"id": "1857697", "revid": "118031", "url": "https://it.wikipedia.org/wiki?curid=1857697", "title": "SC Friburgo", "text": ""}
{"id": "1857708", "revid": "174925", "url": "https://it.wikipedia.org/wiki?curid=1857708", "title": "Deserto del Sinai", "text": ""}
{"id": "1857715", "revid": "118496419", "url": "https://it.wikipedia.org/wiki?curid=1857715", "title": "L'ultimo uomo", "text": "L'ultimo uomo (\"The Last Man\") \u00e8 un romanzo apocalittico di Mary Shelley, pubblicato nel 1826. Oggi \u00e8 considerato uno dei pi\u00f9 importanti romanzi dell'autrice dopo \"Frankenstein\", e una delle opere antesignane della moderna fantascienza. Narra della fine dell'umanit\u00e0 a causa della peste.\nIl romanzo \u00e8 interessante anche per i ritratti semi-autobiografici dei poeti romantici presenti nel circolo di Shelley, in particolare Percy Bysshe Shelley e Lord Byron.\nTrama.\nNella cornice letteraria, il, o la, protagonista (\u00e8 sconosciuto il suo genere) afferma di avere scoperto nell'anno 1818, nella grotta della Sibilla vicino a Napoli, una raccolta di scritti profetici scritti su fogli da parte della Sibilla Cumana. Dice di aver riordinato e raccolto questi scritti e di averli trasformati nel romanzo immaginato come la narrazione in prima persona di un uomo che vive alla fine del XXI secolo.\nVolume 1.\nIl padre di Lionel Verney, il protagonista narrante, era un amico del re d'Inghilterra, prima di essere allontanato a causa della sua passione per il gioco. \nIl padre di Lionel, umiliato, decide di togliersi la vita, ma prima lascia una lettera per il re in cui lo implora di prendersi cura della sua famiglia dopo la sua morte. \nMa dopo la morte del padre di Lionel la lettera non viene consegnata, cos\u00ec Lionel e sua sorella Perdita crescono senza nessun sostegno fino a diventare asociali. \nLionel matura anche un sordo odio verso la famiglia reale. \nQuando nel 2073 il re abdica, si crea una repubblica e la contessa di Windsor, membro della famiglia reale, tenta di far salire al trono suo figlio, Adrian; ma Adrian, deludendo la madre, si oppone e si rifiuta di salire al trono. \nAdrian allora si trasferisce a Cumberland, dove Lionel, che serba ancora rancore contro Adrian e la sua famiglia per l'abbandono della famiglia Verney, decide di opporsi a Adrian. Ma Lionel viene ricondotto alla ragione dalla natura buona di Adrian e dalla sua spiegazione che solo recentemente aveva scoperto la lettera. Lionel e Adrian diventano amici stretti, e Lionel diventa posato e filosofo, sotto l'influenza di Adrian.\nLionel ritorna in Inghilterra per affrontare le turbolenze personali tra i suoi conoscenti. \nIl signor Raymond, che \u00e8 diventato famoso per le sue imprese nella guerra tra Grecia e Turchia, \u00e8 tornato in Inghilterra in cerca di una posizione politica, e presto le due damigelle di corte Perdita, sorella di Lionel, ed Evadne, principessa greca, s'innamorano di lui. \nScoprendo che la sua amata, Evadne, s'\u00e8 innamorata di Raymond, Adrian va in esilio, probabilmente impazzito.\nRaymond intende sposare Idris, sorella di Adrian (di cui invece \u00e8 Lionel a essere innamorato), come primo passo per diventare re, con l'aiuto della contessa. Tuttavia, Raymond sceglie in ultima analisi il suo amore per Perdita, preferendola alla sua ambizione, e i due si sposano. \nSotto le cure di Lionel, la salute di Adrian migliora, anche se egli rimane fisicamente debole. Nonostante le pressioni per celebrare un matrimonio per convenienza politica, Idris e Lionel, innamorati, fuggono insieme, sposandosi poco dopo. La contessa di Windsor parte per l'Austria, risentita per il comportamento dei suoi figli e di Lionel.\nAdrian e gli altri vivono felicemente insieme, fino a quando Raymond assume il titolo di Lord Protettore. Perdita si adegua presto alla sua posizione sociale ritrovata, mentre Raymond comincia a esser benvoluto, come benevolo amministratore. Scopre per\u00f2 che Evadne, dopo la rovina politica e finanziaria del marito (a causa delle sue trame politiche), vive in povert\u00e0 a Londra, non volendo chiedere assistenza. \nRaymond cerca di sostenere Evadne utilizzando le sue abilit\u00e0 artistiche in segreto, e successivamente la cura durante la malattia, ma, avendo Perdita scoperto il loro rapporto, ella sospetta l'infedelt\u00e0 del marito. A destare i suoi sospetti \u00e8 la natura orgogliosa e appassionata di Raymond. \nRaymond si dimette e lascia la sua posizione per tornare a combattere in Grecia, accompagnato per un certo periodo da Adrian. \nPoco dopo Adrian fa ritorno in Inghilterra ferito, mentre corrono voci che dicono che Raymond \u00e8 stato ucciso.\nPerdita, fedele nonostante tutto, convince Lionel a portarla in Grecia per cercarlo.\nVolume 2.\nRaymond, in un primo momento fatto prigioniero, viene liberato dai turchi per paura di ritorsioni. Lionel e Raymond poi tornano a combattere e vanno a Costantinopoli. Lionel scopre Evadne, morente per le ferite ricevute in guerra. \nPrima di morire, Evadne profetizza la morte di Raymond, una profezia che conferma i sospetti di Raymond. Raymond intende entrare a Costantinopoli, in disaccordo con gli altri ufficiali, che hanno sempre pi\u00f9 notizie di casi di peste. Raymond pertanto entra in citt\u00e0 solo, ma muore presto in un incendio. \nViene sepolto ad Atene.\nNel 2092, mentre Lionel e Adrian tentano di tornare a una vita normale, la peste continua a diffondersi in tutta Europa e nelle Americhe, diffondendo un panico cupo in tutto il mondo. \nIn un primo momento si crede che l'Inghilterra sia al sicuro, ma ben presto la peste giunge anche l\u00ec. \nRyland, recentemente eletto nuovo Lord Protettore, \u00e8 impreparato per la peste, e fugge preso dal panico verso settentrione, per poi morire, solo, in mezzo a una scorta di viveri.\nAdrian prende il comando e cerca con un certo successo di mantenere l'ordine e l'umanit\u00e0 in Inghilterra, anche se la peste infuria, un'estate dopo l'altra.\nVolume 3.\nI pochi superstiti decidono di abbandonare l'Inghilterra, alla ricerca di un clima pi\u00f9 favorevole.\nLionel e Idris viaggiano attraverso una bufera di neve per aiutare Lucy, ma Idris, debole per anni di angosce e le paure della madre, muore lungo la strada. Lionel e la contessa, che aveva evitato Idris e la sua famiglia per il risentimento ch'essi provavano nei suoi confronti, si riconciliano sulla tomba di Idris.\nLionel recupera Lucy (la cui madre \u00e8 morta), e parte per raggiungere Dover alla volta della Francia.\nIn Francia, Adrian scopre che gli emigrati che li hanno preceduti si sono divisi in fazioni, tra cui una fanatica setta religiosa, guidata da un falso messia che afferma che i suoi seguaci saranno salvati dalle malattie. \nAdrian riesce a unire la maggior parte delle fazioni, ma quest'ultimo gruppo dichiara la sua violenta opposizione allo stesso Adrian. \nLionel s'introduce di nascosto in Parigi, dove il culto s'\u00e8 stabilito, per cercar di salvare Juliet. Juliet si rifiuta di andarsene, perch\u00e9 l'impostore ha nelle sue mani il suo bambino, ma Lionel aiuta tutt'e due a fuggire. Pi\u00f9 tardi, quando il bambino di Juliet si ammala, Juliet scopre che l'impostore ha nascosto gli effetti della peste ai suoi seguaci. \nJuliet viene uccisa, dopo di che l'impostore si uccide e i suoi seguaci superstiti, infine liberi, si riuniscono al gruppo principale di esuli, che si trovano a Versailles.\nIl viaggio degli esuli prosegue verso la Svizzera, nella speranza di passar l'estate in un clima pi\u00f9 freddo, meno favorevole alla peste. \nNel momento in cui raggiungono la Svizzera, tuttavia, tutti tranne quattro (Lionel, Adrian, Clara ed Evelyn) muoiono.\nI quattro trascorrono qualche stagione relativamente felice in Svizzera, a Milano e a Como, prima che Evelyn muoia di tifo. \nI superstiti tentano di navigare attraverso il Mare Adriatico fino in Grecia, ma una tempesta improvvisa fa morire Clara e Adrian. \nLionel, l'ultimo uomo, nuota fino a riva. La storia finisce nel 2100.\nPubblicazione e critiche.\nDue edizioni del romanzo furono pubblicate da Henry Colburn a Londra nel 1826; un'altra edizione fu pubblicata a Parigi nello stesso anno dal Galignani. Un'edizione pirata fu poi stampata in America nel 1833.\n\"L'ultimo uomo\" ottenne le critiche pi\u00f9 sfavorevoli di tutte le opere di Mary Shelley: molti lo derisero, \"The Wasp\" annunci\u00f2 l'opera direttamente col titolo \"L'ultima donna\" e \"The Montly Review\" la definiva \"il prodotto di un'immaginazione malata e di un gusto assolutamente corrotto\". Mary Shelley si promise cos\u00ec che il suo successivo romanzo avrebbe avuto un successo maggiore. Nonostante tutto, l'autrice in s\u00e9guito lo defin\u00ec uno dei suoi migliori romanzi.\n\"L'ultimo uomo\" non fu ripubblicato fino al 1965, e oggi sta ricevendo nuove attenzioni da parte della critica."}
{"id": "1857718", "revid": "344503", "url": "https://it.wikipedia.org/wiki?curid=1857718", "title": "Tyler James Williams", "text": "Noto principalmente per il ruolo di Chris Rock nella serie televisiva \" Tutti odiano Chris\".\nBiografia.\nNel 2007, Williams ha vinto il NAACP Image Award for Outstanding Actor in a Comedy Series all'et\u00e0 di 14 anni, divenendo la persona pi\u00f9 giovane al mondo ad aver ricevuto tale premio.\nWilliams ha inoltre recitato in \"Little Bill\", sostituendo per breve tempo Devon Malik Beckford nel 2000 ed ha interpretato il ruolo di se stesso nello show statunitense per bambini \"Sesame Street\" dal 2002 al 2005.\nIl giovane attore ha anche recitato in \"Rischio a due\", film sul gioco d'azzardo, affiancato da star del calibro di Al Pacino e Matthew McConaughey, nel telefilm \"Law &amp; Order - Unit\u00e0 vittime speciali\" e in teatro nello spettacolo \"Mi sono perso il Natale\" (\"Unaccompanied Minors\"), uscito negli USA nel dicembre 2006. Ha anche partecipato ad un episodio di \"True Jackson, VP\" insieme a Keke Palmer interpretando il ruolo di Justin che si scopre poi essere una pop star in incognito.\nHa due fratelli: Tylen e Tyrel, entrambi attori. \nDoppiatori italiani.\nNelle versioni in italiano dei suoi film, Tyler James Williams \u00e8 stato doppiato da:"}
{"id": "1857721", "revid": "161374", "url": "https://it.wikipedia.org/wiki?curid=1857721", "title": "Le Vie del Mondo", "text": ""}
{"id": "1857729", "revid": "486946", "url": "https://it.wikipedia.org/wiki?curid=1857729", "title": "Comunit\u00e0 Montana Terminio-Cervialto", "text": ""}
{"id": "1857736", "revid": "2034231", "url": "https://it.wikipedia.org/wiki?curid=1857736", "title": "George N. Gillett Jr.", "text": " \u00c8 proprietario dei Montreal Canadiens, squadra di hockey su ghiaccio, e della scuderia di gare automobilistiche di NASCAR Gillett Evernham Motorsports; Gillet \u00e8 anche ex co-proprietario, insieme a Tom Hicks, della squadra di calcio inglese FC, che gioca nella FA Premier League.\nBiografia.\nGeorge N. Gillett Jr. si \u00e8 diplomato alla Lake Forest Academy nel 1956. Ha frequentato l'universit\u00e0 presso l'Amherst College e si \u00e8 laureato al Dominican College a Racine, nel Wisconsis.\nIl suo primo lavoro dopo l'universit\u00e0 fu il ruolo di direttore regionale delle vendite a Crown Zellerbach. La sua carriera continu\u00f2 negli anni '60 nel campo del marketing e della consulenza gestionale, inizialmente con McKinsey &amp; Co. Essendo un grande fan dello sport, nel 1966 era gi\u00e0 diventato business manager e partner dei Miami Dolphins. Nel 1966, compr\u00f2 un interesse del 20% nel franchise NFL dei Miami Dolphins per un milione di dollari. Vendette il suo interesse nel 1968 per 3 milioni di dollari, e utilizz\u00f2 parte dei guadagni per comprare gli Harlem Globetrotters, e in seguito cre\u00f2 Globetrotters Communications, un gruppo radiofonico nazionale. Gillett aiut\u00f2 a rinvigorire i Globetrotters con una campagna di marketing molto intensa, che port\u00f2 alla creazione di una popolare serie di cartoni animati.\nNel 1978, Gillett compr\u00f2 Packerland. Con il successo di quest'ultima, in seguito Gillett si spost\u00f2 nel settore della radio e della televisione, con la creazione della Gillett Communications Company. Al suo momento culminante, Gillett Communications aveva in possesso un network di affiliati, la maggior parte dei quali erano parte di CBS.\nNel 1979, inaugur\u00f2 Gillett Communications comprando tre piccole stazioni televisive. Tre anni dopo, compr\u00f2 la stazione televisiva WSM a Nashville. Nel 1984, Gillet acquis\u00ec la Post Corporation, con base a Appleton, che includeva otto stazioni televisive, 22 riviste e altri impianti rilevanti; le attivit\u00e0 che non si occupavano di broadcasting furono vendute alla Thomson Corporation e altri acquirenti. Nel 1987, acquis\u00ec Storer Broadcasting usando le obbligazioni ad alto rischio di Kohlberg Kravis Roberts, dopo che la Federal Communications Commission (FCC) ritir\u00f2 le restrizioni sul possesso.\nNel 1985, Gillett acquis\u00ec i resort sciistici \"Vail\" e \"Beaver Creek\" di Vail Associates. Gillett fu particolarmente coinvolto nelle attivit\u00e0 sciistiche, dando il benvenuto agli ospiti e installando infrastrutture. Gillett support\u00f2 anche alcuni importanti eventi di sci alpino, in un'era in cui la maggior parte delle aree sciistiche americane rifiutarono di ospitare gare internazionali, iniziando con il Campionato Mondiale di Sci Alpino del 1989, e con il suo supporto ospit\u00f2 anche quello del 1999.\nLe societ\u00e0 di Gillett richiesero la protezione del capitolo 11 nel 1992, quando le alte rate d'interesse penalizzarono i fornitori di obbligazioni ad alto rischio. La divisione della comunicazione delle attivit\u00e0 di Gillett fu riorganizzata come SCI Television, poco prima di essere comprata da New World Communications sotto dirigenza di Ronald Perelman. Molte di queste stazioni sarebbero poi state vendute a News Corporation, e diventarono di propriet\u00e0 e controllo della Fox.\nVita privata.\nGeorge N. Gillett Jr. vive con la moglie Rose a Vail (Colorado) e ha quattro figli: Alexander, George III, Foster e Andrew (questi ultimi gemelli). Ha fatto delle franchige sportive la sua fortuna, ed ha un patrimonio personale stimato a $1,1 miliardi di dollari nel 2007."}
{"id": "1857738", "revid": "114776985", "url": "https://it.wikipedia.org/wiki?curid=1857738", "title": "Lido di Noto", "text": "Lido di Noto, 251 abitanti, 5\u00a0m s.l.m., \u00e8 una frazione marinara del comune di Noto, da cui dista circa 5\u00a0km. Possiede una spiaggia di fine sabbia dorata e, nel periodo estivo, diventa la meta di villeggiatura di turisti e netini.\nLa borgata, fondata nel 1928, \u00e8 ricca di stabilimenti balneari. Nel corso degli anni si \u00e8 accresciuta di numerose villette cos\u00ec come di infrastrutture turistiche."}
{"id": "1857740", "revid": "123655945", "url": "https://it.wikipedia.org/wiki?curid=1857740", "title": "Miek", "text": "Miek, \u00e8 un personaggio dei fumetti, creato da Greg Pak (testi) e Carl Pagulayan (disegni), pubblicato dalla Marvel Comics. \u00c8 apparso per la prima volta in \"The Incredible Hulk\" (terza serie) n. 92 (aprile 2006), durante la saga \"Planet Hulk\".\nStoria.\nMiek \u00e8 un membro della razza insettoide che viveva su Sakaar, un pianeta alieno, nonch\u00e9 il figlio di un re insetto.\nMolta della sua gente fu uccisa dai rosati, un'altra razza di Sakaar, per ordine del Re Rosso, e si ritrov\u00f2 a combattere in un'arena, costretto a combattere per colpa dei dischi di obbedienza, dove venne salvato dallo Sfregio Verde.\nUnitosi agli altri gladiatori scapp\u00f2 con loro quando un certo zenn-laniano distrusse i dischi.\nIn fuga, Miek port\u00f2 gli amici nella sua citt\u00e0 natale, dove la sua specie era schiava dei rosati, nella speranza che Hulk li uccidesse.\nIn quel momento si evolse in un re della sua razza dove tent\u00f2 di compiere giustizia ma venne fermato dagli altri.\nTentando di scappare dagli Spike, una razza di parassiti alieni, si rifugi\u00f2 in una citt\u00e0 imperiale dove trov\u00f2 l'ultima regina della sua razza che dovette uccidere, in quanto infettata dagli Spike.\nDopo che il Re Rosso fu fermato, i suoi amici iniziarono a ricostruire la nuova Sakaar.\nWorld War Hulk.\nDopo che Hulk sconfigger\u00e0 il Re Rosso, Miek diventa uno dei suoi pi\u00f9 fedeli sostenitori, tanto che si unir\u00e0 a lui quando, alla morte di Caiera, si diriger\u00e0 verso la terra in cerca di vendetta. Sulla terra aiuter\u00e0 lo sfregio verde ad abbattere i suoi nemici, e avr\u00e0 un rapporto di rivalit\u00e0 con Rick Jones, in quanto egli si pu\u00f2 realmente definire il primo e miglior amico di Hulk.\nDopo il duello tra il Golia Verde e Sentry, che li ha riportati nella loro forma umana, Miek cerca di colpire Banner in modo che questi si ritrasformi in Hulk, colpendo per\u00f2 Jones.\nQuando Hulk, furioso, si scaglia su di lui, Miek confesser\u00e0 di essere stato lui indirettamente a causare l'esplosione su Sakaar; aveva visto alcuni ribelli piazzare un ordigno sull'astronave che aveva portato Hulk sul pianeta, ma non fece nulla per fermarli, poich\u00e9 lo \"Sfregio Verde\", dopo che si era sposato, aveva perso la sua naturale indole aggressiva, desiderando sola la pace e rinunciando ai suoi propositi di distruzione, cosa che non era affatto gradita a Miek.\nPoteri e abilit\u00e0.\nInizialmente Miek era molto debole, sebbene a detta di Hulk pi\u00f9 forte degli umani, poi trasformatosi in Re insettoide ha acquisito una forza maggiore e la capacit\u00e0 di volare, tramite le sue ali."}
{"id": "1857741", "revid": "125856372", "url": "https://it.wikipedia.org/wiki?curid=1857741", "title": "The Big Picture (Big L)", "text": "The Big Picture \u00e8 il secondo album del rapper Big L. Pubblicato dopo la sua morte, \u00e8 stato concepito e realizzato secondo le volont\u00e0 del giovane di Harlem.\nUscito l'11 agosto del 2000, fu trainato dal singolo \"Holdin It Down\" con la collaborazione di Stan Spit e di A.G., membro della D.I.T.C.. Nell'album era contenuta anche la famosa \"Ebonics\", come il singolo \"Flamboyant\", che raggiunse la numero 1 nelle classifiche rap del periodo. In \"The Big Picture\" compaiono pesi massimi dell'hip-hop statunitense come Fat Joe, Kool G Rap, Big Daddy Kane e 2Pac. Nell'Ottobre del 2000 l'album divenne disco d'oro.."}
{"id": "1857746", "revid": "17259553", "url": "https://it.wikipedia.org/wiki?curid=1857746", "title": "Udin", "text": ""}
{"id": "1857750", "revid": "116958906", "url": "https://it.wikipedia.org/wiki?curid=1857750", "title": "Erumdji Barlas", "text": "Vita.\nSi conosce poco di questo personaggio. Fu il secondo Khan of states; fu progenitore della stirpe dei Barlas, guerrieri Mongol dai quali Tamerlano si fregiava, con orgoglio, di discendere.\nEra di religione cristiana nestoriana.\nGenealogia.\nErumdji Barlas era nipote di Tumbinai Khan (il figlio di Shingkor Dokshin) e discendente di Khaidu Khan antenato comune a Gengis Khan.\nFu sposato con varie mogli. Uno dei suoi figli fu Suqu Sechen Khan."}
{"id": "1857752", "revid": "1305772", "url": "https://it.wikipedia.org/wiki?curid=1857752", "title": "Eliot", "text": ""}
{"id": "1857754", "revid": "250250", "url": "https://it.wikipedia.org/wiki?curid=1857754", "title": "Le vie d'Italia", "text": ""}
{"id": "1857755", "revid": "250250", "url": "https://it.wikipedia.org/wiki?curid=1857755", "title": "Le vie del mondo", "text": ""}
{"id": "1857763", "revid": "94647", "url": "https://it.wikipedia.org/wiki?curid=1857763", "title": "La Bottega dell'Arte (1975)", "text": "La Bottega dell'Arte \u00e8 il primo album della gruppo musicale romano La Bottega dell'Arte, uscito nel 1975.\nIl gruppo \u00e8 composto da due fratelli, Piero e Massimo Calabrese, ed altri tre componenti che si conoscono sin dall'infanzia.\nIl complesso, seguendo la tradizione melodica italiana, miscela abilmente musiche ispirate al pop adolescenziale in voga in quegli anni con interessanti esperimenti al limite della musica oggi definita come rock progressive, spaziando da ballate acustiche come \"Ripensare lei\", utilizzata come Lato B del singolo \"Come due bambini\", fino a brani di grande atmosfera sonora come la strumentale \"Mare nostrum\", pubblicata come brano di chiusura e inserita l'anno successivo come Lato B nel singolo \"Amore nei ricordi\".\nIl disco.\nL'esordio del disco \u00e8 anticipato dall'uscita del singolo \"Come due bambini\", dove la voce del gruppo, Fernando Ciucci ci racconta l'amore di due giovani che si stringono intensamente sotto le coperte, carezzandosi, proteggendosi proprio \"come due bambini, che la paura sempre trover\u00e0 vicini\". Il singolo diventer\u00e0 un immediato successo della band, riuscendo ad entrare addirittura nei primi dieci posti della classifica, superando in termine di vendite i singoli del periodo di gruppi pi\u00f9 affermati nello stesso genere musicale, su tutti i Pooh, dominatori delle classifiche anni settanta con i loro brani delicati dedicati all'amore.\nLa scelta dell'accoppiata \"Come due bambini-Ripensare a lei\", i due brani pi\u00f9 \"semplici\" del disco, permette al gruppo di potersi permettere un seguito, che sfocer\u00e0, nel 1976 con la pubblicazione di un 45 giri che non trova spazio in alcun album di studio, \"Amore nei ricordi\", altro brano passato alla storia personale del gruppo come uno dei pi\u00f9 riusciti ed apprezzati del periodo.\nLa strumentale \"Mare nostrum\", che viene inclusa come fortunato Lato B del singolo, riesce addirittura a partecipare ed arrivare seconda al Festivalbar 1976.\nSe il tema dell'amore si trova in diverse canzoni dell'album, una particolare menzione meritano proprio \"Noi nel bene, noi nel male\" e \"Amore non amore\" dove gli intrecci vocali e dei sofisticati arrangiamenti strumentali arrivano a vette di raffinatezza degna dei pi\u00f9 esperti colleghi delle hit-parade nostrane, in anni nei quali la concorrenza fra complessi simili, figli di un percorso musicale lanciato da complessi come i Pooh, ha dato alla nostra musica molti degli evergreen che popolano la cultura musicale dell'Italia.\nNon basta solo l'utilizzo delle voci e una tecnica strumentale per dare vita ad un album variegato com'\u00e8 questo esordio del gruppo romano.\nIn \"Camelot\" troviamo melodie dissonanti mischiate a sezioni pi\u00f9 \"commerciali\", il tutto condito in una composizione musicale che scorre tra le musiche medioevali e i tentativi di sembrare internazionali con coretti e chitarre che fanno l'eco ai Queen e ai Genesis.\nL'album si apre con la suite di \"Il fiume, il villaggio, la miniera\", brano suddiviso in tre sezioni ben distinte, passando da composizioni strumentali a strofe e ritornelli puramente \"pop\" fino a concludere con musiche che portano l'ascoltatore ad atmosfere folk da sagra paesana.\nL'abilit\u00e0 sta nel riuscire a non cadere nel banale, abbinando testi piuttosto sognanti e rarefatti, non rinunciando ad una semplicit\u00e0 di fondo che ha la potenzialit\u00e0 di catturare sia un pubblico pi\u00f9 \"easy\" che uno pi\u00f9 \"maturo\".\nParticolari sono infatti l'utilizzo dei flauti e del clavicembalo. Prova tangibile di una decisa influenza progressive sono anche i brani \"A Cynthia\" e \"Un'esistenza\"."}
{"id": "1857766", "revid": "287204", "url": "https://it.wikipedia.org/wiki?curid=1857766", "title": "Dentro (album)", "text": ""}
{"id": "1857770", "revid": "33689", "url": "https://it.wikipedia.org/wiki?curid=1857770", "title": "Piero Nissim", "text": "Suo padre, Giorgio Nissim, ha ricevuto la medaglia d'oro al valore civile da parte del Presidente della Repubblica Italiana per il suo impegno di opposizione al nazifascismo. Sua madre era un'ebrea lituana.\nPiero Nissim partecipa spesso in tutta Italia ad eventi pubblici in memoria dell'impegno del padre, per il quale ha ricevuto - insieme alle due sorelle - il gonfalone d'argento da parte della Regione Toscana.\nCarriera artistica.\nLa carriera artistica di Nissim ha avuto inizio a met\u00e0 degli anni 1960; in quel periodo si \u00e8 interessato di musica popolare e ha fatto parte del Canzoniere Pisano e del Nuovo Canzoniere Italiano (fino al 1970).\nIn seguito si avvicina al mondo del teatro e dei burattini; nel 1976 con Claudia Brambilla d\u00e0 vita ad una compagnia, \"Crear \u00e8 bello. Teatro di burattini di Pisa\", che in pochi anni diventa una delle pi\u00f9 conosciute in Italia e all'estero nel campo del Teatro di Animazione.\nContinua a scrivere musica per i suoi spettacoli teatrali e nel 2005 riprende a fare concerti dal vivo con un repertorio di canti ebraici e canti yiddish in cui ripropone le musiche che, ascoltate fin dall'infanzia, hanno fatto da substrato alla sua formazione artistica e musicale.\nPiero Nissim \u00e8 inoltre vicino al movimento esperantista; ha tradotto alcuni canti yiddish in lingua esperanto, e si esibisce spesso nel corso di incontri esperantisti italiani e internazionali."}
{"id": "1857779", "revid": "1543377", "url": "https://it.wikipedia.org/wiki?curid=1857779", "title": "Teodoro III d'Armenia", "text": "Biografia.\nFamiglia.\nApparteneva alla famiglia degli Hetumidi, era figlio di Leone III d'Armenia e Keran di Lampron e nipote di Aitone I d'Armenia che aveva sottomesso la Cilicia ai Mongoli nel 1240.\nTeodoro si spos\u00f2 due volte, la prima il 9 gennaio 1288 con Margherita di Lusignano (circa 1276 - 1296, Armenia), figlia del re Ugo III di Cipro, da questa unione nacquero:\nRimasto vedovo, si rispos\u00f2 con una principessa mongola, imparentata con l'Ilkhan Ghazan, non ebbe figli di questa seconda unione.\nRegno.\nTeodoro divenne re nel 1293 quando suo fratello Aitone II abdic\u00f2 in suo favore ed entr\u00f2 nel monastero armeno di Mamistra.\nTuttavia, nel 1295 Teodoro chiese ad Aitone di ritornare sul trono per aiutarlo a rinsaldare l'alleanza con i Mongoli, tentativo che ebbe successo.\nAnche i rapporti con il potente Impero bizantino erano migliorati, il 16 gennaio 1294 una delle sorelle di Aitone, Rita, aveva sposato Michele IX Paleologo, l'Imperatore bizantino.\nAttorno al 1297 Aitone e Teodoro si recarono a Costantinopoli e, durante la loro assenza, il loro fratello Sempad usurp\u00f2 il trono con l'aiuto dell'altro fratello Costantino.\nQuando Aitone e Teodoro tornarono Sempad li cattur\u00f2 a Caesarea e li imprigion\u00f2 nella fortezza di Partzerpert dove Aitone fu parzialmente accecato per cauterizzazione.\nIl 23 luglio 1298 Teodoro fu strangolato in Partzepert da Oscin, Maresciallo d'Armenia, per ordine di Sempad."}
{"id": "1857780", "revid": "192549", "url": "https://it.wikipedia.org/wiki?curid=1857780", "title": "Thoros III d'Armenia", "text": ""}
{"id": "1857793", "revid": "62004", "url": "https://it.wikipedia.org/wiki?curid=1857793", "title": "Pablo Lastras Garc\u00eda", "text": ""}
{"id": "1857801", "revid": "89688", "url": "https://it.wikipedia.org/wiki?curid=1857801", "title": "12 studi d'esecuzione trascendentale", "text": ""}
{"id": "1857802", "revid": "1043175", "url": "https://it.wikipedia.org/wiki?curid=1857802", "title": "Nagoya Grampus", "text": "Il , noto fino al 2007 come Nagoya Grampus Eight, \u00e8 una squadra calcistica giapponese che milita nella prima divisione del campionato nipponico. Ha sede a Nagoya e fu originariamente fondata nel 1939 come squadra aziendale della Toyota. Il Nagoya Grampus \u00e8 stata una delle squadre che hanno partecipato a tutti i campionati di prima divisione della J. League sin dalla sua fondazione, avvenuta nel 1993, fino a quando \u00e8 stata retrocessa in J. League Division 2 nel 2016. Milita in J1 League, massima serie del campionato giapponese di calcio.\nIl Nagoya Grampus gioca le gare casalinghe alternandosi in due diversi stadi: il Mizuho Athletic Stadium (dalla capacit\u00e0 di 27.000 posti, nonch\u00e9 lo stadio da calcio pi\u00f9 antico del Giappone) e il Toyota Stadium (dalla capacit\u00e0 di 45.000 posti).\nIl nome della squadra proviene dai due pi\u00f9 conosciuti simboli di Nagoya: i due grampi dorati che sono presenti sulla sommit\u00e0 del Castello di Nagoya, e il \"Maru-Hachi\", il simbolo ufficiale della citt\u00e0. L'\"Eight\", presente nella denominazione estesa, deriva dall'emblema della citt\u00e0 di Nagoya, che rappresenta l'ideogramma giapponese che significa otto.\nStoria.\nLa selezione nota come Toyota Motor S.C., fondata nel 1939, fu inizialmente oscurata da quella dei colleghi della Toyota Automated Loom Works (fondata nel 1946 nonch\u00e9 uno dei membri fondatori della Japan Soccer League-JSL nel 1965); quando la Toyota ALW retrocesse nelle serie minori nel 1968, la Toyota Motor non si lasci\u00f2 sfuggire l'occasione di risalire a sue spese. Nel 1972 la Toyota Motor fu tra i membri fondatori della Seconda Divisione della JSL, nonch\u00e9 la prima squadra vincitrice del torneo. La Toyota Motor disput\u00f2 i campionati della JSL fino alla creazione della J. League, nel 1993.\nLa squadra visse delle ottime stagioni nella met\u00e0 degli anni novanta quando era allenata da Ars\u00e8ne Wenger e poteva schierare giocatori del calibro di Dragan Stojkovi\u0107 e Gary Lineker, riuscendo a vincere la prestigiosa Coppa dell'Imperatore (3-0 sul Sanfrecce Hiroshima nel 1995), e concludendo al secondo posto nel campionato del 1996. Sempre nel 1996, il Nagoya vinse la Supercoppa del Giappone battendo per 2-0 lo Yokohama F. Marinos.\nNel 1997 il Nagoya raggiunse anche la finale della Coppa delle Coppe dell'AFC, persa per\u00f2 per 3-1 contro gli arabi dell'Al-Hilal. Nel 1999, il Grampus si aggiudic\u00f2 la seconda Coppa dell'Imperatore della sua storia, battendo nuovamente il Sanfrecce in finale per 2-0. Questo risultato gli garant\u00ec l'accesso alla finale della Supercoppa giapponese, persa ai rigori contro il J\u00fabilo Iwata.\nOrganico.\nRosa 2022.\n\"Rosa e numerazione aggiornate al 9 gennaio 2022\".\nStaff tecnico.\n\"Staff tecnico aggiornato al 9 gennaio 2022.\""}
{"id": "1857803", "revid": "21981", "url": "https://it.wikipedia.org/wiki?curid=1857803", "title": "Nagoya Grampus Eight", "text": ""}
{"id": "1857805", "revid": "174925", "url": "https://it.wikipedia.org/wiki?curid=1857805", "title": "VfB Stoccarda", "text": ""}
{"id": "1857806", "revid": "1305772", "url": "https://it.wikipedia.org/wiki?curid=1857806", "title": "Liang Zhenpu", "text": "Liang Zhenpu (\u6881\u632f\u84b2), zi Zhaoting (\u662d\u5ead oppure\u7167\u5ead), \u00e8 stato un allievo di Dong Haichuan e fondatore dello Stile Liang di Baguazhang.\nBiografia.\n\u00c8 nato in Beihaojiazhongcun (\u5317\u90dd\u5bb6\u51a2\u6751), nell'area amministrativa di Jixian (\u5180\u53bf), in Hebei.\nNella sua infanzia ricevette l'insegnamento di Qin Fengyi (\u79e6\u51e4\u4eea), un celebre maestro che aveva un servizio di scorta (Biaoke), che gli trasmise il Tantui, e l'allenamento di base. Secondo Carmona egli avrebbe anche appreso anche Biao Zhang.\nNel 1876 si trasfer\u00ec a Pechino dove intraprese l'attivit\u00e0 di venditore di abiti e per questo motivo venne chiamato \u201cLiang Abiti di Seconda Mano\u201d (\u4f30\u8863\u6881, Guyi Liang).\nNel 1879 venne introdotto a Dong Haichuan ed inizi\u00f2 a studiare con lui il Baguazhang. Dopo la morte di Dong Haichuan nel 1882 egli ebbe frequentissimi scambi con Yin Fu, Cheng Tinghua, Li Cunyi, Liu Dekuan, ecc.\nDivenne famoso per aver sconfitto in Jixian quattro briganti che si facevano chiamare \u201cI quattro tiranni del cielo\u201d (Si Ba Tian, \u56db\u9738\u5929).\nNel 1889 venne coinvolto in uno scontro armato presso il villaggio Majiabao (Fortezza della famiglia Ma,\u9a6c\u5bb6\u5821) ed accusato di omicidio venne imprigionato in attesa della condanna a morte presso il Ministero delle Punizioni. Si racconta che egli si fosse scontrato con un gruppo di 200 \"ruffiani\" capeggiati da un delinquente che si chiamava Zhao Liu e che nel combattimento avesse ucciso lo stesso Zhao e 50 dei suoi uomini, da solo ed armato di un jiujiebian.\nNel 1900, sotto la minaccia dell'occupazione delle Otto Nazioni Alleate (il corpo di spedizione mandato contro la Rivolta dei Boxer), viene mandato al suo villaggio in semi libert\u00e0.\nIn seguito apr\u00ec il servizio di scorta (\"Biaoju \u9556\u5c40\") chiamato \"Desheng\" (\u5fb7\u80dc, vittoria morale) che rest\u00f2 in attivit\u00e0 nelle aree di Baoding e Dezhou fino al 1928. Dopo aver insegnato in alcune scuole, nel 1925 venne scelto come consulente di arti marziali dall\"'Hebei Guoshu Guan \u6cb3\u5317\u56fd\u672f\u9986\".\nLiang mor\u00ec a 69 anni nel 1932.\nAllievi.\nQuesti i nomi di alcuni suoi allievi:"}
{"id": "1857808", "revid": "486946", "url": "https://it.wikipedia.org/wiki?curid=1857808", "title": "Spartak Mosca (pallacanestro femminile)", "text": ""}
{"id": "1857809", "revid": "156341", "url": "https://it.wikipedia.org/wiki?curid=1857809", "title": "USVO Valenciennes", "text": ""}
{"id": "1857817", "revid": "125281828", "url": "https://it.wikipedia.org/wiki?curid=1857817", "title": "Louise Hay", "text": "Biografia.\nLouise Hay raccont\u00f2 in dettaglio la sua vita in un'intervista a Mark Oppenheimer del New York Times nel maggio del 2008, come gi\u00e0 aveva accennato in un capitolo del suo best seller \"Puoi guarire la tua vita\"; una vita difficile, segnata da un patrigno violento e da uno stupro subito da parte di un vicino di casa quando aveva solo cinque anni. A 15 anni abbandon\u00f2 la scuola e rimase incinta: non potendo prendersene cura adeguatamente dette la figlia in adozione. Si trasfer\u00ec quindi a Chicago, dove svolse una serie di lavori umili e frequent\u00f2 vari ragazzi e uomini che la maltrattavano, fino al 1950, quando si stabil\u00ec a New York. In questa citt\u00e0 Louise cambi\u00f2 nome e inizi\u00f2 a lavorare con successo come indossatrice nell'alta moda. Nel 1954 spos\u00f2 un ricco uomo d'affari britannico ma dopo 14 anni di matrimonio venne lasciata per un'altra donna, avvenimento che devast\u00f2 Louise interiormente ma che risult\u00f2 anche essere la molla per una grande trasformazione interiore. Fu infatti allora che Louise inizi\u00f2 a frequentare la First Church of Religious Science di New York, rimanendo colpita dai suoi insegnamenti circa il potere di trasformazione insito nella mente. \nLouise si dedic\u00f2 quindi a studiare le opere di autori come Florence Scovel Shinn, la quale affermava che il pensiero positivo potesse cambiare le circostanze materiali di chi lo pratica, ed Ernest Holmes, fondatore del movimento della Scienza religiosa, il quale sosteneva che il pensiero positivo fosse in grando di guarire le malattie del corpo. Nel 1970 ottenne la licenza per diventare ministro della chiesa: inizi\u00f2 dunque a guidare le persone nella pratica delle \"affermazioni positive\" come mezzo per curare le malattie, tenendo seminari e conferenze, oltre a studiare la meditazione trascendentale.\nNel 1977 o nel 1978 (lei stessa non ricordava esattamente in quale anno) a Louise sarebbe stato diagnosticato un cancro all'utero a seguito del quale, dopo un esame interiore, giunse alla conclusione che questa malattia sia stata una diretta conseguenza della sua incapacit\u00e0 di abbandonare il risentimento che aveva covato dentro di lei per le sofferenze provate nella sua infanzia. Rifiut\u00f2 le cure mediche convenzionali basandosi su un regime di cura fatto di affermazioni positive per il perdono e l'abbandono del risentimento, sulla nutrizione naturale, la riflessologia e i clisteri. Dichiar\u00f2 in seguito di essersi liberata dal cancro proprio mediante questo metodo, anche se nessun medico ha mai potuto confermare la sua storia, che lei giurava essere vera.\nA seguito di questa esperienza, nel 1976 usc\u00ec la prima opera di Louise, il libretto \"Guarisci il tuo corpo\", contenente un elenco di malattie fisiche per ciascuna delle quali vengono esposte le probabili cause che risiedono nei nostri schemi mentali sbagliati e le affermazioni per correggere tali schemi in positivo. Il contenuto dell'opera sar\u00e0 ripreso e largamente ampliato nel celebre libro del 1984 \"Puoi guarire la tua vita\", il cui successo duraturo nel tempo ne ha fatto un vero e proprio classico del pensiero positivo: \u00e8 stato infatti tradotto in oltre 30 lingue e ne sono state vendute oltre 35 milioni di copie in tutto il mondo.\nNegli stessi anni Louise si dedic\u00f2 in particolare al sostegno di persone sieropositive o affette da AIDS, raccogliendole inizialmente nel salotto della sua casa fino ad arrivare a tenere discorsi davanti a centinaia di persone in grandi sale per conferenze. Testimonianza dell'impegno profuso dalla Hay nel campo dell'applicazione del pensiero positivo da parte delle persone malate di AIDS \u00e8 il libro \"L'amore senza condizioni\", dedicato interamente all'argomento.\nGrazie all'enorme successo di \"Puoi guarire la tua vita\" Louise Hay pot\u00e9 fondare nel 1987 una propria casa editrice, la Hay House, la quale pubblica, oltre alle opere della sua fondatrice, libri di altri autori su pensiero positivo, spiritualit\u00e0 e argomenti affini. Louise Hay fu anche fondatrice dell'organizzazione di beneficenza Hay Foundation, creata nel 1985.\nMor\u00ec il 30 agosto 2017 a Los Angeles a un mese e nove giorni prima di compiere 91 anni."}
{"id": "1857818", "revid": "17654", "url": "https://it.wikipedia.org/wiki?curid=1857818", "title": "Westchester County", "text": ""}
{"id": "1857820", "revid": "1543377", "url": "https://it.wikipedia.org/wiki?curid=1857820", "title": "Fantasmi (saggio)", "text": "Fantasmi, \"Dispacci dalla Cambogia\" \u00e8 una raccolta postuma di articoli riguardanti la Cambogia scritti da Tiziano Terzani per alcuni dei maggiori quotidiani italiani (La Repubblica, Il Corriere della Sera) e il tedesco Der Spiegel, datati tra il 1973 fino agli anni novanta.\nL'ampio lasso temporale considerato fa trasparire i mutamenti d'animo che l'autore ha riguardo alla Cambogia e alla progressiva perdita di speranza nelle \"rivoluzioni\" come mezzi di cambiamento.\nL'opera si apre con una lunga introduzione della moglie Angela Terzani Staude che narra brevemente la loro vita di coppia e gli innumerevoli viaggi nati dal profondo amore per l'Asia.\nNei primi capitoli (datati 1973-1975) lo si vede impegnato a denunciare il colpo di Stato in Cambogia diretto dalla CIA, che vede destituito Norodom Sihanouk, e i vari bombardamenti USA nel sud-est asiatico. Inizia inoltre ad interessarsi al movimento dei Khmer rossi, organizzazione che sembra rappresentare la risposta all'ingiustizia e alla corruzione dilagante nel paese e che riscuote sempre maggior successo tra i contadini.\nLa situazione si fa via via pi\u00f9 critica e la guerriglia comunista arriva a controllare la maggior parte del territorio nazionale ad eccezione delle maggiori citt\u00e0. Terzani si trova nella Phnom Penh assediata assieme ad altri corrispondenti, in trepida attesa. La sfortuna vuole per\u00f2 che si allontani dalla capitale proprio nei giorni della conquista finale (17 aprile 1975), rimanendo cos\u00ec tagliato fuori da quell'evento culmine. Scoraggiato tenta di rientrare in territorio cambogiano dalla frontiera thailandese, venendo per\u00f2 immediatamente fermato dai rivoluzionari. Episodio quasi letale per lo scrittore.\nCon il nuovo governo dei Khmer rossi cala una cortina di silenzio sulla nazione, intervallata dai macabri racconti dei fuggitivi. Terzani in un primo momento teme si trattino di voci infondate, create per screditare il nuovo regime. Il suo spirito giornalistico lo spinge ad approfondire fino a riuscire a strappare un'intervista a uno dei massimi leader del momento: Ieng Sary. Il quadro che si delinea per\u00f2 mostra un governo terribilmente radicale capitanato da un ancora poco noto sanguinario leader: Pol Pot. La disillusione per i rivoluzionari Khmer comincia a crescere e il dubbio che in Cambogia sia in corso una strage comincia a prendere piede tra gli articoli scritti.\nNell'ultima parte Terzani parla dell'invasione vietnamita che libera il popolo cambogiano dalle oppressioni di Pol Pot e che termina cos\u00ec il genocidio che la rivoluzione stava perseguendo.\nFa trasparire inoltre l'immenso sgomento che suscitano in lui le trattative per la pace e il terribile silenzio della comunit\u00e0 internazionale, tale da non contestare il fatto che il seggio cambogiano all'ONU resti in mano ai Khmer rossi.\nDescrive i terribili giochi di potere che vedono Cina (e pi\u00f9 velatamente USA) finanziare i reduci tra i sanguinari rivoluzionari di Pol Pot in funzione anti-vietnamita (paese filo URSS) nonostante essi siano responsabili della morte di un'altissima parte della popolazione.\nRacconta poi di come l'animo cambogiano si sia recentemente ripreso, non per\u00f2 con spirito di pace e fratellanza ma con esclusivo interesse al profitto e con contraddizioni e disparit\u00e0 simili a quelle degli anni settanta.\nIl libro termina con un lungo articolo riguardo alla somma bellezza delle imponenti rovine di Angkor."}
{"id": "1857829", "revid": "295921", "url": "https://it.wikipedia.org/wiki?curid=1857829", "title": "Mario Uggeri", "text": "Biografia.\nIl suo esordio nel mondo del fumetto avviene nel 1945, quando realizza il personaggio \"Ravengart\" per l'Editrice Toro dei fratelli Tonelli, con la quale collaborer\u00e0 fino al 1947 realizzando altri due personaggi: \"Rage l'invisibile\" e \"Bill Terremoto\". Nel 1948 passa a collaborare con le Edizioni Audace realizzando tra l'altro Ipnos, Red Carson e Yuma Kid (tutte per i testi di Giovanni Luigi Bonelli). Durante questo periodo realizza anche due storie di Tex. Parallelamente Uggeri collabora anche con la Casa Editrice Universo realizzando il personaggio Rocky Rider.\nNel 1957 entra nello studio di Roy D'Amy attraverso cui inizia la sua lunga collaborazione con il Corriere dei Piccoli, che durer\u00e0 fino agli inizi degli anni ottanta, e per il quale disegner\u00e0 moltissime storie e illustrazioni, spesso in coppia con Mino Milani che si occupava della sceneggiatura. Particolarmente celebre il paginone realizzato nel 1962, per celebrare il centenario della Giornata dell'Aspromonte. Nel 1960 collabora alle illustrazioni del giornale \"La Domenica del Corriere\". A partire dal 1972 collabora intensamente anche con il nascente Corriere dei Ragazzi.\nNel 1984 Mario Uggeri cessa la sua attivit\u00e0 di disegnatore di fumetti per dedicarsi alla pittura. Continua a realizzare per\u00f2 alcuni lavori in qualit\u00e0 di illustratore come, ad esempio, due calendari per la Guardia di Finanza nel 1990 e nel 1991.\nNel 1995 vince il premio \"Premio Treviso Comics\".\nNel 1998 vince il premio \"Mostra di Reggio\".\nNel 2001 a Merate, citt\u00e0 nella quale da anni risiede, gli viene dedicata la mostra: \"Mario Uggeri: cinquant'anni di cronaca illustrata\".\nNel 2002 a Codogno, la sua citt\u00e0 natale, gli viene dedicata la mostra \"Le stanze di Mario Uggeri\" dalla quale viene tratto un omonimo catalogo.\nMuore a Milano l'8 marzo del 2004.\nDal 25 aprile al 16 maggio di quello stesso anno gli viene dedicata a Milano la mostra \u201cSpazi e colori della fantasia\u201d (dove vengono esposte anche le opere del suo amico Nadir Quinto).\nStile.\nLe illustrazioni erano di vario genere, ambientate nelle pi\u00f9 varie epoche e situazioni.\nErano a colori, bicrome o tricrome, di una forte impressione pittorica, alla ricerca continua di equilibrio tra personaggi ed ambiente.\nIl taglio compositivo e il continuo cambiamento dei punti di vista generava nel lettore un coinvolgimento nuovo; vedendo le scene di volta in volta dal basso, dall'alto, di sbieco, dietro qualche ostacolo, era quasi come osservare attraverso l'occhio di una nervosa steady-cam mossa tra i piedi degli attori.\nAgli spettatori pareva di trovarsi sul set del film stesso, risucchiati dal diaframma della pagina.\nLa sua capacit\u00e0 di trasporto era rafforzata dall'uso di soluzioni d'avanguardia per quei tempi: inquadrature in cui i personaggi erano decentrati, nella parte superiore o in un angolo dell'immagine, lasciando larghi spazi \"vuoti\".\nMolte volte l'illustratore non riesce a trattenere i suoi personaggi all'interno del campo visivo, come preso dalla troppa fretta di riprendere la scena.\nLe sue immagini possono quindi definirsi come una sorta di \"istantanee\" che mantengono sempre una forte narrativit\u00e0."}
{"id": "1857837", "revid": "287204", "url": "https://it.wikipedia.org/wiki?curid=1857837", "title": "Hay House", "text": "Hay House \u00e8 una casa editrice statunitense fondata nel 1987 dalla famosa scrittrice ed esponente del pensiero positivo Louise Hay.\nLa Hay House, oltre a pubblicare tutte le opere della sua fondatrice (pubblicate in Italia da Armenia), \u00e8 specializzata nella pubblicazione di testi e altro materiale (cd, video, mazzi di carte ecc.) sul pensiero positivo, la spiritualit\u00e0, la salute, la new Age e altri argomenti affini. Nel suo catalogo si trovano tra le altre le opere della medium Sylvia Browne (pubblicate in Italia da Arnoldo Mondadori Editore), della canalizzatrice Esther Hicks (pubblicate in Italia da TEA), del medico ayurvedico e scrittore motivazionale Deepak Chopra (pubblicate in Italia da Sperling &amp; Kupfer) e quelle di Doreen Virtue (pubblicate in Italia da Armenia), molto nota nei paesi di lingua inglese per i suoi libri sugli angeli e i suoi mazzi di carte oracolari. Hay House \u00e8 anche proprietaria dei marchi editoriali New Beginnings Press, Princess Books e Smiley Books.\nLa sede centrale della casa editrice \u00e8 a Carlsbad, in California, mentre sedi distaccate sono presenti nel Regno Unito, in Australia, in Sudafrica e in India.\nNel 2005 Hay House ha lanciato una propria stazione radio, HayHouse Network Radio, la quale \u00e8 diffusa esclusivamente tramite la rete internet e trasmette interventi, conferenze e seminari di tutti gli autori di spicco pubblicati dalla casa editrice.\nNei suoi primi venti anni di attivit\u00e0 la Hay House ha pubblicato pi\u00f9 di 300 libri e pi\u00f9 di 450 audiocassette e cd audio di oltre 130 autori."}
{"id": "1857838", "revid": "15756", "url": "https://it.wikipedia.org/wiki?curid=1857838", "title": "Golem (Marvel Comics)", "text": "Golem \u00e8 un personaggio dei fumetti, pubblicata dalla Marvel Comics, ispirato alla figura della leggenda ebraica (v. Golem).\nLa storia del Golem si snod\u00f2 in soli tre fascicoli di \"Strange Tales\" (prima serie) n. 174 (giugno 1974), n. 176 (ottobre 1974), 177 (dicembre 1974) e si concluse un anno dopo in \"Marvel Two-in-One\" n. 11 (settembre 1975), lasciando per\u00f2 diversi spunti narrativi irrisolti. Lo scarso successo incontrato si pu\u00f2 attribuire primariamente al cambio di gran parte team creativo e al fatto che gli episodi uscirono a una distanza eccessiva gli uni dagli altri.\nCreatura del XVI secolo.\nL'antefatto della vicenda (che si rif\u00e0 ad un'antica leggenda ebraica) si svolge a Praga dove un rabbino riesce a infondere spirito vitale in una statua gigante. Il Golem prende vita ergendosi a giustiziere della popolo ebraico e oppositore della tirannia. Adempiuto il suo compito, l'essere si allontana nel deserto.\nIl fumetto si apre su uno scavo archeologico nel deserto del Sahara, dove prof. Abraham Adamson, un discendente del rabbino che aveva dato vita al Golem, riesce, insieme ai nipoti Jason e Rebecca e al ricercatore Wayne Logan, a ritrovare la statua del Golem. Il gruppo \u00e8 costretto ad ospitare per la notte dei disertori mediorientali guidati dal Colonnello Omar. I soldati fanno razzia presso gli scavi e, dopo aver sparato ad Abraham, se ne vanno portando con s\u00e9 gli altri membri della sua squadra come ostaggi e lasciandolo per morto.\nIn punto di morte Abraham riesce ad intonare la formula per evocare il Golem e, quando le sue lacrime bagnano la statua, la creatura prende vita, proprio mentre Abraham esala l'ultimo respiro. Il Golem raggiunge e stermina il gruppo di disertori, liberando Jason, Rebecca e Wayne. La giovane riconosce nella luce degli occhi del Golem il luccichio di quelli dello zio.\nQuando le autorit\u00e0 governative cercano di impedire alla squadra di imbarcare la statua per l'America, il Golem si anima nuovamente e solo l'intervento di Rebecca riesce a prevenire il massacro dei soldati. Informato dell'accaduto da alcuni suoi emissari, Kaballa The Unclean, un Signore demoniaco, progetta di assorbire il potere del Golem per diventare padrone di tutto il creato. Quando i suoi demoni attaccano la nave su cui stanno viaggiando, gli americani riescono a salvarsi grazie all'intervento ancora provvidenziale del Golem.\nWayne e Rebecca portano il Golem alla \"San Pedro University\" per farlo esaminare dal prof. Yeates, che sta per ereditare la cattedra di Abraham. Temendo di essere screditato qualora la teoria di Abraham sul Golem si riveli esatta, Yeates decidere di distruggere la statua con una torcia. Approfittando dell'occasione per cercare di impossessarsi del Golem, Kaballa invia alcuni demoni del fuoco ma il Golem riesce a fermarli e a salvare di nuovo i suoi amici. Tuttavia, quanto successo rivela a Kaballa che la forza straordinaria del Golem deriva dal suo legame affettivo con Jason, Rebecca e Wayne. I tre diventano quindi il bersaglio del demone.\nLa storia si interruppe in questo punto per quasi un anno e prosegu\u00ec solo in Marvel Two-in-One.\nMentre Jason, Rebecca, Wayne, il prof. Yeates e la sua assistente Saudia discutono del Golem, cercando di capire che cosa lo abbia svegliato (secondo Jason, sarebbe successo per vendicare Abrahm), Kaballa ascolta di nascosto i loro ragionamenti e invia un'onda anomala che separa la San Pedro University dal resto del continente ma, soprattutto, il Golem dai suoi amici. In questo modo Kaballa riesce a prendere il controllo del Golem.\nProprio in quel momento, Ben Grimm e la sua fidanzata Alicia, che si stanno recando a DisneyWorld in Florida, sentono alla radio quanto \u00e8 accaduto all'Universit\u00e0 e che una creatura mostruosa sta devastando St. Petersburg. La Cosa si precipita a fermare il Golem e i due si scontrano. Il Golem non \u00e8 per\u00f2 completamente sotto il controllo di Kaballa ed invia telepaticamente immagini della verit\u00e0 alla Cosa. Ben costruisce quindi un ponte di fortuna grazie al quale Jason, Rebecca e Wayne riescono a raggiungere il Golem, liberandolo dal potere di Kaballa. Il Demone \u00e8 costretto alla fuga, essendo incapace di reggere la vista della parola ebraica \u201cEmeth\u201d (verit\u00e0) che brilla sulla fronte del Golem.\nAltri versioni.\nA met\u00e0 degli anni novanta, un'altra versione del Golem apparve sotto il marchio DC e si alle\u00f2 a Leymen in \"Primal Force\"."}
{"id": "1857841", "revid": "287204", "url": "https://it.wikipedia.org/wiki?curid=1857841", "title": "I Vicer\u00e8", "text": ""}
{"id": "1857846", "revid": "729019", "url": "https://it.wikipedia.org/wiki?curid=1857846", "title": "Frimley", "text": "Frimley \u00e8 una localit\u00e0 del Regno Unito, nella contea inglese del Surrey. Situata all'estremit\u00e0 occidentale della sua contea, il suo territorio confina con l'Hampshire. Dista circa 50 km ovest-sudovest di Londra ed \u00e8 parte del distretto urbano di Frimley-Camberley, a propria volta facente parte del borough di Surrey Heath."}
{"id": "1857848", "revid": "151034", "url": "https://it.wikipedia.org/wiki?curid=1857848", "title": "Pfli", "text": ""}
{"id": "1857850", "revid": "767487", "url": "https://it.wikipedia.org/wiki?curid=1857850", "title": "Florence Scovel Shinn", "text": "Biografia.\nNata nel 1871 nel New Jersey, Florence Scovel si trasferisce in seguito a Philadelphia per frequentare l'accademia di belle arti e in questa citt\u00e0 conosce il suo futuro marito, l'artista Everett Shinn. Dopo il matrimonio si trasferiscono a New York, dove ciascuno prosegue indipendentemente la propria carriera artistica fino al 1912, anno in cui divorziano.\nIl coinvolgimento di Florence come autrice di libri afferenti alla scuola di pensiero del New Thought inizia nel 1925 con la pubblicazione di quello che rimane il suo libro pi\u00f9 noto: \"Il gioco della vita\", che comprende citazioni bibliche e aneddoti di vita vissuta per illustrare la comprensione dell'autrice circa Dio e l'uomo. Seguono nel 1928 \"La tua parola \u00e8 una bacchetta magica\" e nel 1940 \"La porta segreta del successo\". \"Il potere della parola\" \u00e8 una raccolta di appunti e note compilata dai suoi studenti dopo la sua morte, nel 1945.\nFilosofia.\nFlorence Scovel Shinn \u00e8 tra gli esponenti pi\u00f9 importanti della corrente del New Thought e le sue opere, in particolare \"Il gioco della vita\", sono oggi considerate dei classici di tale movimento.\nLa famosa esponente del pensiero positivo Louise Hay cita Florence Scovel Shinn come una delle sue primarie fonti di ispirazione."}
{"id": "1857851", "revid": "486946", "url": "https://it.wikipedia.org/wiki?curid=1857851", "title": "Convitto Cutelli", "text": ""}
{"id": "1857852", "revid": "1371684", "url": "https://it.wikipedia.org/wiki?curid=1857852", "title": "Imposta sui domestici", "text": "L'imposta sui domestici era un tributo italiano istituito con regio decreto 28 giugno 1866, n. 322. Inizialmente a favore dello Stato, fu poi devoluto ai comuni con legge n. 578 del 1870 per essere riformulato nel Testo unico dei tributi comunali emanato con regio decreto n. 1175 del 1931. Venne definitivamente abrogato con la riforma tributaria del 1974.\nL'imposta era a cadenza annuale e progressiva, in base al numero dei domestici. Colpiva chiunque teneva al servizio, suo o della propria famiglia, domestici dell'uno e dell'altro sesso. Non erano da considerarsi domestici (art. 150):\nIl tributo era dovuto nel comune in cui il contribuente dimorava abitualmente secondo la seguente misura massima (art. 151):\nBibliografia.\nCarlo Camusso, \"Nuovo codice dei tributi comunali\", E.T.C. di Empoli, 1931"}
{"id": "1857855", "revid": "767487", "url": "https://it.wikipedia.org/wiki?curid=1857855", "title": "Gas CR", "text": "Il gas CR \u00e8 un gas lacrimogeno, creato per ordine del ministero della difesa britannico tra la fine degli anni cinquanta e l'inizio degli anni sessanta.\nCaratteristiche fisiche.\nIl gas CR \u00e8 un solido cristallino di colore giallo chiaro, leggermente solubile in acqua. Viene solitamente utilizzato sotto forma di microcristalli in sospensione in un liquido a base di glicole propilenico.\nContrariamente al nome attribuitogli, a temperatura ambiente si trova allo stato solido. Per ottenere il \"gas\", il composto viene introdotto in una bomboletta il cui innesco produce calore, formando cos\u00ec un aerosol a flusso costante.\nEffetti.\nIl gas CR \u00e8 un gas lacrimogeno 10 volte pi\u00f9 forte del CS.\nTra gli effetti vi sono irritazione cutanea, blefarospasmo e cecit\u00e0 temporanea, tosse e respiro affannoso con senso di soffocamento.\n\u00c8 tossico per ingestione od esposizione prolungata, e pu\u00f2 essere letale se inalato in grande quantit\u00e0, soprattutto in luoghi chiusi o senza ricambio d'aria. La morte sopraggiunge per asfissia e edema polmonare.\nTra gli effetti ipotizzati ma non confermati vi \u00e8 la carcinogenesi.\nDecontaminazione.\nA differenza del gas CS, l'uso dell'acqua fa s\u00ec che l'effetto del gas CR si acutizzi. La pelle contaminata dal CR pu\u00f2 irritarsi ulteriormente se esposta all'acqua, prolungando la durata del dolore per oltre 48 ore.\nNon esistendo una vera e propria terapia, la decontaminazione avviene eliminando i vestiti e sciacquando gli occhi."}
{"id": "1857856", "revid": "200154", "url": "https://it.wikipedia.org/wiki?curid=1857856", "title": "La Fille du R\u00e9giment", "text": ""}
{"id": "1857858", "revid": "200154", "url": "https://it.wikipedia.org/wiki?curid=1857858", "title": "La Fille du regiment", "text": ""}
{"id": "1857860", "revid": "200154", "url": "https://it.wikipedia.org/wiki?curid=1857860", "title": "La fille du r\u00e9giment", "text": ""}
{"id": "1857867", "revid": "17654", "url": "https://it.wikipedia.org/wiki?curid=1857867", "title": "Collezioni d'Arte di Palazzo Tozzoni", "text": ""}
{"id": "1857874", "revid": "1782831", "url": "https://it.wikipedia.org/wiki?curid=1857874", "title": "Michelle Bauer (disambigua)", "text": "Michelle Bauer pu\u00f2 essere"}
{"id": "1857877", "revid": "486946", "url": "https://it.wikipedia.org/wiki?curid=1857877", "title": "Societ\u00e0 Sportiva Gualdo", "text": ""}
{"id": "1857879", "revid": "767487", "url": "https://it.wikipedia.org/wiki?curid=1857879", "title": "Union (gruppo musicale)", "text": "Gli Union furono un supergruppo heavy metal fondato a Los Angeles, California nel 1996."}
{"id": "1857880", "revid": "1979289", "url": "https://it.wikipedia.org/wiki?curid=1857880", "title": "Paris milonga", "text": "Paris milonga \u00e8 il quarto album in studio del cantautore Paolo Conte, pubblicato il 31 maggio 1981 dalla RCA Italiana.\nIl disco.\nDopo la parentesi di \"Un gelato al limon\" (1979), album in cui Conte aveva lavorato con Nanni Ricordi come produttore, si ripristina qui la collaborazione con Italo \"Lilli\" Greco, che aveva curato i suoi primi due album; inoltre, Conte ritorna nello studio di incisione di quei dischi (il \"Format\" di Torino di propriet\u00e0 di Happy Ruggiero, che partecipa come musicista suonando l'eminent), dove registra due canzoni, \"Via con me\" e \"Pretend\", mentre gli altri brani vengono realizzati negli studi RCA di Roma.\nMusicalmente l'LP porta ancora pi\u00f9 avanti il discorso musicale legato al jazz e allo swing, appena accennato nelle incisioni precedenti, legandolo alla musica sudamericana; \"Paris milonga\" \u00e8 il disco che sancisce la definitiva affermazione di Conte (\u00e8 anche il primo suo album ad essere diffuso anche all'estero), grazie soprattutto a \"Via con me\", una delle canzoni pi\u00f9 note del cantautore astigiano, e successivamente da lui reincisa sia dal vivo che in studio (con l'assolo centrale di vibrafono sostituito da uno di sax).\nMa anche altri brani del disco sono degni di nota: \"Alle prese con una verde milonga\", che d\u00e0 in parte il titolo all'LP, dove nel testo viene citato il musicista argentino Atahualpa Yupanqui, \"ultimo grande interprete della danza pampera chiamata milonga\", \"Boogie\", che verr\u00e0 interpretata tre anni dopo da Ivano Fossati, \"L'ultima donna\" (\"modesta risposta\" per ammissione di Conte alla canzone \"La premi\u00e8re fille\" di Georges Brassens), e \"Pretend\", dal testo in inglese, cantato perlopi\u00f9 da due coriste.\nTra i musicisti presenti nel disco \u00e8 da ricordare Jimmy Villotti, che stabilir\u00e0 con Conte un sodalizio durato alcuni anni (il cantautore, qualche anno dopo, gli dedicher\u00e0 il brano \"Jimmy, ballando\"), e Bruno Astesana, batterista jazz nato a Villafalletto in provincia di Cuneo e percussionista nell'Orchestra Sinfonica Nazionale della RAI di Torino. Il tecnico del suono \u00e8 Antonio Rampotti, tranne per \"Via con me\" e \"Pretend\", i cui tecnici sono Danilo Girardi e Danilo Pennone. Le canzoni sono tutte scritte da Paolo Conte e pubblicate per le edizioni RCA Musica. Conte ha curato anche gli arrangiamenti; la direzione orchestrale \u00e8 di Pino Cal\u00ec.\nLa foto in copertina, raffigurante una modella dal petto scoperto, calva e con occhiali da sole, \u00e8 di Gianni Volpi; la stessa immagine \u00e8 riprodotta su fronte e retro, rispettivamente in bianco e nero e a colori."}
{"id": "1857882", "revid": "709565", "url": "https://it.wikipedia.org/wiki?curid=1857882", "title": "Episodi di Stargate SG-1 (nona stagione)", "text": "&lt;onlyinclude&gt;\nLa nona stagione della serie televisiva di fantascienza Stargate SG-1 \u00e8 composta da 20 episodi e fu trasmessa per la prima volta negli Stati Uniti dal 15 luglio 2005 al 10 marzo 2006 sulla rete televisiva Sci-Fi Channel. \nLa serie in Italia \u00e8 stata trasmessa a pagamento sulla rete satellitare Fox dal 27 maggio all'11 novembre 2006, ed in chiaro su LA7 dal 31 luglio 2008 al 2 ottobre 2008.\n&lt;/onlyinclude&gt;\nIl cast stabile della nona stagione vede l'abbandono di Richard Dean Anderson, sostituito al vertice del Comando Stargate da Beau Bridges nel ruolo del generale Hank Landry, e l'aggiunta del tenente colonnello Cameron Mitchell, interpretato da Ben Browder. Rimangono inalterati i ruoli di Michael Shanks come dottor Daniel Jackson, di Christopher Judge che interpreta l'alieno Teal'c e di Amanda Tapping nei panni del tenente colonnello Samantha Carter, che per\u00f2 appare solo brevemente nei primi cinque episodi a causa della sua recente maternit\u00e0. Il personaggio di Vala Mal Doran, interpretato da Claudia Black apparir\u00e0 in ben otto episodi della stagione.\nLa serie rappresenta un punto di rottura della trama, non solo per le sostanziali modifiche nel cast, ma anche perch\u00e9 introduce una relazione fra gli Antichi e la mitologia bretone ed un nuovo nemico, gli Ori ed i loro seguaci.\nUna nuova avventura.\nTrama.\nIl pilota della Air Force Cameron Mitchell, un eroe della lotta contro Anubis, \u00e8 stato assegnato al comando dell'SG-1 con il compito di rifondarla, dato che tutti i suoi membri hanno preso strade diverse. Mentre Cameron tenta di convincere Carter, Daniel Jackson e Teal'c a ritornare, una vecchia conoscenza di Daniel Jackson, la ladra e truffatrice Vala Mal Doran, arriva sulla Terra e mette in atto uno dei suoi trucchi per convincere l'SG-1 ad aiutarla nella ricerca di un antico tesoro degli Antichi.\nLa fortezza di Avalon.\nTrama.\nLa squadra trova un misterioso libro che rivela come gli Antichi discendano in realt\u00e0 dal popolo degli Alterani, provenienti da una lontana galassia e giunti in un luogo da loro chiamato Avalon. Assieme al libro viene ritrovato un dispositivo di comunicazione degli Antichi che fa cadere Daniel e Vala in uno stato di incoscienza, mentre le loro menti sono proiettate nei corpi di una giovane coppia che vive in una galassia remota.\nGli Dei del fuoco.\nTrama.\nMentre Daniel e Vala, nei corpi da loro ospitati, sono condotti dai Priori alla presenza degli stessi Ori, un Priore comparso nella nostra Galassia a predicare su un pianeta rurale viene portato sulla Terra, dove espone le basi della religione assolutista delle Origini: i convertiti dovranno esibire totale devozione e sottomissione, i non credenti dovranno essere distrutti.\nLegami vincolanti.\nTrama.\nIn conseguenza di una coppia di bizzarri bracciali Goa'uld, Daniel Jackson e Vala Mal Doran sono legati da una forza che li uccider\u00e0 se sono separati. Ma i bracciali sono stati rubati da Vala ad uno scienziato che chiede, in cambio del suo aiuto, di riavere una collana appartenuta a sua madre. Jackson, Mitchell e Vala devono cos\u00ec ripercorrere a ritroso le truffe perpetrate da quest'ultima per ritrovcare la collana e la propria libert\u00e0. Nel frattempo, l'International Oversight Advisory (IOA) ha deciso di ridurre i fondi all'SGC a vantaggio del progetto Atlantide.\nLa minaccia degli Ori.\nTrama.\nLa squadra SG-1 visita un pianeta ed \u00e8 testimone della reale minaccia costituita dagli Ori: il Priore annuncia che non ci sar\u00e0 scampo per chi non si sottometter\u00e0. Gli abitanti di quel mondo, che un tempo veneravano Vala come un dio, ora vogliono processarla in quanto la ritengono colpevole di averli tutti manipolati. \nLa trappola.\nTrama.\nIl Comando Stargate richiede l'assistenza del Colonnello Samantha Carter quando gli Ori prendono il controllo di un mondo appartenente alla nuova nazione libera dei Jaffa. Il Priore ha infatti ucciso alcuni jaffa che non volevano sottomettersi ed ha creato un misterioso campo di energia. Per neutralizzare il nemico, Jackson e gli altri si fanno aiutare da uno strano Goa'uld di nome Nerus.\nLe molte vite di Ba'al.\nTrama.\nLa squadra SG-1 deve investigare quando alcuni evidenti indizi sembrano indicare la presenza di un Jaffa in una citt\u00e0 americana. L'alieno potrebbe essere sulle tracce di Ba'al, il quale si starebbe nascondendo sulla Terra. Nel frattempo aumenta la tensione fra il nostro pianeta e la libera nazione dei Jaffa.\nIl vero nemico.\nTrama.\nIl Ten. Col. Mitchell rimane ferito durante una scaramuccia con un guerriero appartenente ad una mitica trib\u00f9 dei Jaffa. Dopo aver avuto ragione del suo avversario, Mitchell viene in seguito costretto ad allenarsi per partecipare ad una battaglia rituale all'ultimo sangue. Durante la prigionia, il membro della squadra Sg-1 sente un Priore che sta parlando con uno dei Sodan. \nIl prototipo.\nTrama.\nSul pianeta P3X-584, la squadra SG-1 scopre un misterioso laboratorio sotterraneo nel quale si trova Khalek, un ibrido umano e Goa'uld geneticamente avanzato, da tempo in stasi. Si tratta del primo di una razza di guerrieri d'\u00e9lite concepiti da Anubis. La squadra deve perci\u00f2 decidere quale sar\u00e0 il destino del giovane. Questi si riveler\u00e0 presto una grossa minaccia. \nVirus mortale (Parte 1).\nTrama.\nGli Ori liberano un mortale virus sulla Terra e forzano cos\u00ec Orlin (episodio 5x03 Ascensione) un potente alleato del passato e Asceso, a venire in aiuto prima che tutto il nostro pianeta venga contagiato. Gerak ormai indottrinato propone alla nazione libera dei Jaffa di unirsi alla religione degli Ori.\nVirus mortale (Parte 2).\nTrama.\nMentre il virus scatenato dagli Ori si espande rapidamente sulla Terra, la squadra Sg-1 spera che colui che ha diffuso la malattia sia anche la chiave per trovare una cura al morbo. Cercano quindi di mettere a punto un dispositivo in grado di annientare i poteri dei temibili Priori. Gerak continua a fare pressione sui Jaffa affinch\u00e9 si uniscano alla causa degli Ori.\nDanni collaterali.\nTrama.\nIn preda ad una serie di visioni, il Colonnello Mitchell \u00e8 convinto di aver ucciso la dottoressa Varrik. Appena 24 ore prima, il militare si era sottoposto ad un esperimento utilizzando un dispositivo tecnologico, in grado di recuperare i ricordi di una persona e trasferirli nella mente di un'altra. Daniel e Samantha cercano quindi di scoprire che cosa sia realmente successo.\nUniversi paralleli.\nTrama.\nDiverse versioni della squadra Sg-1 si presentano al Comando dello Stargate. I membri della \"vera\" squadra arrivano alla conclusione che il buco nero creato dall'esplosione del Supergate degli Ori potrebbe aver collegato la Terra a infiniti universi paralleli. L'originale squadra Sg-1 parte per raggiungere il buco nero.\nLa fortezza.\nTrama.\nLa nazione Jaffa \u00e8 a un passo dalle sue prime elezioni. A sorpresa, due candidati annunciano il loro ritiro. Ba'al rapisce Teal'C come parte di un piano per minare il passaggio della libera nazione Jaffa ad un sistema democratico. Mitchell viene a sapere che un suo vecchio amico \u00e8 in fin di vita e cos\u00ec chiede a Landry di sottoporlo ad un'operazione mediante tecnologia aliena. \nLa missione tragica.\nTrama.\nDaniel viene imprigionato sul pianeta Tegalus, i cui abitanti della nazione Rend sono caduti sotto la malvagia influenza dei Priori degli Ori. La Prometeo si ritrova coinvolta in un violentissimo conflitto a fuoco quando i membri della SG-1 tentano di soccorrere il loro amico e collega e distruggere un'arma satellitare degli Ori. Disgraziatamente l'SGC ignora che questa ha uno scudo infrangibile dalle armi dell'astronave, errore che ne causer\u00e0 purtroppo la distruzione oltre alla morte di 39 membri dell'equipaggio compreso il comandante Pendergast che non sono riusciti a teletrasportarsi sul pianeta. I superstiti comunque disabiliteranno il satellite con un missile IEM lanciato da Caledonia ma l'F-302 inviato a distruggerlo far\u00e0 dietro-front all'ultimo, i Rend offrono l'esilio ai Caledoniani solo per rimangiarsi la parola un minuto dopo e puntano la capitale. La situazione si sbloccher\u00e0 a seguito dello scontro a fuoco tra il comandante della base del satellite e il primo ministro il cui giudizio era offuscato dagli Ori, quest'ultimo morir\u00e0. Daniel verr\u00e0 poi rilasciato. Si verr\u00e0 poi a scoprire che le due nazioni si attaccheranno a vicenda e lo Stargate rester\u00e0 sepolto sotto le macerie rendendolo inaccessibile.\nUn souvenir per Nerus.\nTrama.\nLa squadra SG-1 viene catturata mentre i suoi membri si trovano su di un mondo alieno per scoprire l'origine di un tipo di mais chiamato kassa dopo che lo Stargate di quel pianeta sembra scompare di colpo mentre tentavano la fuga, cos\u00ec Landry chiede aiuto a Nerus per indagare su questa ed altre sparizioni di portali confermando che sono opera di Ba'al il quale sta tentando di ricostruire il suo impero. Fortunatamente la nave Odyssey (gemella della Daedalus e successore della Prometeo distrutta nell'episodio precedente) interviene giusto in tempo per salvare l'SG-1. In seguito dopo aver impiantato un tracciatore su Nerus lo seguiranno fino alla nave di Ba'al e recupereranno gli Stargate eludendo nel contempo anche l'Alleanza Lucien.\nInsetti assassini.\nTrama.\nIl giro all'interno del Sito Gamma a 24.000 anni luce dalla Terra da parte di un gruppo di diplomatici stranieri si trasforma in una situazione potenzialmente pericolosa quando un'insidiosa specie di insetti, sospettati di essere la nuova arma segreta dei Priori, molto ghiotti di carne, riesce a sfuggire al controllo degli scienziati.\nIl segreto di Merlino.\nTrama.\nTeal'C e gli uomini della SG-9 scoprono che i Sodan sono stati brutalmente attaccati. Intanto, durante esperimenti su un misterioso manufatto, Mitchell e Carter vengono colpiti da un fascio di luce e trasportati in un'altra dimensione che li rende del tutto invisibili al resto dell'equipaggio presente al Comando dello Stargate.\nIl pericolo degli Ori.\nTrama.\nVala Mal Doran, che si trova nella galassia natale degli Ori, contatta il Quartier Generale dello Stargate e racconta la storia della sua vita in un villaggio di seguaci degli Ori, i quali stanno mettendo a punto una micidiale arma da guerra e si stanno preparando ad una nuova invasione.\nLa maledizione del Cavaliere Nero.\nTrama.\nLa squadra SG-1 scopre il villaggio di Camelot su di un mondo alieno. Mentre sono alla ricerca di un'arma appartenente agli Antichi, i membri della squadra debbono affrontare il sistema di sicurezza creato da Merlino. Altrove, la Terra e i suoi alleati assemblano una flotta dopo la scoperta di un Supergate Ori in funzione."}
{"id": "1857890", "revid": "100633025", "url": "https://it.wikipedia.org/wiki?curid=1857890", "title": "Al di l\u00e0 del muro", "text": "Al di l\u00e0 del muro \u00e8 il quarto album ufficiale pubblicato dal cantautore Luca Barbarossa pubblicato nel 1989.\nIl disco.\nDopo il successo dell'LP Non tutti gli uomini, Barbarossa realizza con lo stesso staff il disco successivo, pubblicato nel 1989 e registrato nello \"Studio libero\" di Roma di propriet\u00e0 del produttore Antonio Coggio, che \u00e8 anche il tecnico del suono dell'album: \"Al di l\u00e0 del muro\", che \u00e8 il titolo della canzone che viene pubblicata anche su 45 giri insieme a \"Sar\u00f2 qualcuno\".\nCome nei 33 giri precedenti, Barbarossa alterna canzoni con testi impegnati come \"Mandela\", dedicata a Nelson Mandela che, in quel periodo si trovava ancora in prigione, o \"Se tu sei come me\", a riflessioni sullo scorrere del tempo come \"Ingannando il tempo\" o sulla solitudine come \"Solo come te\", e ad una canzone d'amore tra le pi\u00f9 intense scritte dal cantautore romano, \"Fine di un amore\" (che verr\u00e0 anche cantata nello stesso anno anche da Paola Turci).\nAnche musicalmente il disco \u00e8 vario, e passa da brani lenti come la gi\u00e0 citata \"Fine di un amore\" ad altri decisamente pi\u00f9 rock come la \"title track\" o \"Senza panico\", arricchita dalla chitarra elettrica suonata da Eros Ramazzotti, in cui Barbarossa immagina la fine del mondo.\nTutte le canzoni sono scritte da Luca Barbarossa, e sono una coedizione tra le edizioni musicali CBS Songs e le edizioni musicali Calycanthus; gli arrangiamenti sono curati da Pinuccio Pirazzoli e la produzione \u00e8 di Antonio Coggio.\nLa foto di copertina \u00e8 invece opera di Maria Pia Giarr\u00e9, all'epoca legata al cantautore; lo stesso scatto viene usato anche per la copertina del 45 giri tratto dall'album, Al di l\u00e0 del muro/Sar\u00f2 qualcuno.\nTracce.\nLATO A\nLATO B"}
{"id": "1857891", "revid": "80598", "url": "https://it.wikipedia.org/wiki?curid=1857891", "title": "Sar\u00f2 qualcuno", "text": ""}
{"id": "1857896", "revid": "110157", "url": "https://it.wikipedia.org/wiki?curid=1857896", "title": "Appunti di viaggio", "text": "Appunti di viaggio \u00e8 il quinto album del cantautore Paolo Conte.\nIl disco.\nProdotto nuovamente da Italo \"Lilli\" Greco, il disco che segue \"Paris milonga\" \u00e8 intitolato \"Appunti di viaggio\", con un titolo quindi che non \u00e8 legato ad una canzone in particolare ma che descrive bene quello che \u00e8 il contenuto dei testi del disco, con descrizioni di luoghi e personaggi che sono abbozzi: ci\u00f2 si nota in maniera particolare in \"Hemingway\", che in pochissime parole descrive lo scrittore statunitense all'Harry's bar di Venezia per poi lasciare spazio ad una lunga coda strumentale.\nOltre a questo brano, sono particolarmente rilevanti \"Dancing\", che sviluppa \"Boogie\" del disco precedente (nuovamente vi \u00e8 la descrizione di una sala da ballo), \"Lo zio\" (che nel disco cita, tra gli altri, Duke Ellington grande boxeur) e \"Diavolo rosso\", che \u00e8 la sua seconda canzone, dopo \"Bartali\", dedicata ad un ciclista: in questo caso a Giovanni Gerbi, il grande ciclista astigiano che era appunto soprannominato \"Diavolo rosso\".\nGli arrangiamenti delle canzoni sono curati da Tommaso Vittorini; musicalmente \"Appunti di viaggio\" \u00e8 considerato uno dei dischi migliori del cantautore, dove il suo stile che lega il jazz al pianoforte e al Sudamerica trova un punto di equilibrio tale da essere apprezzato anche all'estero (non soltanto in Francia, ma anche nei Paesi Bassi ed in Germania).\nL'album \u00e8 registrato allo \"Studio T2\" di Bologna, ed il tecnico del suono \u00e8 Giancarlo Trombetti; tra i musicisti del disco sono da ricordare Jimmy Villotti ed il batterista degli Stadio, Giovanni Pezzoli.\nNella copertina vi \u00e8 il disegno di una bussola, opera di Roberta De Tuddo, mentre nella camicia interna vi \u00e8 un disegno dello stesso Conte.\nLe canzoni sono tutte scritte da Paolo Conte e pubblicate dalle edizioni musicali RCA Musica.\nTracce.\nLATO A\nLATO B"}
{"id": "1857897", "revid": "123111467", "url": "https://it.wikipedia.org/wiki?curid=1857897", "title": "Festival di Cannes 1968", "text": "La 21\u00aa edizione del Festival di Cannes si \u00e8 svolta a Cannes dal 10 al 19 maggio 1968, quando gli organizzatori hanno dovuto interrompere anticipatamente la manifestazione, travolta dagli eventi del Maggio francese.\nInaugurato in sfortunata coincidenza con la notte delle barricate nel Quartiere latino, aperto dalla proiezione di \"Via col vento\" in 70mm, il Festival \u00e8 invaso dagli studenti in rivolta fin dal 13 maggio.\nIl 18 maggio un gruppo di cineasti, tra i quali spiccano Fran\u00e7ois Truffaut, Jean-Luc Godard, Claude Lelouch, Claude Berri, Roman Pola\u0144ski, Louis Malle e Jean-Pierre L\u00e9aud, utilizza Cannes come palcoscenico per protestare contro la decisione del ministro della cultura Andr\u00e9 Malraux di rimuovere Henri Langlois dal posto di direttore della Cin\u00e9math\u00e8que fran\u00e7aise. I registi colgono questa occasione anche per fondare la Soci\u00e9t\u00e9 des R\u00e9alisateurs de Films (SRF), che dall'anno successivo organizzer\u00e0 una selezione parallela a quella ufficiale del Festival, la Quinzaine des R\u00e9alisateurs.\nLouis Malle, Monica Vitti e Roman Polanski si dimettono dalla giuria, Alain Resnais, Carlos Saura e Milo\u0161 Forman ritirano i propri film dal concorso. La proiezione di \"Frapp\u00e9 alla menta\" di Saura, ultimo tentativo di mandare avanti il programma, \u00e8 impedita dall'interprete principale del film, Geraldine Chaplin.\nA mezzogiorno del 19 maggio il delegato generale Robert Favre Le Bret \u00e8 infine costretto a interrompere il Festival, senza assegnare il palmar\u00e8s.\nIn prospettiva, il Festival non solo non sar\u00e0 indebolito da questa edizione incompiuta, ma ne uscir\u00e0 addirittura pi\u00f9 forte, traendo dei benefici dalle critiche, migliorandosi grazie ad esse ed allargando cos\u00ec negli anni successivi il divario con la rivale Mostra internazionale d'arte cinematografica di Venezia e cominciando a conquistarsi un primato poi divenuto inattaccabile.\nNell'edizione 2008, a distanza di quarant'anni, sono state riproposte alcune delle opere che all'epoca non poterono essere proiettate: \"Frapp\u00e9 alla menta\" di Carlos Saura, \"Vingt-quatre heures de la vie d'une femme\" di Dominique Delouche, \"Anna Karenina\" di Aleksandr Zarkhi, \"Un lungo giorno per morire\" di Peter Collinson.\nPalmar\u00e8s.\nNon sono stati assegnati premi."}
{"id": "1857898", "revid": "322321", "url": "https://it.wikipedia.org/wiki?curid=1857898", "title": "Stocksmoor", "text": "Stocksmoor \u00e8 un piccolo paese vicino ad Huddersfield, situato nello West Yorkshire in Inghilterra. Il paese \u00e8 collocato fra i paesi di Shepley e Brockoles. Il censimento totale della popolazione nel 2001 (accorpante anche i paesi limitrofi di Thurstonland e Thunderbridge) ammonta a 953 abitanti.\nStocksmoor \u00e8 servita da una stazione ferroviaria sulla linea Penistone che collega Huddersfield e Sheffield. Essa \u00e8 tradizionalmente il termine della linea degli autobus numero 341 dal centro della citt\u00e0 di Huddersfield.\nAl momento non ci sono negozi sul territorio, i residenti hanno a disposizione il pub Clothiers Arms."}
{"id": "1857903", "revid": "182396", "url": "https://it.wikipedia.org/wiki?curid=1857903", "title": "Peucini", "text": ""}
{"id": "1857907", "revid": "1926649", "url": "https://it.wikipedia.org/wiki?curid=1857907", "title": "Taranto Sport 2007-2008", "text": "Questa voce raccoglie le informazioni riguardanti il Taranto Sport nelle competizioni ufficiali della stagione 2007-2008.\nRisultati.\nFase a gironi.\nClassifica finale"}
{"id": "1857911", "revid": "767487", "url": "https://it.wikipedia.org/wiki?curid=1857911", "title": "Arditi civili", "text": "Arditi civili \u00e8 un film del 1940 diretto da Domenico Gambino.\nTrama.\nUn vigile del fuoco, figlio di un maresciallo dello stesso Corpo, conosce una bella acrobata e per lei compie una grave infrazione al regolamento; per questo viene sospeso per un mese dal lavoro. Peripezie e lieto fine."}
{"id": "1857912", "revid": "1812835", "url": "https://it.wikipedia.org/wiki?curid=1857912", "title": "Ottavio Fanfani", "text": "Biografia.\nAttore teatrale, radiofonico e televisivo, ha iniziato la carriera alla radio interpretando numerosi ruoli, classici e non, all'interno della Compagnia di Prosa della Radio di Firenze. Tutte le interpretazioni sono state per Radio Rai.\nPer la televisione \u00e8 stato fra gli interpreti del programma \"Il teatro dei ragazzi\" del 1958, destinato dalla RAI alla fascia pomeridiana della tv dei ragazzi.\nHa svolto la maggior parte della carriera teatrale dal 1948 al Piccolo di Milano, dove ha partecipato ai pi\u00f9 importanti spettacoli degli anni cinquanta e sessanta. Dopo aver lasciato la scena alla fine degli anni settanta, si \u00e8 dedicato a tempo pieno all'insegnamento nella scuola dello stesso teatro, dove aveva gi\u00e0 iniziato l'attivit\u00e0 di docente da oltre un decennio.\nFu sposato con l'attrice Nicoletta Ramorino, con la quale ha avuto una figlia, Donatella, anch'essa attrice e doppiatrice."}
{"id": "1857916", "revid": "123346", "url": "https://it.wikipedia.org/wiki?curid=1857916", "title": "Natalija Sergeevna Gon\u010darova", "text": ""}
{"id": "1857918", "revid": "171091", "url": "https://it.wikipedia.org/wiki?curid=1857918", "title": "Marmore (torrente)", "text": "Il Marmore (pron. fr. : ) \u00e8 il principale torrente della Valtournenche, in Valle d'Aosta, ed \u00e8 affluente di sinistra della Dora Baltea.\nToponimo.\nIl toponimo si pronuncia secondo le regole della lingua francese, con l'accento sulla 'o' e la 'e' finale muta (\"marm\u00f2r\").\nPercorso.\nIl torrente Marmore prende forma dal lago Goillet. Durante il suo percorso riceve diversi affluenti che nascono dai numerosi ghiacciai della valle. Percorre nella sua lunghezza la Valtournenche, attraversa il \"gouffre des Busserailles\" a Valtournenche e infine si getta nella Dora Baltea all'altezza di Ch\u00e2tillon.\nIl torrente \u00e8 sfruttato per produrre energia idroelettrica ed alimenta la centrale di Ch\u00e2tillon, nel comune omonimo e la centrale di Covalou, ad Antey-Saint-Andr\u00e9."}
{"id": "1857921", "revid": "1543377", "url": "https://it.wikipedia.org/wiki?curid=1857921", "title": "Emigrazione veneta", "text": "Il Veneto da prima dell'annessione al regno d'Italia era una terra con una forte tradizione migratoria soprattutto nelle zone pedemontane. \nInoltre, i veneti avvertirono le difficolt\u00e0 che stavano vivendo in quel momento. Lo storico italo brasiliano Emilio Franzina scriveva su Veneto dall\u2019ottocento che: \"si poteva morire di fame e che l'unico alimento della classe contadina non era altro che la polenta, poich\u00e9 la carne bovina era un mito e il pane di farina di frumento era inaccessibile a causa del suo alto prezzo\".\nStoria.\nInizialmente il fenomeno fu di carattere perlopi\u00f9 temporaneo o stagionale, diretto in particolare verso la Germania, l'Austria e l'Ungheria. Si emigrava soprattutto dalle zone montane, in particolare dalle province di Vicenza, Treviso e Belluno. Dopo l'Unit\u00e0 d'Italia, anche il Veneto sub\u00ec una profonda crisi economica, la quale diede inizio alla grande emigrazione. Questa fase si sarebbe protratta fino alla vigilia della prima guerra mondiale, la quale funse da punto di cesura per l'emigrazione veneta ed italiana. Infatti cambiarono i punti di approdo e l'atteggiamento dello Stato verso chi migrava. In ogni caso all'orizzonte dei migranti veneti non solo ci furono solo i territori continentali, ma anche rotte transoceaniche.\nDiaspora.\nNel 2008 vi erano 260.849 cittadini veneti che vivevano all'estero (il 5,4% della popolazione della regione): la maggior parte risiedeva in Brasile (57.052 veneti), numerosi anche in Svizzera (38.320 veneti) e Argentina (31.823 veneti). Ci sono diversi milioni di persone di origine veneta in tutto il mondo, in particolare in Brasile, negli stati di Rio Grande do Sul, Santa Catarina, Paran\u00e1, S\u00e3o Paulo e Esp\u00edrito Santo. I nomi di alcuni comuni del Brasile meridionale, come Nova Schio, Nova Bassano, Nova Br\u00e9scia, Nova Treviso, Nova Veneza, Nova Padova e Monteberico, denotano l'origine veneta dei loro abitanti. Negli ultimi anni persone di origine veneta provenienti dal Brasile e Argentina rimpatriati in Italia.\nL'emigrazione veneta ha riguardato molte nazioni estere ed in ognuna di esse vi sono ancora associazioni che ricordano le origini degli oriundi: Argentina, Australia, Austria, Belgio, Brasile, Canada, Cile. Colombia, Danimarca, Francia, Germania, Gran Bretagna, Lussemburgo, Messico, Paesi Bassi, Italia, Qu\u00e9bec, Romania, Sudafrica, Svizzera, Uruguay, USA e Venezuela. Questi migranti parlano ancora la lingua veneta degli antenati e hanno lottato per il suo riconoscimento ancora prima che fosse riconosciuta da parte della Regione Veneto tramite la legge regionale n. 8 del 13-4-2007."}
{"id": "1857923", "revid": "880848", "url": "https://it.wikipedia.org/wiki?curid=1857923", "title": "Argentana", "text": "L'argentana \u00e8 una lega metallica di nichel-zinco-rame, con rame al 60%, zinco al 25% e nichel al 15%. Di aspetto simile all'argento, fa parte della famiglia di leghe dette alpacca, ed \u00e8 usata principalmente per monete, posate, vasellame e oggetti vari. A causa della sua alta resistivit\u00e0 elettrica, compresa fra 0,35 e 0,4 \u03bc\u03a9 x m (microohm per metro), \u00e8 usata per resistori a filo, al pari della costantana che ha per\u00f2 una resistivit\u00e0 maggiore (0,5 - 0,51 \u03bc\u03a9 x m)."}
{"id": "1857924", "revid": "57298335", "url": "https://it.wikipedia.org/wiki?curid=1857924", "title": "Torrente Marmore", "text": ""}
{"id": "1857927", "revid": "300067", "url": "https://it.wikipedia.org/wiki?curid=1857927", "title": "Kevin Johnson (cestista 1966)", "text": "Caratteristiche tecniche.\nPlaymaker molto rapido, \u00e8 stato sia un buon realizzatore che assistman. Ha chiuso la sua carriera NBA con 17,9 punti e 9,1 assist di media in 735 partite."}
{"id": "1857928", "revid": "287204", "url": "https://it.wikipedia.org/wiki?curid=1857928", "title": "Ma\u00ebn", "text": ""}
{"id": "1857930", "revid": "339392", "url": "https://it.wikipedia.org/wiki?curid=1857930", "title": "Viva la foca", "text": ""}
{"id": "1857933", "revid": "149587", "url": "https://it.wikipedia.org/wiki?curid=1857933", "title": "Bitinia e Ponto (provincia romana)", "text": ""}
{"id": "1857934", "revid": "149587", "url": "https://it.wikipedia.org/wiki?curid=1857934", "title": "Creta e Cirene (provincia romana)", "text": ""}
{"id": "1857937", "revid": "149587", "url": "https://it.wikipedia.org/wiki?curid=1857937", "title": "Germania inferiore (provincia romana)", "text": ""}
{"id": "1857938", "revid": "149587", "url": "https://it.wikipedia.org/wiki?curid=1857938", "title": "Sardegna e Corsica (provincia romana)", "text": ""}
{"id": "1857940", "revid": "599013", "url": "https://it.wikipedia.org/wiki?curid=1857940", "title": "Steve Smith (cestista)", "text": ""}
{"id": "1857942", "revid": "767487", "url": "https://it.wikipedia.org/wiki?curid=1857942", "title": "Chris Flippin", "text": "Biografia.\nChris \"Big Bitch\" Flippin \u00e8 uno dei membri fondatori dei Lagwagon, unico membro superstite della formazione iniziale nei Section 8, e che per un breve periodo ha suonato con i Rich Kids On LSD. Ha avuto parecchi problemi con l'alcohol ed \u00e8 stato spesso arrestato in passato tanto da saltare il tour in sud america nel 1997 (fu sostituito da Chris Shiflett dei NUFAN) e ancora oggi incontra parecchi problemi a farsi firmare il visto per il Canada proprio per i problemi legati all'alcohol.\nInizi.\nNel 1988 Chris entra a far parte di una garage band formata dai fratelli Plourde come chitarrista. La band era inizialmente composta dai soli Derrick e Bryan pi\u00f9 Marko Desantis un chitarrista amico di infanzia dei fratelli. nel giro di due anni la band cambia pi\u00f9 volte formazione sino a trovare nel 1990 una formazione fissa che si esibir\u00e0 in molti locali e feste anche con nomi importantio come gli RKL. La band registra alcuni demo. alla fine del 1990 altri due membri vengono cambiati e la band trova un contratto con la Fat Wreck, cambiando il proprio nome in Lag Wagon.\n1991-1998.\nDal 1991 la band inizia a produrre album e girare il mondo in tour. Nel 1992 pubblicano \"Duh\", che sar\u00e0 seguito nel 94 da Trashed e nel 95 da Hoss. Dopo quest'album la band subisce alcuni mutamenti: Derrick e Shawn lasciano la band e verranno sostituiti da Dave Raun e Ken Stringfellow prima e Chris Rest poi. Con questi la band (che ha modificato il nome da Lag Wagon a Lagwagon, per problemi con la Ascap e la BMI riguardo ai diritti del nome appartenenti al batterista Plourde) registra altri due album.\n1999-2006.\nDopo il tour di Let's Talk about Feelings i Lagwagon si prendono una pausa. Joey e Dave iniziano a occuparsi pi\u00f9 intensamente dei Me First and Gimme Gimmes e degli altri loro progetti (Bad Astronaut e Good Riddance), Jesse viene assunto come grafico in una famosa societ\u00e0 produttrice di caff\u00e8 a Santa Barbara. Leon decide di riunire gli RKL per fare varie date nella California: questa reunion \u00e8 dovuta a problemi finanziari di alcuni membri. Big Bitch entra nella band al posto di Barry, chitarrista storico; qui ha la possibilit\u00e0 di risuonare con il suo vecchio amico Derrick Plourde. Nei momenti liberi i Lagwagon pubblicano un ep di 3 canzoni intitolato A Feedbad Of Truckstop Poetry nel 1999 e nel 2002 tornano in studio per registrare Blaze (che uscir\u00e0 nel 2003). Nel 2003 registrano una delle loro date all'House Of Blues di Hollywood CA, ma a causa del poco tempo libero di Joey, l'album uscir\u00e0 solo nel 2005. Nel 2005 Derrick si uccide e Chris torna in studio con i Lagwagon per renderli omaggio con l'album Resolve. A fine gennaio 2006 muore Jason Sears cantante storico degli RKL che si sciolgono definitivamente.\nAttualit\u00e0 (2006 - oggi).\nDal 2006 Chris ha suonato dal vivo solo con i Lagwagon senza pubblicare nuovi album ne arruolarsi in nuove band, ne come membro ufficiale ne come tournista. Il 19 agosto 2008 esce un EP di 7 canzoni dei Lagwagon (\"I Think My Older Brother Used to Listen to Lagwagon\").\nProblemi con la legge.\nChris Flippin \u00e8 stato arrestato ben tre volte negli USA perch\u00e9 trovato alla guida in stato di ebbrezza. Nonostante l'ultimo arresto risalga al '94 Flip trova ancora problemi ad entrare in Canada dove per il recente tour \u00e8 stato sostituito alla chitarra dal bassista dei Face to Face Scott Schiffler."}
{"id": "1857943", "revid": "24443", "url": "https://it.wikipedia.org/wiki?curid=1857943", "title": "Famiglia di Nazareth", "text": ""}
{"id": "1857944", "revid": "767487", "url": "https://it.wikipedia.org/wiki?curid=1857944", "title": "Santos Iriarte", "text": "Carriera.\nSoprannominato \"el Canario\", dal nome della sua citt\u00e0 natale, milit\u00f2 nel Racing e nel Pe\u00f1arol. Gioc\u00f2 i mondiali del 1930 con la maglia della sua nazionale: sigl\u00f2 una rete nella semifinale contro la Jugoslavia (battuta dall'Uruguay 6-1) e marc\u00f2 il goal partita nella finalissima contro l'Argentina, divenendo campione del mondo."}
{"id": "1857947", "revid": "339392", "url": "https://it.wikipedia.org/wiki?curid=1857947", "title": "UNITALSI", "text": ""}
{"id": "1857952", "revid": "767487", "url": "https://it.wikipedia.org/wiki?curid=1857952", "title": "Pablo Dorado", "text": "Carriera.\nAffermatosi in patria nel Bella Vista disput\u00f2, appena ventiduenne, i mondiali del 1930 con la maglia dell'Uruguay. Sigl\u00f2 la prima rete della finalissima contro l'Argentina e si laure\u00f2 campione del mondo al termine della partita, vinta dall'Uruguay per 4-2.\nDopo i mondiali si trasfer\u00ec proprio in Argentina, al River Plate, con cui vinse il titolo nazionale nel 1932."}
{"id": "1857954", "revid": "599013", "url": "https://it.wikipedia.org/wiki?curid=1857954", "title": "Sean Elliott", "text": "Carriera universitaria.\nDiplomatosi nel 1985 alla \"Cholla High Magnet School\" nella sua citt\u00e0 natale di Tucson, frequenta l'Universit\u00e0 dell'Arizona giocando per la squadra di basket dei \"Wildcats\". Nel campionato universitario, si mette in luce negli ultimi due anni di college, in particolare in quello da senior, ricevendo il premio \"Wooden Award\" del 1989 come miglior giocatore maschile nella Division I del campionato NCAA. Durante la sua carriera nel college, nel 1986 partecipa e vince il Campionato mondiale di basket in Spagna con la nazionale americana.\nL'esordio nella NBA.\nCon grosse aspettative, viene scelto al 1\u00ba giro con il numero 3 dai San Antonio Spurs nel draft NBA 1989. Pur senza registrare numeri eccezionali nella stagione da \"rookie\" (10 punti e 3,7 rimbalzi a partita), avr\u00e0 subito modo di formare con l'altra matricola David Robinson una delle coppie pi\u00f9 affiatate e prolifiche degli anni novanta. A dimostrazione di ci\u00f2, gi\u00e0 nell'anno del debutto della coppia Elliott-Robinson, gli Spurs concludono la stagione con un record di 56-26, ben 35 vittorie rispetto all'anno precedente, finendo primi nella Midwest Division della Western Conference e giungendo fino alle semifinali di Conference. Negli anni successivi, le cifre personali di Elliott miglioreranno di stagione in stagione, fino ai 17,2 punti a gara del campionato 1992-93, durante il quale riceve la prima convocazione all'All Star Game e in cui segner\u00e0 il suo record di punti in carriera, 41 contro i Dallas Mavericks.\nBreve parentesi con i Detroit Pistons.\nNel 1993 viene ceduto ai Detroit Pistons in cambio di Dennis Rodman. I Pistons, divenuti l'ombra della squadra campione NBA di pochi anni prima, vedono nella giovane e talentuosa ala l'uomo con cui poter rinascere e tornare ai vertici, ma Sean non riesce ad ambientarsi nel nuovo team e a mantenere alte le sue prestazioni, segnando decisamente di meno. A campionato in corso, la franchigia \u00e8 in trattativa per rimandarlo in Texas, stavolta agli Houston Rockets in cambio di Robert Horry e Matt Bullard, ma la trattativa finisce con un nulla di fatto.\nIl ritorno a San Antonio e il titolo NBA.\nDopo una sola stagione mediocre in maglia rosso-blu (appena 12,2 punti a gara), viene riceduto ai San Antonio Spurs, in cambio di Bill Curley. Tornando al fianco del centro David Robinson, diventato ormai uno dei pi\u00f9 forti giocatori del campionato, Elliott ricomincia a giocare meglio di quanto abbia mai fatto in precedenza, con la sua migliore stagione nel 1995-96, quando segna 20 punti a partita e cattura 5,1 rimbalzi. Inizia anche a migliorare il suo tiro dalla lunga distanza, \"arma\" occasionale del repertorio offensivo di Sean, tirando spesso con oltre il 40% da tre punti.\nGli anni seguenti, Elliott registra cifre e prestazioni sempre pi\u00f9 basse, giocando con notevoli difficolt\u00e0 e saltando ben oltre la met\u00e0 delle partite sia nel 1996-97 sia nel 1997-98. Ad ogni modo, continua a dimostrarsi un'importante pedina per la squadra, specie nel 1999. Grazie all'arrivo in squadra di un'altra futura superstar come Tim Duncan, Sean diventa campione NBA con gli Spurs, battendo facilmente in finale i New York Knicks. Durante i play-off, Elliott si rende protagonista di poche giocate, ma altamente efficaci: clamoroso il suo impossibile canestro da tre punti contro i Portland Trail Blazers nei secondi finali di gara-2 delle finali di Conference. Mario Elie effettua una rimessa laterale che viene quasi intercettata dal giocatore dei Blazers Stacey Augmon. Elliott riesce a ricevere palla in prossimit\u00e0 della linea laterale e, in equilibrio precario, tira in punta di piedi per evitare di calpestare la linea, eludendo anche il tentativo di stoppata di Rasheed Wallace, ala di 2 metri e 11. Il tiro passer\u00e0 alla storia col nome di \"Memorial Day Miracle\".\nLa malattia.\nAppena dopo la conquista dell'anello, Elliott rivela che le difficolt\u00e0 di gioco degli ultimi periodi sono dovuti a una grave malattia renale, la glomerulosclerosi segmentaria e focale. Dopo solo due mesi dall'essere diventato campione NBA, Sean si sottopone a un trapianto di rene, donatogli da suo fratello maggiore Noel, il 16 agosto del 1999. Con grande coraggio, riesce a tornare in campo nel marzo del 2000 per le ultime 19 gare di campionato, diventando cos\u00ec il primo cestista a tornare a giocare una gara NBA dopo un trapianto di rene. Il ritorno avviene contro gli Atlanta Hawks, ed \u00e8 accolto con enorme affetto dal pubblico. Riesce addirittura a mettere a segno una schiacciata, facendo esplodere lo stadio. Partecipa anche alla stagione seguente, giocando una ventina di minuti a gara.\nSempre nel 2000, un altro importante ex-giocatore NBA \u00e8 stato colpito dalla stessa patologia: si tratta di Alonzo Mourning, centro dei Miami Heat e dei Charlotte Hornets. Come Elliott, anche lui ha sub\u00ecto un trapianto di reni ed \u00e8 riuscito a tornare in campo.\nDopo il ritiro.\nElliott ufficializza il suo ritiro nel 2001. In carriera, ha registrato medie di 14,2 punti, 4,3 rimbalzi e 2,6 assist. Oltre al gi\u00e0 citato titolo NBA, vanta due partecipazioni all'All Star Game e l'oro ai mondiali del 1986. \u00c8 primo negli Spurs sia per tiri da 3 punti realizzati (563) sia effettuati (1.485). Ha successivamente lavorato per la NBC, la ABC Sports e la ESPN. La sua maglia numero 32 \u00e8 stata ritirata il 6 marzo 2005, a quasi cinque anni di distanza dal suo ritorno allo sport."}
{"id": "1857957", "revid": "39900", "url": "https://it.wikipedia.org/wiki?curid=1857957", "title": "Ken Kutaragi", "text": "Kutaragi \u00e8 tra i principali ideatori della console da gioco PlayStation, creata agli inizi degli anni 1990 e prodotta in seguito dalla Sony Computer Entertainment.\nBiografia.\nKutaragi entr\u00f2 in Sony come semplice dipendente, dedicandosi principalmente alla creazione di una console per videogiochi per l'azienda. Dopo il successo mondiale ottenuto nel 1994 con la prima PlayStation, Kutaragi divenne il presidente del settore Entertainment, carica mantenuta per circa 13 anni, fino a dicembre 2006, quando rassegn\u00f2 le dimissioni e lasci\u00f2 il posto al suo vice Kazuo Hirai.\nAttualmente Kutaragi \u00e8 presidente onorario della Sony, ed essendo stato tra i principali ideatori della nota console, in Giappone viene spesso chiamato dai fans \"Pap\u00e0 PlayStation\"."}
{"id": "1857958", "revid": "287204", "url": "https://it.wikipedia.org/wiki?curid=1857958", "title": "Danny Ferry", "text": ""}
{"id": "1857963", "revid": "767487", "url": "https://it.wikipedia.org/wiki?curid=1857963", "title": "Malik Rose", "text": ""}
{"id": "1857966", "revid": "599013", "url": "https://it.wikipedia.org/wiki?curid=1857966", "title": "Lorenzo Fern\u00e1ndez", "text": "Carriera.\nSoprannominato \"el Gallego\", milit\u00f2 in carriera nei club Capurro, Montevideo Wanderers, Nacional, Pe\u00f1arol e River Plate di Montevideo.\nIn nazionale ha collezionato 31 presenze, marcando 4 goal e vincendo il Campeonato Sudamericano de Football nel 1926 e nel 1935, l'oro olimpico ad Amsterdam nel 1928 e i mondiali del 1930."}
{"id": "1857967", "revid": "496876", "url": "https://it.wikipedia.org/wiki?curid=1857967", "title": "Ferrovia Torino-Torre Pellice", "text": ""}
{"id": "1857968", "revid": "547034", "url": "https://it.wikipedia.org/wiki?curid=1857968", "title": "Scurolo di San Damiano", "text": "Lo scurolo di San Damiano \u00e8 una cappella reliquiario annessa alla chiesa parrocchiale dei Santi Fabiano e Sebastiano di Fara Novarese, contenente i resti del martire Damiano, un martire delle catacombe o corpo santo.\nStoria.\nLa prima sistemazione di San Damiano nella parrocchiale di Fara Novarese risale al 1744. I resti del santo, provenienti dalla catacomba di Calepodio nel 1650, sistemati in un'urna, vennero collocati sotto la mensa dell'altare maggiore. La sistemazione fu solo provvisoria, gi\u00e0 l'anno successivo si procedette all'erezione di una piccola cappella laterale dedicata al martire, che, arricchita di anno in anno con stucchi ed elementi d'arredo, vide la sua sistemazione definitiva intorno al 1778.\nData la forte affluenza di pellegrini, si sent\u00ec l'esigenza di creare una sistemazione pi\u00f9 strutturata dove accogliere il corpo del Santo. Nel 1787 s'iniziarono i lavori per la costruzione dello scurolo, una cappella rialzata di forma rettangolare lungo il fianco sinistro della parrocchiale. L'opera risult\u00f2 molto dispendiosa, i lavori si protrassero per molti anni. Il progetto prevedeva un altare rialzato sul quale adagiare l'urna del santo ed una grata aperta sul fondo della precedente cappella di San Damiano che permettesse la vista dei resti dalla navata sinistra della chiesa. \nI lavori vennero conclusi nel 1801, il corpo di San Damiano venne trasportato nella sua posizione definitiva l'anno successivo.\nArte.\nIl fondo dell attuale cappella di San Damiano \u00e8 ornato da una ricca cancellata in ferro battuto contorniata da une statue neoclassiche in terracotta dorata: quella di destra regge un ramo di palma ed una colonna, rappresentando cos\u00ec il \"Martirio\"; quella di sinistra regge una cornucopia affiancata da un leone, probabilmente l\"'Abbondanza\" dei doni nella Resurrezione (Leone = Cristo risorto). Di fronte alla grata, una statua di San Giuseppe con in braccio Ges\u00f9 bambino del 1919.\nAllo scurolo si accede lateralmente, tramite un portone del 1791 fatto realizzare da Gi\u00f2 Bardello. Il piano pavimentale \u00e8 rialzato rispetto al livello della chiesa, per accedervi si sale una rampa di scale. \nLo scurolo \u00e8 di forma rettangolare, decorata con quattro colonne, stucchi e dorature di stile neoclassico. Nei pressi dei quattro spigoli sono posizionate quattro statue in terracotta imbronzata rappresentanti due delle Virt\u00f9 teologali, \"Fede\" e \"Speranza\", e due delle Virt\u00f9 cardinali, \"Giustizia\" e \"Fortezza\".\nDi fronte alla grata che d\u00e0 sulla chiesa, al centro della stanza, \u00e8 collocata l'ara marmorea sulla quale \u00e8 posta l'urna in vetro e legno dorato contenente il corpo di san Damiano, adagiato supino ed abbigliato come un soldato romano.\nLo scurolo \u00e8 coperto da una volta a padiglione rettangolare, illuminata da feritoie orizzontali lungo i quattro lati nascoste dal cornicione e pressoch\u00e9 invisibili dal basso. La volta, dipinta tra il 1796 ed il 1798 da Gaudenzio Prinetti, \u00e8 decorata da un ovale centrale rappresentante \"San Damiano accolto in Paradiso\". Negli spicchi laterali, le Virt\u00f9 ed un Cristo Ristorto.\nCuriosit\u00e0.\nNello scurolo \u00e8 custodito anche un quadro su tavola ex voto. Riporta una vicenda datata 1851, di cui si \u00e8 persa memoria. Il quadro rappresenta un uomo appostato su di un fienile mentre si appresta a sparare con un fucile ad un secondo uomo di schiena che sistema una carrozza. sotto l'intercessione di un terzo personaggio orante che esce dalla porta del fienile, interviene san Damiano, raffigurato in cielo in alto a sinistra, probabilmente rendendo inoffensivo il colpo.\nSi tratta dell'unico ex voto conservato in ricordo di una grazia di san Damiano."}
{"id": "1857969", "revid": "599013", "url": "https://it.wikipedia.org/wiki?curid=1857969", "title": "Stephen Jackson", "text": "Carriera.\nInizia la propria carriera da cestista in Continental Basketball Association (CBA), ai La Crosse Bobcats, dal 1997 al 1998, e ai Fort Wayne Fury dal 1999 al 2000.\nInizia la sua carriera NBA firmando con i New Jersey Nets nel 2000, in cui giocher\u00e0 per un solo anno; giocando 77 partite, di cui 40 da titolare con una media di 8,2 punti, 2,7 rimbalzi e 1,8 assist per partita.\nA fine stagione passa alla Western Conference, ai San Antonio Spurs di Tim Duncan. Il primo anno va male, poich\u00e9 gioca poco a causa di infortuni e di scelte tecniche, totalizzando 23 presenze e solo una da titolare. La seconda stagione va decisamente meglio giocando 80 partite, di cui 58 da titolare, mettendo a referto 11,8 punti, 3,6 rimbalzi e 2,6 assist per partita.\nPoi passa agli Atlanta Hawks, in cui gioca 80 partite, 78 da titolare, 36,6 minuti per partita, mettendo a referto 18,1 punti, 4,6 rimbalzi e 3,1 assist per partita.\nLa stagione successiva si trasferisce agli Indiana Pacers, in cui gioca per 3 stagioni e mezzo. Il primo anno a causa di una squalifica di 30 gare (rimediata a seguito di una famosa rissa, meglio nota come Pacers - Pistons brawl, in cui \u00e8 rimasto coinvolto sul finale di una partita giocata a Detroit contro i Detroit Pistons) gioca solo 51 partite; ma il secondo anno gioca tutte e 81 partite da titolare con una media di 16,4 punti per partite. A met\u00e0 della terza stagione si trasferisce agli Golden State Warriors.\nLa prima mezza stagione ai Warriors gioca 38 partite, con una media di 16,4 punti per gara. Gioca la seconda stagione da titolare, come anche la terza, che per\u00f2 non gioca pi\u00f9 di 60 partite a causa di un infortunio, ma pur sempre da titolare.\nDopo appena 9 partite giocate della 4\u00aa stagione si trasferisce agli Charlotte Bobcats.\nLa prima stagione a Charlotte gioca 72 partite da titolare, con il suo massimo in carriera di media punti con 21,1 per gara.\nCon Charlotte realizza il suo massimo in carriera di punti, ben 43 contro gli Houston Rockets il 12 gennaio 2010. Nel suo secondo anno gioca 67 partite con una media di 18,5 punti per partita.\nSi trasferisce nel settembre 2011 ai Milwaukee Bucks, dove gioca per\u00f2 solo met\u00e0 stagione, dopo 26 partite giocate e 10,5 punti di media.\nIl 14 marzo 2012 ritorna ai Golden State Warriors insieme al centro australiano Andrew Bogut; in cambio ai Milwaukee Bucks approdano la guardia tiratrice Monta Ellis, il giovane Ekpe Udoh e il centro Kwame Brown.\nIl giorno successivo ritorna ai San Antonio Spurs in uno scambio per Richard Jefferson; il 12 aprile 2013 viene per\u00f2 tagliato.\nIl 9 dicembre 2013 viene messo sotto contratto dai Los Angeles Clippers, bisognosi di una guardia/ala a causa dei numerosi infortuni (J.J. Redick, Matt Barnes e Reggie Bullock). Il 7 gennaio 2014 viene tagliato, dopo sole 9 partite giocate."}
{"id": "1857971", "revid": "31886", "url": "https://it.wikipedia.org/wiki?curid=1857971", "title": "Sheng (slang)", "text": "Lo Sheng \u00e8 un patois di derivazione mista inglese e swahili, con contaminazioni di altri linguaggi come il Bantu, nato a Nairobi e diffuso nelle principali citt\u00e0 keniote . \nVariabile nelle inflessioni secondo l'area in cui \u00e8 parlato, \u00e8 usato soprattutto dai giovani, e in alcune manifestazioni artistico-musicali. "}
{"id": "1857972", "revid": "599013", "url": "https://it.wikipedia.org/wiki?curid=1857972", "title": "Will Perdue", "text": ""}
{"id": "1857982", "revid": "599013", "url": "https://it.wikipedia.org/wiki?curid=1857982", "title": "Antonio Daniels", "text": "Carriera.\nPur avendo tenuto in carriera, nelle 13 stagioni giocate in NBA, una media di 3 assist a partita, nei play-off del 2007, nelle quattro partite in cui i Wizards affrontarono i Cavaliers di LeBron James, Daniels forn\u00ec 12 assist di media. I Wizards si arresero comunque per 4-0.\nNell'aprile 2011 firm\u00f2 con i Philadelphia 76ers per sostituire l'infortunato Lou Williams."}
{"id": "1857985", "revid": "599013", "url": "https://it.wikipedia.org/wiki?curid=1857985", "title": "Matt Bonner", "text": "Carriera.\nBonner ha giocato alla University of Florida ed \u00e8 stato scelto dai Chicago Bulls al secondo giro del Draft NBA del 2003. L'anno del draft gioca in Italia, a Messina. I Chicago Bulls in seguito lo girano poi ai Toronto Raptors, dove gioca per due anni. Nel 2006 inizia a giocare coi San Antonio Spurs, squadra nella quale ha militato sino al proprio ritiro.\nNel 2007 vince il Campionato NBA.\nNel 2013 i San Antonio Spurs, con Bonner a roster, approdano alle NBA Finals dopo 5 anni di assenza; vengono per\u00f2 sconfitti per 4-3 dai Miami Heat dei Big 3 LeBron James, Dwyane Wade e Chris Bosh.\nNella stagione 2013-2014 i San Antonio Spurs ottengono il miglior record della stagione regolare e riescono a ritornare alle Finals, dove si prendono la rivincita sui Miami Heat, battendoli nettamente per 4-1. \u00c8 il 2\u00ba titolo personale per Bonner, il 5\u00ba per gli Spurs."}
{"id": "1857988", "revid": "287204", "url": "https://it.wikipedia.org/wiki?curid=1857988", "title": "La donna che visse due volte (romanzo)", "text": "La donna che visse due volte (titolo originale: \"D'entre les morts\", 'di tra i morti') \u00e8 un romanzo \"noir\" degli autori francesi Pierre Boileau (28 aprile 1906, Parigi - 16 gennaio 1989, Beaulieu-sur-Mer) e Thomas Narcejac (3 luglio 1908, Rochefort - 9 giugno 1998, Nizza).\nIl regista Alfred Hitchcock lo traspose nel film \"La donna che visse due volte\" del 1958.\nTrama.\nPrima parte.\nParigi, aprile 1940, ai tempi della \"strana guerra\", poco prima dell'inizio della Campagna di Francia. Nonostante la Francia sia in guerra con i tedeschi, Paul G\u00e9vigne non si trova a combattere al fronte perch\u00e9 \u00e8 un importante industriale (produce parti di navi) ed ha commesse per il ministero. Roger Flavi\u00e8res \u00e8 un ex ispettore di polizia. Durante l'arresto di un fuggitivo su un tetto, condotto con un collega, tale Leriche, lascia a questi la responsabilit\u00e0 della cattura perch\u00e9 fin da giovane affetto da vertigini. Leriche precipita e muore; Flavi\u00e8res viene riformato e diventa avvocato.\nG\u00e9vigne incarica Flavi\u00e8res, che era stato suo collega alla facolt\u00e0 di legge quindici anni prima, di sorvegliare sua moglie, Madeleine, che ha un comportamento alquanto strano. All'inizio Flavi\u00e8res non vuole accettare l'incarico ma G\u00e9vigne insiste, temendo che sua moglie possa avere delle crisi mistiche e possa essere posseduta dallo spirito della bisnonna, di nome Pauline Lagerlac. Pauline si era suicidata all'et\u00e0 di venticinque anni, la medesima et\u00e0 di Madeleine.\nFlavi\u00e8res accetta di sorvegliare Madeleine e la segue per alcuni giorni, innamorandosi immediatamente di questa donna dai capelli neri, gli occhi azzurro carico, la bocca sottile, una figura gentile e delicata.\nFlavi\u00e8res riferisce a G\u00e9vigne tutti gli spostamenti della moglie Madeleine, finch\u00e9 un giorno la donna non si avvia verso il lungofiume e si getta in acqua. Flavi\u00e8res si tuffa a sua volta nel fiume, riuscendo a soccorrerla e a portarla a riva. Dopo averle prestato le prime cure, Flavi\u00e8res la accompagna in tass\u00ec nella propria casa, dove, poco dopo, riceve una telefonata di G\u00e9vigne, che gli riferisce che Pauline Lagerlac si era suicidata gettandosi in acqua.\nDopo questo episodio Flavi\u00e8res e Madeleine incominciano ad uscire insieme come amici. Un giorno, senza un motivo preciso, si dirigono in un paesino, dove Madeleine sale sul campanile della chiesa locale. Flavi\u00e8res cerca di seguirla su per le scale, ma soffrendo di vertigini non riesce a raggiungerla; la vede quindi passare come un'ombra davanti alla finestra, sentendo il tonfo sordo risuonare in basso. Flavi\u00e8res rimane sconvolto, il suo unico pensiero \u00e8 \"Madeleine \u00e8 morta\". Scende le scale, piangendo, si avvicina timoroso, la vede e si sente responsabile della sua morte. Flavi\u00e8res fugge, non ha il coraggio di andare alla polizia, non ha nemmeno il coraggio di dire la verit\u00e0 al suo amico G\u00e9vigne, anzi gli racconta che quel giorno non ha visto Madeleine. Intanto la guerra prosegue: l'esercito tedesco \u00e8 riuscito a sfondare le linee di difesa belghe. G\u00e9vigne viene avvertito del ritrovamento del cadavere di sua moglie Madeleine ed \u00e8 lui, a sua volta, ad avvertire Flavi\u00e8res, che scappa dalla Francia e si rifugia in Africa, a Dakar, dove apre uno studio legale e fa fortuna.\nSeconda parte.\nQuattro anni dopo la guerra \u00e8 ormai finita, Flavi\u00e8res ritorna a Parigi e si dirige verso la casa del suo amico G\u00e9vigne per scoprire che \u00e8 morto. Si rivolge ad uno psichiatra visto che \u00e8 ancora ossessionato dalla storia con Madeleine, Pauline Lagerlac, la caduta dal campanile, il suicidio, ecc. Lo psichiatra gli consiglia di dimenticare, gli dice che si muore una volta, una volta sola. Gli consiglia di trasferirsi al sud per potersi curare. Flavi\u00e8res accetta il consiglio e nell'attesa di partire va a vedere un cinegiornale, dove assiste ad un filmato del generale De Gaulle in visita a Marsiglia. Tra la gente ritratta, gli sembra di riconoscere Madeleine. Non \u00e8 certo di aver visto bene, rimane al cinema per il secondo spettacolo ed aspetta impaziente quei pochi fotogrammi, la rassomiglianza \u00e8 incredibile. Ritorna ancora al cinema per rivedere quei fotogrammi del cinegiornale e nota che la donna che assomiglia a Madeleine non \u00e8 sola, ma \u00e8 in compagnia di un uomo. Prende il treno e si ferma a Nizza per indagare. Riesce a trovare l'albergo dove l'uomo e la donna risiedono. Riesce a vedere la donna e non sembra esserci dubbio alcuno: \u00e8 Madeleine, cambiata e invecchiata, ma sicuramente lei. Riesce a parlare con la donna e, nonostante lei neghi fermamente di chiamarsi Madeleine (il suo nome \u00e8 Ren\u00e9e Sourange), Flavi\u00e8res \u00e8 sempre pi\u00f9 convinto che sia lei.\nI due intrecciano una storia d'amore, ma Flavi\u00e8res \u00e8 ossessionato dal dubbio che Madeleine sia riuscita a sottrarsi alla morte e affoga la propria angoscia nell'alcol. Ren\u00e9e cerca strenuamente di resistere alla tentazione dell'uomo di trasformarla in Madeleine, ma invano. Alla fine decide di abbandonarlo, ma Flavi\u00e8res riesce a fermarla e a farsi dire la verit\u00e0. Ren\u00e9e era stata ingaggiata da G\u00e9vigne per impersonare la parte della moglie Madeleine (in realt\u00e0 gi\u00e0 morta), il cui cadavere era quello rinvenuto nei pressi del campanile di Parigi. Fuori di s\u00e9 dall'ira, Flavi\u00e8rs strangola Ren\u00e9e e viene arrestato."}
{"id": "1858000", "revid": "2148522", "url": "https://it.wikipedia.org/wiki?curid=1858000", "title": "La donna il sogno &amp; gli altri video", "text": "La donna il sogno &amp; gli altri video \u00e8 la versione VHS dell'album del gruppo musicale italiano 883 \"La donna il sogno &amp; il grande incubo\", pubblicata nel 1995.\nLa VHS comprende anche il video del brano inedito \"Non 6 Bob Dylan\", il quale chiudeva l'album originale come traccia fantasma."}
{"id": "1858008", "revid": "107831", "url": "https://it.wikipedia.org/wiki?curid=1858008", "title": "Between the buried and me", "text": ""}
{"id": "1858009", "revid": "124904610", "url": "https://it.wikipedia.org/wiki?curid=1858009", "title": "Tappo a corona", "text": "Il tappo a corona \u00e8 un tipo di tappo utilizzato per chiudere le bottiglie di vetro. \nIl tappo \u00e8 costituito da una capsula metallica, che tramite una macchina tappatrice manuale o pneumatica, si aggrappa alla bocca (cercine) della bottiglia e una sottile guarnizione di plastica (nei primi era in sughero), situata sotto la parte metallica interna, consente la tenuta stagna. Oltre a fungere da semplice chiusura, il tappo a corona viene utilizzato come blocco aggiuntivo del sottostante tappo di sughero, per vini fortemente gassosi.\nStoria.\nFu brevettato per la prima volta da William Painter il 2 febbraio del 1892 a Baltimora e utilizzato esclusivamente dalla Crown Cork and Seal Inc. fino al 1911. Negli anni '30 venne usato anche come sistema di chiusura delle lattine. \nPainter ispir\u00f2, con il suo successo, King Camp Gillette che svilupp\u00f2 le lamette Gillette. Il tappo a corona viene usato nel metodo classico, ad esempio nel vino spumante, nel periodo di fermentazione in bottiglia; dopo la \"sboccatura\" si procede con la chiusura con tappo di sughero. Nella seconda met\u00e0 degli anni '60, sempre negli Stati Uniti, vengono creati i \"tappi corona a vite\" cio\u00e8 tappi a corona svitabili e dunque richiudibili. Alla fine degli anni '60 il sughero posto all'interno del tappo viene sostituito da plastica.\nFabbricazione.\nUna norma per la chiusura delle bottiglie in vetro \u00e8 la DIN 6094, e per il tappo a corona la DIN 6099.\nCuriosit\u00e0.\nI tappi sono oggetto di collezionismo; il primato iscritto nel libro dei Guinness \u00e8 del danese Helge Friholm che conta 81.270 tappi di 179 paesi diversi raccolti a partire dal 1950. Vengono usati come moneta in alcuni episodi della serie di videogiochi Fallout."}
{"id": "1858012", "revid": "767487", "url": "https://it.wikipedia.org/wiki?curid=1858012", "title": "My Brain Hurts", "text": "My Brain Hurts \u00e8 il terzo album della punk band statunitense Screeching Weasel."}
{"id": "1858015", "revid": "287204", "url": "https://it.wikipedia.org/wiki?curid=1858015", "title": "Vincenzo Errante", "text": " "}
{"id": "1858021", "revid": "1318658", "url": "https://it.wikipedia.org/wiki?curid=1858021", "title": "Cestistica Civitavecchia", "text": "La Cestistica Civitavecchia \u00e8 la principale squadra di pallacanestro della citt\u00e0, nata nel 1948. Attualmente milita nel campionato di serie C1 e partecipa a tutti i campionati giovanili regionali.\nLa Cestistica Civitavecchia ha anche partecipato al campionato di Serie A.\nStoria.\nL'attivit\u00e0 sportiva della Cestistica Civitavecchia inizia, dopo i primi \u2018assaggi\u2019 del 1947, ufficialmente nel 1948 per merito del professor Aldo Vespa, che insieme ad un gruppetto di giovani appassionati attrezza un piazzale sterrato vicino allo stabilimento dell'Italcementi piantando due pali ed inchiodandovi alcune assi di legno e due cerchi di ferro: era cos\u00ec nato il primo \u2018campo\u2019 di pallacanestro, il cosiddetto \u2018Campaccio\u2019 (di nome e di fatto come dolorosamente ancora ricordano le ginocchia dei coraggiosi sportivi).\nSubito si disputano alcune partite amichevoli. Si ricorda come \u2018prima\u2019 assoluta un incontro con un gruppo di ufficiali della Marina, poi anche una partita disputata al \u2018Pirgo\u2019 (il vecchio isolotto di un allora fiorente stabilimento balneare) contro una squadra di universitari di Roma. \nPer poter disputare il campionato occorre per\u00f2 un terreno non in terra battuta. In pieno centro cittadino, nel bel mezzo del lungomare, c'era in quel periodo una struttura completamente distrutta dai bombardamenti della seconda guerra mondiale con uno spiazzo che si prestava alla bisogna: si trattava dell'ex Grand Hotel \u2018Le Terme\u2019 e, in particolare, del vecchio campo da tennis.\nI nostri si armano quindi di buona volont\u00e0 e ripuliscono dalle macerie il piazzale in cemento, montano i soliti pali con relative assi e cerchi e si passa cos\u00ec a giocare nel nuovo campo soprannominato \u2018La Conchiglia\u2019. Come spogliatoi si utilizzano i resti di una casa semi-distrutta e per lavarsi c' \u00e8 soltanto una vecchia vasca da bagno all'aperto (naturalmente senza acqua calda).\nNasce cos\u00ec nel 1948 con primo presidente il cavalier Guido Celli, l'UNIONE SPORTIVA CIVITAVECCHIESE PALLACANESTRO, con colori sociali azzurro con una stella sul petto, che dopo poco si tramuta nell'attuale denominazione CESTISTICA CIVITAVECCHIA passando al colore di maglia rosso in onore della mitica Borletti di Milano che all'epoca era la pi\u00f9 ammirata compagine d'Italia.\nIl nuovo campo in zona centralissima, gli ottimi risultati subito ottenuti dalla squadra e la voglia di rinascita che si respira in tutta Italia, fanno s\u00ec che il neonato sport diventi seguitissimo e i giocatori in breve sono delle vere e proprie celebrit\u00e0 cittadine. Il professor Vespa, che svolgeva le mansioni di allenatore-giocatore, \u00e8 costretto da altri impegni ad abbandonare il gruppo ed arriva cos\u00ec da Roma il primo vero allenatore: Cafiero Perrella, grande conoscitore della tecnica di base e dotato di leggendaria severit\u00e0 negli allenamenti, al quale viene anche affidato l'incarico di avviare il primo settore giovanile che poi per tutta la storia della Cestistica sar\u00e0 sempre il vero motore trainante di tutto il movimento.\nDalla 1\u00aa divisione, sull'onda dell'entusiasmo si sale in breve in serie \u2018C', poi in \u2018B' e addirittura in serie \u2018A', che corrispondeva ad una odierna \u2018A2\u2019 poich\u00e9 le migliori squadre dell'epoca (Borletti Milano, Reyer Venezia, Virtus Bologna, Ginnastica Roma nella quale militava un \u2018certo\u2019 Vittorio Gassman) disputavano il campionato di \u2018Eccellenza\u2019.\nSi distinguono all'epoca tra gli altri Giorgio Vercesi, il quale nel 52 verr\u00e0 addirittura chiamato in nazionale, che ebbe la possibilit\u00e0 di allenarsi e giocare con autentiche leggende della pallacanestro come Sandro Riminucci e Sandro Gamba che sar\u00e0 per anni allenatore della nazionale maggiore.\nLa Cestistica partecipa per tre anni consecutivi al campionato di serie \u2018A' (1951, 1952 e 1953), poi resiste, sempre molto dignitosamente e nel pi\u00f9 completo dilettantismo, in serie \u2018B' sino al 1958, anno purtroppo della chiusura delle attivit\u00e0 per motivazioni puramente economiche.\nCi\u00f2, fortunatamente, dura pochi anni, per l'esattezza fino al 1963, quando la passione riusc\u00ec a portare alla rinascita della Cestistica Civitavecchia. Si riparte su un nuovo campo da gioco (di fortuna) alle scuole di via Leopoli per poi passare definitivamente al piazzale del Pincio, in quello che sar\u00e0 lo scenario principale della pallacanestro cittadina per parecchi anni e tuttora, col tradizionale torneo estivo, rimane ancora il campo di gioco dal maggior fascino della citt\u00e0.\nIn breve, anche sull'onda di una nuova leva di giovani giocatori, si ritorna in serie \u2018B', che poi diventer\u00e0 con le varie riforme ed allargamenti serie \u2018C' nazionale. Si arriva cos\u00ec tra alti e bassi legati soprattutto alle scarse possibilit\u00e0 economiche ai primi anni settanta, quando cio\u00e8 la federazione impone, per partecipare a campionati di livello nazionale, di giocare in impianti coperti.\nPer fortuna in quegli anni presidente della Cestistica era un imprenditore competente ed appassionato: Vincenzo Riccucci, il quale ottenuto un terreno dall'Amministrazione Comunale, a tempo di record costruisce una sorta di capannone industriale attrezzato per il basket.\nNasce cos\u00ec l'impianto, oggi a lui intitolato, di San Gordiano, struttura a tutt'oggi utilizzata e fondamentale per tutta l'attivit\u00e0 della Cestistica. Proprio la palestra, grazie all'instancabile lavoro del gruppo dirigente e, in particolare, grazie al sostegno dello sponsor \u201cSe. Gi.\u201d, nella persona del consigliere Stefano Chicchiani, \u00e8 stata oggetto negli ultimi anni di una profonda opera di restyling che l'hanno resa moderna, accogliente e confortevole. Ci\u00f2 al fine di fornire ai tantissimi ragazzi e alle loro famiglie che lo frequentano quotidianamente, un impianto al passo con i tempi. \nA livello prettamente sportivo, fatta eccezione per una esaltante parentesi negli anni '80, quando riusc\u00ec a centrare due promozioni consecutive passando dalla serie D regionale alla serie B nazionale, la prima squadra della Cestistica Civitavecchia si \u00e8 attestata a militare nel campionato di C regionale. Nell'ultimo decennio, in tre circostanze, \u00e8 riuscita a raggiungere le semifinali play off per il passaggio alla C nazionale. In tutte e tre le occasioni, per\u00f2, la scalata alla categoria superiore non ha avuto successo. \nL'iniziativa della societ\u00e0, a stretto carattere di volontariato, intende mantenere comunque salde le sue radici storiche, rivitalizzare e rilanciare la pratica della pallacanestro a Civitavecchia.\nLa Cestistica Civitavecchia, come detto, prende parte alla categoria di serie C Regionale e ad altri cinque campionati giovanili, oltre a tutte le categorie del minibasket, annoverando un numero di atleti (tra bambini, ragazzi e componenti della squadra senior) che si aggira attorno alle duecento unit\u00e0. L'impegno \u00e8 quindi rivolto nella direzione di un sempre maggiore sviluppo dell'attivit\u00e0 giovanile, nel rispetto delle tradizionali caratteristiche sociali della attivit\u00e0 e di mantenimento dei sempre ottimi risultati sportivi delle varie compagini. Negli ultimi anni si sono rafforzati i rapporti di collaborazione con diverse societ\u00e0 \u201ccestistiche\u201d del territorio, in particolare con l'A.S.D. Basket Tolfa, diventata societ\u00e0 satellite della Cestistica, con interscambio di atleti che giocano con entrambe le societ\u00e0; con l'U.S.B. Santa Marinella, con particolare riferimento al settore femminile, con l'M.B. Sporting Club di Maccarese, con la quale sono state formate squadre miste per la partecipazione a tornei a rilevanza nazionale."}
{"id": "1858022", "revid": "43211", "url": "https://it.wikipedia.org/wiki?curid=1858022", "title": "Amused to death", "text": ""}
{"id": "1858023", "revid": "648655", "url": "https://it.wikipedia.org/wiki?curid=1858023", "title": "Julius Meinl (azienda)", "text": "La Julius Meinl AG \u00e8 una casa produttrice di caff\u00e8 austriaca, fondata da Julius Meinl. Il marchio \u00e8 diffuso in tutta l\u2019Europa centrale, ad esempio in Slovenia e Polonia, ma \u00e8 presente anche in Italia (prevalentemente nel Triveneto). A Trieste il caff\u00e8 \u00e8 servito in diversi bar della citt\u00e0 a differenza dell'Alto Adige dove risulta essere la scelta pi\u00f9 diffusa.\nLa casa, fondata nel 1862 a Vienna, allora incontrastata capitale del caff\u00e8 mitteleuropeo, ha ora filiali nella maggior parte delle capitali dell'est europeo ed a Chicago negli USA. Un tempo possedeva anche catene di supermercati nelle citt\u00e0 altoatesine ove era possibile acquistare prodotti alimentari di raffinata gastronomia e liquori coloniali.\nSimbolo della societ\u00e0 \u00e8 una testa di bambino moro con il tradizionale fez rosso sulla testa disegnato nel XIX secolo dall'artista austriaco Joseph Binder.\nAttualmente la Julius Meinl AG \u00e8 a capo di un'holding nella quale \u00e8 presente anche un istituto bancario, la Meinl Bank. In Italia \u00e8 commercializzato anche un altro prodotto della stessa casa: il Caff\u00e8 del Moro.\nApparizioni nei media.\nInoltre compare in una strada di Monaco di Baviera, nella film-serie \u201c il giovane Hitler\u201d."}
{"id": "1858031", "revid": "1543377", "url": "https://it.wikipedia.org/wiki?curid=1858031", "title": "Assistenza meccanica cardiaca", "text": "L'assistenza meccanica cardiaca risulta estremamente utile in tutte le situazioni di scompenso cardiaco refrattario al trattamento farmacologico. Tali dispositivi sono frequentemente utilizzati come ponte all'intervento di trapianto cardiaco. \u00c8 possibile assistere entrambi i ventricoli o solo il ventricolo sinistro, quest'ultima modalit\u00e0 di assistenza \u00e8 attualmente quella pi\u00f9 utilizzata in virt\u00f9 dei migliori risultati ottenuti.\nCriteri di selezione.\nI criteri di selezione dei pazienti indirizzati verso tale procedura sono i seguenti:\nCriteri di esclusione.\nIl trattamento \u00e8 controindicato in modo assoluto nei casi di scompenso multiorgano, neoplasie maligne, danno neurologico severo, prematurit\u00e0 severa.\nClassificazione dei dispositivi.\nI dispositivi di assistenza meccanica cardiaca sono cos\u00ec classificati:\nPosizione anatomica.\nIl dispositivo IABP (contropulsatore aortico) viene introdotto attraverso l'arteria femorale comune tramite un catetere all'estremit\u00e0 del quale \u00e8 presente un palloncino. Spinto fino all'aorta, il palloncino \u00e8 collegato ad un dispositivo che ne regola il gonfiaggio e lo sgonfiaggio secondo le fasi del ciclo cardiaco. Il gonfiaggio \u00e8 fatto sincronicamente con la fase diastolica.\nTale tecnica \u00e8 efficace, semplice e poco costosa. Il flusso del sangue in uscita pu\u00f2 essere continuo o pulsatile. Un vantaggio di questo tipo di dispositivi \u00e8 che si pu\u00f2 inserire in linea una circolazione extracorporea (CEC) adattata a perfusioni cliniche, poich\u00e9 tutta la circolazione risulta a carico di un dispositivo. Eventualmente pu\u00f2 essere aggiunto un ossigenatore per supplire alla respirazione. Il paziente \u00e8 allettato e scoagulato.\nIl dispositivo Biomedicus pu\u00f2 restare \"in situ\" per varie settimane finch\u00e9 il cuore non riprende la sua attivit\u00e0.\nDispositivo Abiomed.\nI dispositivi intracorporei sono pi\u00f9 complessi e possono essere eterotopici o ortotopici, ma danno parecchi vantaggi: esperienza su pi\u00f9 di 2000 pazienti, dispositivo impiantato nella tasca addominale, connesso ad un controllo esterno portatile che rappresenta il \"cervello\" del dispositivo, altamente adattabile ai bisogni della circolazione, indicato per la maggior parte delle applicazioni croniche, applicazione a lungo termine.\nTra i sistemi totalmente impiantabili c'\u00e8 il Novacor. Tale dispositivo deriva il riempimento dall'apice del ventricolo sinistro e invia il sangue in aorta consentendo un supporto esclusivamente ventricolare sinistro. Viene posizionato in una tasca addominale pre-peritoneale sottofasciale ed \u00e8 collegato tramite un cavo elettrico percutaneo al controller. Il Novacor pu\u00f2 durare fino a 4 anni e la probabilit\u00e0 di sopravvivenza del paziente aumenta sensibilmente dopo il trapianto.\nIl dispositivo LionHeart \u00e8 un ventricolo sinistro eterotopico collegato in parallelo al cuore malato lasciato in situ ed inserito nella guaina posteriore del muscolo retto di sinistra dell'addome. Il controller del dispositivo \u00e8 situata nella guaina del muscolo retto di destra. \u00c8 connesso con l'esterno e la corrente passa per induzione dalla pelle (c'\u00e8 una spirale sottocutanea). Per aumentare l'autonomia il paziente pu\u00f2 portarsi dietro una o pi\u00f9 batterie esterne da 3,5\u00a0kg con 3 ore di autonomia ciascuna. Di notte, il dispositivo \u00e8 collegato con la rete elettrica.\nLe complicanze maggiori pi\u00f9 frequenti sono l'emorragia, le infezioni e le tromboembolie.\nTali dispositivi, come il \"Berlin Heart\", rimangono esterni al paziente, in quanto per via delle caratteristiche fisiche del paziente, non \u00e8 possibile impiantare il dispositivo dentro lo stesso, per cui il cuore del paziente viene collegato con diverse canaline al dispositivo paracorporeo, che rimane appoggiato al corpo del paziente.\nFisiologia di pompaggio.\nIl sangue pu\u00f2 essere trattato in modo differente a seconda del dispositivo e delle necessit\u00e0 del paziente, come tecniche esistono la sostituzione integrale, in serie, in parallelo, flusso continuo o pulsatile\nFunzionamento.\nIl vad pu\u00f2 basare il suo meccanismo di funzionamento su una struttura a spostamento, a sacco, a diaframma, a turbina\nEnergia.\nTali dispositivi possono essere alimentati in modo diretto, elettricamente, elettromeccanicamente, idraulicamente o pneumaticamente"}
{"id": "1858033", "revid": "27723", "url": "https://it.wikipedia.org/wiki?curid=1858033", "title": "Arcivescovo di Cracovia", "text": ""}
{"id": "1858038", "revid": "104576", "url": "https://it.wikipedia.org/wiki?curid=1858038", "title": "KRS One", "text": ""}
{"id": "1858039", "revid": "2136092", "url": "https://it.wikipedia.org/wiki?curid=1858039", "title": "Rathausball-T\u00e4nze", "text": "Rathausball-T\u00e4nze (Danze per il ballo del Municipio), op. 438, \u00e8 un valzer di Johann Strauss (figlio).\n\"Rathausball-T\u00e4nze\" venne scritto da Johann Strauss nel 1890, in occasione dell'inaugurazione del nuovo municipio (\"Rathaus\") di Vienna. L'evento che questo valzer voleva celebrare era, in particolare, l'apertura della sala dei banchetti (\"Festsaal\") il 12 febbraio 1890 e per l'occasione a due orchestre era stato richiesto di comporre delle danze per l'evento. La prima era l'orchestra Strauss, sotto la direzione di Eduard Strauss, mentre il rivale Carl Michael Ziehrer era a capo del complesso \"Hoch und Deutschmeister\".\nIn quella giornata di celebrazioni fu il valzer scritto da Ziehrer, \"Wiener Burger\" (Cittadini viennesi) op. 419, a trionfare, mentre \"Rathausball-Tanze\" di Strauss venne quasi del tutto ignorato per il resto della giornata. Il valzer di Ziehrer divenne subito il lavoro pi\u00f9 popolare scritto per l'occasione e, ancora oggi, \u00e8 il valzer pi\u00f9 famoso del compositore rivale degli Strauss.\nQuesto evento, fu solo una delle prime occasioni in cui il predominio della famiglia Strauss sulle scene musicali viennesi venne compromesso dal sempre pi\u00f9 popolare Ziehrer.\nQuesto valzer \u00e8 particolarmente interessante poich\u00e9 Strauss vi inser\u00ec vari frammenti del suo precedente valzer \"An der schonen blauen Donau\" (Sul bel Danubio blu) op. 314 che costituiscono in pratica l'intera coda del brano e anche buona parte dell'introduzione. Oltre tutto nella coda viene richiamato anche l'inno austriaco di Haydn \"Gott erhalte Franz den Kaiser\". Il risultato \u00e8 del tutto innovativo per i valzer di Strauss, infatti \u00e8 anche uno dei primi in cui il motivo del primo valzer non viene richiamato durante la coda."}
{"id": "1858046", "revid": "112951443", "url": "https://it.wikipedia.org/wiki?curid=1858046", "title": "L'uomo difficile", "text": "L'uomo difficile (Der Schwierige) \u00e8 una commedia del 1921 del poeta, librettista e drammaturgo austriaco Hugo von Hofmannsthal (1874-1929).\nTrama.\nPrimo Atto: l'azione si svolge nello studio di Hans Karl B\u00fchl, un facoltoso scapolo di mezza et\u00e0 dell'aristocrazia viennese. Sullo sfondo la prima guerra mondiale, dalla quale Hans Karl \u00e8 appena rientrato in licenza. L'esperienza drammatica di trincea ha acuito la sua sensibilit\u00e0 e l'avversione per ogni giudizio affrettato. Il suo \"difficile\" rapporto con l'azione e con la parola offre agli altri personaggi il destro per caricarlo di intenzioni che non sono le sue. Le visite si avvicendano: la sorella Crescence vorrebbe vederlo finalmente sposato e sistemato, ma Hans Karl ha sempre eluso tutti i tentativi di combinargli un matrimonio; allo stesso tempo chiede al fratello di mandare all'aria la recente relazione del figlio di lei, Stani, con Antoinette, ultimo flirt di Hans Karl. Il marito di Antoinette chiede a Hans Karl, divenuto nei mesi di guerra suo sincero amico, che lo aiuti a riconquistare la moglie. Si presenta anche la cameriera di Antoinette, con numerosi messaggi per il suo ex-amante. E ancora la visita inaspettata e sgradevole del giovane Neuhoff, che parla ad Hans Karl della cugina Helene Altenwyl, poich\u00e9 ritiene - giustamente - di avere in lui un rivale in amore. Di nuovo Crescence, che gli chiede di aiutarla a combinare il matrimonio tra Helene e Stani.\nIl secondo atto si svolge a casa Altenwyl, dove \u00e8 in corso un ricevimento. Hans Karl cerca di assolvere le varie richieste che gli sono state avanzate nell'atto precedente, ma senza molto successo. Diventa chiaro che Helene ricambia il suo amore, ed egli le si dichiara quasi per sbaglio. Dopodich\u00e9 fugge. Crescence, che ha colto qualche parola di sfuggita e nota l'emozione di Helene, equivoca, ed \u00e8 sicura che Hans Karl abbia finalmente sistemato tutto.\nIl terzo atto si svolge nell'ingresso di casa Altenwyl. I personaggi presenti al ricevimento si incontrano, si inseguono, entrano, escono in continuazione. Hans Karl ritorna ed incontra Helene in procinto di uscire per cercarlo. In un dialogo di grande intimit\u00e0 e tensione drammatica, Helene gli si dichiara e gli propone di sposarla.\nOsservazioni.\nQuesta commedia \u00e8 l'unica opera, insieme con \"L'incorruttibile\" (1923), che Hofmannsthal abbia ambientato nel mondo a lui contemporaneo. Ha un impianto classico, da commedia degli equivoci, ma i temi che tratta appartengono pienamente a problematiche novecentesche, quali la capacit\u00e0 del linguaggio di rispecchiare e dirigere la realt\u00e0, l'intenzionalit\u00e0, i rapporti sociali come gioco e la vita come teatro.\nLa commedia trova il suo humor negli equivoci e nei fraintendimenti, causati dai ruoli che i vari personaggi si trovano ad interpretare. Hans Karl si trova a disagio nel meccanismo sociale e tenta di rimanerne fuori; ogniqualvolta prova ad inserirsi nel gioco, per venire incontro alle richieste che gli vengono avanzate in continuazione, non \u00e8 in grado di \"giocare\" secondo le regole e suo malgrado crea fratture, equivoci e confusione. Il testo \u00e8 impregnato della metafora del gioco: per tutto il ricevimento molti personaggi giocano a carte e Antoinette gioca con i vari uomini, Stani, il marito, Neuhoff. Tenta anche di giocare con Hans Karl, ma questo non le risponde mai in modo adeguato alle aspettative.\nL'altro tema preponderante \u00e8 quello dell'intenzionalit\u00e0. Hans Karl non \u00e8 affatto convinto che sia possibile far corrispondere un'azione ad un'intenzione, e lo svolgimento del dramma gli d\u00e0 ragione. Tutte le azioni intraprese con una certa intenzione vengono sviate dalla complessit\u00e0 del reale e dei rapporti umani, andando cos\u00ec a finire in un modo che nessuno pu\u00f2 prevedere. Il testo \u00e8 pieno di progetti, e nemmeno uno va a buon fine. La vittoria finale di Hans Karl si verifica perch\u00e9 egli \u00e8 un uomo \"senza intenzioni\", che non cerca di manovrare altre persone per i propri scopi."}
{"id": "1858050", "revid": "729019", "url": "https://it.wikipedia.org/wiki?curid=1858050", "title": "Isole ABC (Caraibi olandesi)", "text": "Per Isole ABC si intendono le tre isole poste pi\u00f9 a occidente delle Isole Sottovento, nelle Antille: Aruba, Bonaire e Cura\u00e7ao. Tutte e tre le isole fanno parte del Regno dei Paesi Bassi. Aruba e Cura\u00e7ao ne sono nazioni costitutive mentre Bonaire \u00e8 una municipalit\u00e0 speciale dei Paesi Bassi."}
{"id": "1858056", "revid": "278562", "url": "https://it.wikipedia.org/wiki?curid=1858056", "title": "Jack Spicer", "text": ""}
{"id": "1858059", "revid": "123054809", "url": "https://it.wikipedia.org/wiki?curid=1858059", "title": "Michele Marziani", "text": "Biografia.\nDopo vent'anni di giornalismo dedicato ai temi sociali, all'ambiente, alla valorizzazione dei territori e della cultura enograstronomica italiana, nel 2007 abbandona tutte le collaborazioni giornalistiche, per dedicarsi soprattutto alla narrativa, pur proseguendo nella pubblicazione di saggi di viaggio e cultura materiale.\nNel 2006 ha pubblicato il suo primo romanzo \"La trota ai tempi di Zorro\", in cui gli anni di piombo sono visti attraverso gli occhi ingenui e curiosi di un ragazzino che trova nella pesca alla trota la chiave di lettura del mondo, una possibilit\u00e0 di conoscenza e di riscatto rispetto al cinismo della vita. Seguono \"Umberto Dei. Biografia non autorizzata di una bicicletta\" (2008), storia di un broker finanziario che lascia un remunerativo lavoro per fare il meccanico di biciclette e il suo negozio a Milano diviene crocevia di incontri, amori, pensieri, avventure; \"La signora del Caviale\" (2009), ambientato in una comunit\u00e0 di pescatori di storioni nel basso corso del fiume Po durante la seconda guerra mondiale; \"Barafonda\" (2011), storia dura, scomoda, poetica, ironica, per raccontare i piccoli e grandi mali del nostro tempo, e la raccolta di racconti \"Un ombrello per le anguille\" (2012), in cui i pesci, come le parole, raccontano di pesca, di vita, ricordi, sensazioni, sentimenti, albe e fiumi, nostalgie. Nel 2013 pubblica \"Nel nome di Marco\", un romanzo in cui il mito del ciclista Marco Pantani, tra ascesa e caduta, viene ripercorso nella personale vicenda del protagonista, un ex sacerdote che ha lasciato la tonaca per sposare la donna che ama, ma che vive come una punizione la sofferenza per la malattia e la \u201cdiversit\u00e0\u201d del figlio, affetto dalla sindrome di Down, nato da quel matrimonio.\nNel 2014 diventa direttore editoriale di Antonio Tombolini Editore marchio editoriale di StreetLib. Nello stesso anno pubblica il romanzo \"Fotogrammi in 6x6\", dove attraverso una serie di frammenti narrativi ripercorre la storia di un terrorista rosso durante gli Anni di piombo.\nNel 2017 pubblica il romanzo \"La figlia del Partigiano O'Connor\", una storia al femminile che attraversa l'Ossola, l'isola di Ventotene, Barcellona e l'Irlanda sulle orme di Malachy O'Connor, combattente irlandese per la libert\u00e0. Nel 2018 arriva in libreria con \"Il suono della solitudine\", un libretto a met\u00e0 tra un saggio e un memoir, dove sostiene che \u201cil segreto non \u00e8 piacere agli altri, ma vivere come piace a te\u201d.\nNel 2020 torna alla narrativa con \"Lo sciamano delle Alpi\" seguito nel 2021 da \"La cena dei coscritti\".\nVive dividendosi tra l'alta Valsesia e Dublino, ma ha abitato anche a Rimini, a Milano e sul lago d'Orta."}
{"id": "1858064", "revid": "1926649", "url": "https://it.wikipedia.org/wiki?curid=1858064", "title": "Ezio Gelain", "text": "Carriera.\nGiocatore.\nCresciuto nel club del paese natio la \"Fontanivese\", a quindici anni viene notato dalla Juventus che lo aggrega alle sue formazioni giovanili. Nel 1979 passa al dove esordisce in Serie C1 (32 presenze e 1 rete) prima di passare un biennio in Serie B alla SPAL (22 presenze).\nQuindi passa all'Empoli dove in sei stagioni \u00e8 protagonista della doppia promozione che porta il club toscano dalla Serie C1 alla Serie A. In azzurro totalizza 180 presenze e 3 reti, di cui 35 presenze in massima serie, categoria in cui esordisce il 14 settembre 1986 nella vittoria interna sull'.\nNel novembre 1988, coi toscani retrocessi in Serie B, passa al dove rimane per tre stagioni di cui l'ultima funestata da un brutto infortunio a un ginocchio che chiude precocemente la sua carriera: dopo l'operazione non riesce a recuperare e salvo una apparizione effettuata nella stagione 1993-1994 con l'Empoli, abbandona il calcio giocato.\nAllenatore.\nLe prime panchine su cui siede Gelain appartengono al settore giovanile dell'Empoli, Giovanissimi e Primavera, e con l'ultima vince lo scudetto di categoria nel 1998-1999. Nonostante ci\u00f2 rimane senza club la stagione successiva, salvo sedersi a stagione in corso su quella della Rondinella dove per\u00f2 precocemente viene esonerato.\nNel gennaio 2002 va all'estero, alla Dinamo Bucarest dove riveste il ruolo di allenatore in seconda. Nel 2003 torna nuovamente in Toscana ad allenare la Primavera dell'Empoli, e dopo l'esonero di Daniele Baldini viene promosso al ruolo di vice di Attilio Perotti. Nel 2006 assume il ruolo di vice allenatore del Genoa, di nuovo al fianco di Perotti, ritornando poi a sedersi su una panchina nel giugno 2008, quella della Primavera del , fino al termine della stagione successiva.\nDal 7 maggio 2012, in seguito all'esonero di Armando Madonna, affianca Attilio Perotti come vice sulla panchina del . Viene riconfermato anche nella stagione 2012-2013, nella quale affianca Davide Nicola.\nDal luglio 2014 passa sulla panchina della Primavera della formazione amaranto. Il 4 gennaio 2015 viene promosso ad allenatore della prima squadra in seguito all'esonero di Carmine Gautieri.Il 18 marzo viene esonerato, venendo sostituito da Christian Panucci.\nIl 16 aprile 2016 viene chiamato alla guida della prima squadra in sostituzione dell'esonerato Franco Colomba per salvare il club dalla retrocessione in Lega Pro. Nonostante i risultati dei labronici non siano negativi sotto la sua guida (9 punti in 6 giornate dovuti a 2 vittorie, 3 pareggi e 1 sconfitta), non riesce a evitare la retrocessione, arrivata all'ultima giornata dopo il pareggio interno contro il Lanciano per 2-2. Il 15 giugno viene sostituito da Claudio Foscarini."}
{"id": "1858069", "revid": "125938979", "url": "https://it.wikipedia.org/wiki?curid=1858069", "title": "3 straniere a Roma", "text": "3 straniere a Roma \u00e8 un film del 1958 diretto da Claudio Gora.\nTrama.\nTre giovani ragazze di Milano, vanno in treno a Roma per passare il weekend di Pasqua. Mentre passeggiano per le strade della citt\u00e0, stanche e col male ai piedi, catturano l'attenzione di tre ragazzi fingendosi delle turiste straniere, per farsi accompagnare in macchina senza doversi pi\u00f9 stancare.\nLa farsa continuer\u00e0 per tutta la giornata fino a sera, quando i tre ragazzi scopriranno la loro identit\u00e0 lombarda. I tre ragazzi il giorno dopo decideranno di fargliela pagare, comportandosi in modo villano finch\u00e9 le ragazze si rivelano. \nDopo i litigi che seguiranno, finir\u00e0 tutto in lieto fine.\nDistribuzione.\n\u00c8 stato distribuito nelle sale italiane a partire dal 2 novembre 1958."}
{"id": "1858071", "revid": "228587", "url": "https://it.wikipedia.org/wiki?curid=1858071", "title": "Wuya (Xiaolin Showdown)", "text": ""}
{"id": "1858073", "revid": "259573", "url": "https://it.wikipedia.org/wiki?curid=1858073", "title": "Capelli d'angelo", "text": ""}
{"id": "1858077", "revid": "486946", "url": "https://it.wikipedia.org/wiki?curid=1858077", "title": "Nomad (videogiochi)", "text": ""}
{"id": "1858081", "revid": "785863", "url": "https://it.wikipedia.org/wiki?curid=1858081", "title": "Orso Onofrio", "text": "Orso Onofrio (\"Humphrey Bear\"), in passato noto anche come Gelsomino, Serafino o Brunone, \u00e8 un personaggio immaginario dell'animazione e dei fumetti Disney. \u00c8 un orso Grizzly che fa da buffonesco antagonista di Paperino e di Ocarina, il ranger del parco in cui vive. \u00c8 apparso per la prima volta nel corto \"Paperino a caccia\" (1953).\nCarattere e apparizioni.\nDiversamente dagli altri orsi, vive al parco di Brownstone e il suo capo, il ranger Ocarina, gli consiglia sempre severamente delle cose da fare. \u00c8 uno degli antagonisti animali di Paperino. Appare nei cartoni classici di Paperino, in due cartoni classici dedicati a lui, in \"Mickey Mouse Works\" e \"House of Mouse - Il Topoclub\". \nPur essendo posto come antagonista di Paperino, nei corti animati, Onofrio non \u00e8 malvagio bens\u00ec molto goloso, pigro e avido ma soprattutto un gran pasticcione. Tipico del personaggio \u00e8 l'attacco di panico nei momenti di difficolt\u00e0 in cui cerca una via di fuga in ogni direzione. Parla poco. \nI due cortometraggi completamente dedicati a Onofrio, usciti entrambi nel 1956, sono:\nAltri cortometraggi sono: L'orso goloso (\"Beezy Bear\"), Paperino, l'inverno e gli orsi (\"Bearly Asleep\"), Sorridi e sopportalo (\"Grin and Bear it\") e Paperino a caccia (\"Rugged Bear\"). \nAppare anche nell'episodio L'orso babysitter di \"Cip &amp; Ciop agenti speciali\".\nAppare anche nella serie animata \"La leggenda dei tre caballeros\"."}
{"id": "1858082", "revid": "729019", "url": "https://it.wikipedia.org/wiki?curid=1858082", "title": "Sindrome della scimitarra", "text": "La sindrome della scimitarra \u00e8 un difetto congenito in cui la vena polmonare inferiore destra drena nella vena cava inferiore (anzich\u00e9 nell'atrio sinistro). Di solito \u00e8 associata ad ipoplasia del polmone destro, ad anomalie bronchiali ed a destrocardia. \nCostituisce un tipo di ritorno venoso polmonare anomalo parziale (RVPAP).\nSegni e sintomi.\nIl paziente presenta affaticabilit\u00e0, dispnea, insufficienza cardiaca e frequenti infezioni polmonari.\n\u00c8 auscultabile un soffio sistolico da iperafflusso, un rullio diastolico da stenosi della tricuspide e uno sdoppiamento del II tono.\nEsami di laboratorio.\nAll'Rx si possono notare ingrossamento del ventricolo destro, dilatazione dell'arteria polmonare, iperafflusso polmonare, ombra a scimitarra della vena polmonare destra anomala lungo il profilo destro del cuore.\nTrattamento.\nIl trattamento \u00e8 chirurgico e viene effettuato in et\u00e0 prescolare in circolazione extracorporea (CEC)."}
{"id": "1858085", "revid": "1216132", "url": "https://it.wikipedia.org/wiki?curid=1858085", "title": "Premio G\u00f6del", "text": "Il premio G\u00f6del \u00e8 un premio per lavori originali e straordinari in informatica teorica. Prende il suo nome dal matematico Kurt G\u00f6del ed \u00e8 bandito annualmente, dal 1993, congiuntamente dall'EATCS e dall'ACM.\nIl premio comprende una somma di $ 5.000. \nUn lavoro scientifico, per essere preso in considerazione ai fini del premio, deve essere stato pubblicato nei 14 anni precedenti su una delle principali riviste matematiche internazionali accreditate."}
{"id": "1858086", "revid": "1543377", "url": "https://it.wikipedia.org/wiki?curid=1858086", "title": "Scienza religiosa", "text": "La Scienza religiosa (in inglese Religious Science), conosciuta anche come Scienza della mente (Science of Mind), \u00e8 un movimento spirituale e filosofico fondato a Los Angeles nel 1927 da Ernest Holmes e si situa all'interno del pi\u00f9 vasto movimento del New Thought o trascendentalismo americano.\nIn genere il termine Scienza della mente si riferisce al corpus degli insegnamenti della chiesa, mentre quello di Scienza religiosa definisce l'organizzazione, tuttavia nell'uso comune i fedeli usano spesso i due termini indifferentemente.\nLa chiesa di Scienza religiosa non va confusa con la Chiesa scientista e con Scientology: \u00e8 vero che la Scienza religiosa e la Chiesa scientista condividono delle radici in comune, tuttavia i loro insegnamenti non sono i medesimi. In particolare una differenza di base sta nel fatto che i cristiani scientisti credono che le pratiche della medicina ufficiale occidentale non siano conciliabili con la loro filosofia di vita, laddove gli aderenti della Scienza religiosa sostengono che tutte le pratiche di guarigione sono parte del tutto (Dio), quindi i trattamenti basati sul potere della mente e sulla guarigione spirituale possono essere abbinati senza problemi con trattamenti tradizionali. Nessuna delle due ha in ogni caso alcun collegamento con Scientology.\nStoria.\nErnest Holmes, il fondatore, inizialmente non aveva pensato all'organizzazione in termini di \"chiesa\" bens\u00ec di istituzione di insegnamento: seguendo questo spirito molte \"chiese\" aderenti si sono tradizionalmente fatte chiamare \"centri\". Una fonte di ispirazione per la Scienza religiosa (cos\u00ec come per il movimento del New Thought in generale) \u00e8 stato il lavoro di ricerca sulla guarigione mentale del dottor Phineas Quimby. Ernest Holmes fu anche fortemente influenzato da Emma Curtis Hopkins e dalle opere di Thomas Troward e di Ralph Waldo Emerson: dalla sua sintesi del pensiero di questi autori ebbe origine il nucleo dottrinale della Scienza religiosa.\nNel 1926 Holmes pubblica il suo libro \"The science of mind\", largamente basato sugli insegnamenti di Ges\u00f9 Cristo, e fonda a Los Angeles l'Institute for Religious Science and School of Philosophy, che fu il primo nucleo di quella che sarebbe diventata la Chiesa di Scienza Religiosa.\nBisogna ricordare che Holmes aveva aderito in precedenza a un altro filone del New Thought, la Chiesa di Scienza Divina (Church of Divine Science) di cui fu anche ministro. \nGli insegnamenti di Scienza religiosa hanno attratto l'interesse di varie celebrit\u00e0 di quel tempo, come Cecil B. DeMille, Peggy Lee e Cary Grant.\nInsegnamenti e pratiche.\nGli insegnamenti di Scienza religiosa generalmente incorporano elementi di filosofia idealista e panteista. Uno degli insegnamenti di base \u00e8 che ogni persona \u00e8 espressione e parte della Intelligenza Infinita, conosciuta anche come Spirito, Coscienza superiore, o Dio. Dal momento che Dio \u00e8 presente ovunque e costituisce tutto l'universo i suoi poteri possono essere utilizzati da tutti gli esseri umani. Ernest Holmes scrisse: \"Dio non \u00e8 (...) una persona, ma una presenza universale (...) gi\u00e0 presente nella tua anima, gi\u00e0 operante tramite la tua coscienza\".\nUno dei punti chiave del pensiero di Scienza religiosa \u00e8 costituito dalla credenza nella Legge di causa ed effetto, la quale afferma che ogni azione ha una sua conseguenza, che pu\u00f2 essere buona, cattiva o indifferente, sulla scia del detto popolare \"Si raccoglie ci\u00f2 che si \u00e8 seminato\". Differisce per\u00f2 dal concetto induista e buddista di karma in quanto non coinvolge il concetto di reincarnazione. \nLa Legge dell'attrazione, resa molto popolare nel 2006 dal film e dal libro \"The Secret\", \u00e8 un aspetto della Legge di causa ed effetto. Da quanto finora detto risulta che il concetto di \"responsabilit\u00e0 personale\" sia un punto molto importante per i fedeli della Scienza religiosa.\nLa Scienza religiosa crede che le persone possano ottenere una vita pi\u00f9 appagante attraverso il \"trattamento spirituale della mente\", o \"preghiera affermativa\". La preghiera affermativa, o \"affermazioni positive\", consiste in una pratica in cui la persona ripete frasi chiave che affermano i suoi desideri e obiettivi come se fossero gi\u00e0 presenti nella sua vita e gi\u00e0 realizzati. Differisce quindi sostanzialmente dalla preghiera tradizionale in quanto non si rivolge direttamente a un dio n\u00e9 lo fa per chiedere qualcosa, ma mira piuttosto a una riprogrammazione mentale in positivo che rafforza il legame dell'uomo con Dio e permette di raggiungere i propri obiettivi concordamente alla legge di causa ed effetto e al principio per cui i nostri pensieri creano la nostra realt\u00e0. Le affermazioni devono essere pronunciate in prima persona, non devono mai contenere negazioni e devono essere al tempo presente (come se quello che si vuole stesse gi\u00e0 accadendo). Alcuni fedeli della Scienza religiosa utilizzano anche altre tecniche, ad esempio la visualizzazione creativa.\nOrganizzazioni.\nOggi le quattro maggiori organizzazioni operanti all'interno della Scienza religiosa sono:"}
{"id": "1858089", "revid": "124833944", "url": "https://it.wikipedia.org/wiki?curid=1858089", "title": "Paolo Pezzino", "text": "Biografia.\nDopo la laurea in Storia moderna conseguita nel 1970 presso l'Universit\u00e0 di Pisa, nel 1974 \u00e8 borsista della Fondazione Luigi Einaudi di Torino. Titolare della cattedra di Storia contemporanea relativo al corso di laurea in Storia nel corso triennale e del corso di laurea in Storia e Civilt\u00e0 per la specialistica all'Universit\u00e0 di Pisa, \u00e8 anche socio fondatore della Societ\u00e0 Italiana per lo Studio della Storia Contemporanea (SISSCO), membro del comitato di direzione della rivista \"Passato e presente\", \"editorial advisor\" della rivista \"Modern Italy. Journal of the Association for the Study of Modern Italy\", presidente del comitato scientifico del Museo audiovisivo della Resistenza. \u00c8 stato responsabile per l\u2019Universit\u00e0 di Pisa della convenzione di collaborazione scientifica con l\u2019Institut for Holocaust Researches di Yad Vashem, Gerusalemme, attiva per il quadriennio 2005-2008. \u00c8 stato anche direttore del Dipartimento di Storia Moderna e Contemporanea della stessa Universit\u00e0 di Pisa dal 2000 al 2003, prorettore per i rapporti con il territorio dell'Universit\u00e0 di Pisa dal 2003 al 2006, direttore della Scuola di Dottorato in Storia, Orientalistica e Storia delle Arti, Universit\u00e0 di Pisa per il biennio 2010-2011. Dal 1\u00ba novembre 2011 al 1\u00ba giugno 2014 \u00e8 stato distaccato presso il Centro Linceo interdisciplinare \u201cBeniamino Segre\u201d dell\u2019Accademia Nazionale dei Lincei, Roma."}
{"id": "1858099", "revid": "1305772", "url": "https://it.wikipedia.org/wiki?curid=1858099", "title": "I cattivi pastori", "text": "I cattivi pastori (in francese, Les Mauvais Bergers) \u00e8 una tragedia in cinque atti\ndello scrittore francese Octave Mirbeau, rappresentata sul palco scenico del Th\u00e9\u00e2tre de la Renaissance il 15 dicembre del 1897, con Sarah Bernhardt e Lucien Guitry nelle due parti principali.\nUna tragedia proletaria.\nMirbeau tratta un soggetto simile a quello di \"Germinal\", d'\u00c9mile Zola: \u00e8 la storia di uno sciopero operaio, schiacciato nel sangue. Ma, al finale, non rimane nessuna speranza. \u00c8 il trionfo della morte: Jean Roule e Madeleine, i due capi dello sciopero, sono uccisi, e colla madre muore il bambino che avrebbe potuto rappresentare un futuro migliore."}
{"id": "1858100", "revid": "110157", "url": "https://it.wikipedia.org/wiki?curid=1858100", "title": "Sindrome dell'accento straniero", "text": "La sindrome dell'accento straniero \u00e8 una rarissima disfunzione neurologica che appare in seguito a un ictus o a un forte trauma cranico, costringendo le persone appena svegliate dal coma a riabilitare le proprie funzioni linguistiche con un accento diverso da quello che si conosce. Dal 1941 al 2010 sono stati recensiti in letteratura scientifica solo una cinquantina di casi.\nDescrizione.\nSebbene gli accenti modificati siano a volte di una precisione impressionante, pare che le parti danneggiate del cervello che ospitano le funzioni linguistiche siano quelle che determinano la lunghezza delle vocali o l'intensit\u00e0 del suono, caratteri molto importanti per la determinazione di un accento. Questo significherebbe che si tratta solo di un'impressione nelle persone che ascoltano il paziente, il quale inoltre non si renderebbe subito conto del cambio di accento finch\u00e9 non gli viene fatto notare."}
{"id": "1858101", "revid": "767487", "url": "https://it.wikipedia.org/wiki?curid=1858101", "title": "Riccardo Santolamazza", "text": "Carriera.\nCresce cestisticamente nella Fortitudo Roma dove oltre a partecipare a tre finali nazionali (allievi, cadetti, juniores), fa parte per tre anni della prima squadra, militante in serie C1, inanellando tre salvezze consecutive. A diciotto anni viene aggregato tramite doppio tesseramento alla W\u00fcrth Roma. Ha esordito nella massima serie con la Virtus Roma di Attilio Caja il 24 aprile 2002 contro il Fabriano Basket.\nFinita la stagione e la scuola, conclusasi con il diploma al liceo classico Seneca di Roma, inizia l'avventura in serie B d'Eccellenza: 2002-2003 a Montichiari (BS), poi per tre anni si trasferisce in Sicilia a Patti, dove raggiunger\u00e0 sempre i playoff e al terzo anno addirittura da testa di serie. Nel 2006-2007 veste la casacca dell'Everlast Firenze dove per\u00f2 salta i primi tre mesi per un fastidioso infortunio alla caviglia. Nella stagione 2007-08 firma un biennale con l'Angelico Biella tornando nella massima serie ma trovando poco spazio. L'anno dopo Biella lo gira in prestito in Legadue alla Carmatic Pistoia, dove trova pi\u00f9 spazio, con buoni risultati e contribuendo alla salvezza della squadra che dopo un pessimo girone di andata sembrava spacciata. Nel 2009-2010 viene messo sotto contratto dal Basket Anagni, che disputa la Serie B Dilettanti, con la quale conquista la promozione in Serie A Dilettanti. Nella stagione 2010-2011 firma un prolungamento di contratto con l'Anagni Basket, di cui diventa il capitano. Nella stagione 2011-12 milita ancora in maglia bianco-rossa in Serie A Dilettanti. Nella stagione 2014-2015 diventa capitano del Latina Basket."}
{"id": "1858104", "revid": "122510439", "url": "https://it.wikipedia.org/wiki?curid=1858104", "title": "Odette Nicoletti", "text": "Biografia.\nSi \u00e8 diplomata all'Accademia di Belle Arti di Napoli ed ha disegnato i costumi di numerose opere liriche rappresentate nei principali del mondo, come \"Il barbiere di Siviglia\", \"La Cenerentola\", \"Cos\u00ec fan tutte\", \"Don Giovanni\", \"Falstaff\", \"Il flauto magico\", \"Idomeneo\", \"Lohengrin\", \"Nabucco\", \"Orfeo ed Euridice\", \"Otello\".\nSul palcoscenico ha anche sviluppato una stretta collaborazione con Roberto De Simone, per il quale ha realizzato i costumi de Il Flaminio, \"La canzone di Zeza\", \"La Gatta Cenerentola\", \"Mistero napolitano\", \"Opera buffa del gioved\u00ec santo\", \"Pulcinellata\", oltre alle opere liriche dirette dal maestro.\nAl cinema ha lavorato accanto ad Ettore Scola, per cui ha disegnato i costumi dei film \"Il viaggio di Capitan Fracassa\" (per cui ha ricevuto il Nastro d'argento ed il Ciak d'oro), \"La cena\" e \"Concorrenza sleale\".\nNel 1987 le sono stati commissionati i costumi della \"Festa teatrale\", grande evento organizzato per celebrare i 250 anni del Teatro San Carlo. Queste creazioni, fra le pi\u00f9 preziose mai realizzate, sono considerate irripetibili e si trovano ora esposte nel museo storico del massimo teatro napoletano.\nSempre a Napoli, nel 1984 le \u00e8 stata dedicata la mostra \"Odette Nicoletti per il teatro\", ospitata in Castel dell'Ovo."}
{"id": "1858105", "revid": "767487", "url": "https://it.wikipedia.org/wiki?curid=1858105", "title": "Rodney McCray", "text": ""}
{"id": "1858108", "revid": "124564743", "url": "https://it.wikipedia.org/wiki?curid=1858108", "title": "John Paxson", "text": "Gioc\u00f2 undici stagioni, dal 1983 al 1994, dividendo la sua carriera tra San Antonio Spurs e Chicago Bulls, con i quali vinse tre anelli. Ritiratosi nel 1994, fu il vice di Phil Jackson nella stagione 1995-96, e in seguito divenne il general manager dei Bulls dal 2003 al 2009. \u00c8 il figlio di Jim Paxson sr. e il fratello di Jim Paxson.\nFu uno dei protagonisti della vittoria delle NBA Finals del 1993 contro i Phoenix Suns di Charles Barkley. In gara 6 segn\u00f2, a 3.9 secondi dal termine, il decisivo canestro da tre punti che permise ai Bulls di ribaltare il risultato e vincere 99-98, terminando la serie sul 4-2 e conquistando di conseguenza anello e three-peat."}
{"id": "1858110", "revid": "339392", "url": "https://it.wikipedia.org/wiki?curid=1858110", "title": "Mura-Piraha", "text": ""}
{"id": "1858112", "revid": "1971044", "url": "https://it.wikipedia.org/wiki?curid=1858112", "title": "Bill Cartwright", "text": ""}
{"id": "1858113", "revid": "339392", "url": "https://it.wikipedia.org/wiki?curid=1858113", "title": "Popoli scandinavi", "text": ""}
{"id": "1858115", "revid": "298229", "url": "https://it.wikipedia.org/wiki?curid=1858115", "title": "GP2 Series 2008", "text": "La stagione 2008 del Campionato mondiale FIA di GP2 Series \u00e8, nella storia della categoria, la 4\u00aa ad assegnare il Campionato Piloti e la 4\u00aa ad assegnare il Campionato Costruttori. \u00c8 iniziata il 26 aprile a Barcellona ed \u00e8 terminata il 14 settembre a Monza, dopo 20 gare. Il titolo piloti \u00e8 andato all'italiano Giorgio Pantano, quello per i \"team\" alla spagnola Barwa International Campos Team.\nLa pre-stagione.\nCalendario.\nIl calendario della stagione prevede 10 weekend di gare, quale supporto a gare della stagione della Formula 1 2008; per la prima volta si tengono due gare anche a Monaco."}
{"id": "1858121", "revid": "767487", "url": "https://it.wikipedia.org/wiki?curid=1858121", "title": "Randy Brown", "text": ""}
{"id": "1858122", "revid": "767487", "url": "https://it.wikipedia.org/wiki?curid=1858122", "title": "Die Publicisten", "text": "Die Publicisten (I pubblicisti) op. 321, \u00e8 un valzer di Johann Strauss (figlio).\n\"Die Publicisten\" fu composto da Strauss nel 1868 in occasione del sesto ballo dell'associazione \"Concordia\" che si svolse nella \"Sofienbad-Saal\" di Vienna il 4 febbraio dello stesso anno.\nIl titolo del valzer fa allusione alla stampa viennese, con la quale Strauss mantenne un prolifico rapporto di amicizia e lavoro fin dai tempi di suo padre, Johann Strauss.\nIl ballo, che come l'associazione prendeva il suo nome dalla divinit\u00e0 romana della concordia, si tenne per la prima volta nel 1863."}
{"id": "1858123", "revid": "121578158", "url": "https://it.wikipedia.org/wiki?curid=1858123", "title": "Chiesa di scienza divina", "text": "La Chiesa di scienza divina (in inglese Church of Divine Science) \u00e8 un gruppo religioso cristiano fondato alla fine dell'Ottocento tra San Francisco, California, e Denver, in Colorado, in concomitanza con il grande successo che stava riscuotendo all'epoca il movimento del New Thought.\nStoria.\nLe fondatrici della chiesa furono Malinda Cramer, che fond\u00f2 il movimento a San Francisco nel 1892, e Nona L. Brooks, che organizz\u00f2 la prima chiesa di Scienza Divina a Denver nel 1898, entrambe fortemente influenzate dal pensiero dei due maggiori filosofi del movimento del New Thought: Phineas Quimby e, soprattutto, Emma Curtis Hopkins.\nNel 1925 la chiesa arriv\u00f2 a contare sedi in tutte le principali citt\u00e0 statunitensi e negli anni '30, durante la Grande depressione, i suoi insegnamenti raggiunsero la massima diffusione, anche attraverso la predicazione svolta a New York dal pastore Emmet Fox, sostenitore del pensiero positivo. Da quel momento per\u00f2 l'influenza e la diffusione della Chiesa di Scienza divina iniziarono a declinare. Oggi oltre alla sede storica di Denver la chiesa ha sedi anche a Washington, St.Louis, Roanoke (Virginia), San Jose (California), Pueblo (Colorado), Springfield (Vermont), cui si aggiungono un gruppo si studio a New York City e tre gruppi di studio e chiese localizzati al di fuori degli USA, nel Regno Unito, in Australia e in Sudafrica. Esistono inoltre due scuole che si occupano della formazione dei ministri del culto: il Brooks Center for Spirituality di Denver e la Divine Science School di Washington. Entrambe le scuole offrono anche corsi di base volti alla conoscenza dei principi della chiesa e all'arricchimento personale che possono essere seguiti anche per corrispondenza.\nIl testo di base della chiesa \u00e8 \"Divine science: its principle and practice\", una compilazione pubblicata per la prima volta nel 1957 che raccoglie passaggi dagli scritti precedenti di Malinda Cramer e di Fannie B. James.\nInsegnamenti.\nLa scienza divina si descrive come \"un insegnamento organizzato circa Dio e la manifestazione di Dio nel creato\". La sua verit\u00e0 fondamentale consiste nella credenza che quell'essere illimitato che \u00e8 Dio \u00e8 buono, \u00e8 presente ovunque e costituisce il tutto.\nDio viene definito come puro spirito, assoluto, immutabile, eterno che si manifesta in tutto il creato eppure al contempo trascende il creato stesso. Il male non \u00e8 n\u00e9 necessario n\u00e9 permanente, e non \u00e8 reale di per s\u00e9, ma solo nella misura in cui gli uomini scelgono di credervi.\nParimenti ad altre chiese nate dalla corrente del New Thought, la Scienza divina considera molto importante la guarigione tramite la fede e si propone di seguire l'esempio di Cristo, che nel Nuovo Testamento cura molte persone. La fondatrice Nona L.Brooks afferm\u00f2: \"La Scienza divina consiste nella pratica della presenza di Dio. La verit\u00e0 arriva attraverso la Bibbia, la preghiera, la contemplazione, la meditazione e la pratica della presenza di Dio qui e adesso\".\nNei tempi pi\u00f9 recenti la Chiesa della scienza divina, molto ridimensionata rispetto agli inizi del secolo nella sua presenza territoriale attraverso sedi fisiche, ha iniziato a diffondere il suo messaggio utilizzando la rete internet con la creazione di gruppi virtuali che mettono a disposizione molto materiale gratuitamente e che permettono alle idee della chiesa di raggiungere anche fedeli situati al di fuori degli Stati Uniti.\nBibliografia.\nMalinda Cramer, Fannie B. James - \"Divine science: its principle and practice\" (Divine Science Federation International, varie edizioni dal 1957 in poi)"}
{"id": "1858125", "revid": "300067", "url": "https://it.wikipedia.org/wiki?curid=1858125", "title": "Ron Harper", "text": "Carriera.\nScelto al primo giro del draft 1986, Harper si riveler\u00e0 un buon terminale offensivo nei suoi primi anni in NBA. Alla fine del contratto con i Cleveland Cavaliers, firmato da matricola, passa ai Los Angeles Clippers ove non di rado \u00e8 il miglior realizzatore di squadra.\nLa svolta alla sua carriera arriva nel 1994.\nI Chicago Bulls, alla loro seconda stagione dopo il primo ritiro di Michael Jordan, lo scelgono come nuova guardia titolare. Le cifre personali di Harper ovviamente scendono a causa della presenza di compagni di squadra come Scottie Pippen e Toni Kuko\u010d, ai quali si aggiunge a fine stagione anche Jordan, che torna a giocare.\nHarper non perde il posto in quintetto base, riciclandosi nel ruolo di seconda guardia e specialista difensivo.\nAl primo tentativo i Bulls si fermano alle semifinali di Conference ma per le tre annate successive Harper e i Bulls conquistano il titolo consecutivamente.\nAllo smantellamento della squadra nell'estate 1998, Harper e Kukoc sono gli unici giocatori di valore a restare ma i Bulls non si qualificano per i play-off.\nNei mesi a seguire Phil Jackson diviene il nuovo allenatore dei Los Angeles Lakers e mette sotto contratto Harper, affiancandolo a Kobe Bryant in maniera simile a quanto gi\u00e0 fatto con Jordan. Ci\u00f2 porta Harper a vincere altri due titoli NBA, dopo i quali il giocatore lascia le competizioni."}
{"id": "1858126", "revid": "256896", "url": "https://it.wikipedia.org/wiki?curid=1858126", "title": "Unione Cattolica Esperantista Internazionale", "text": ""}
{"id": "1858127", "revid": "75435", "url": "https://it.wikipedia.org/wiki?curid=1858127", "title": "2 Corinzi", "text": ""}
{"id": "1858129", "revid": "75435", "url": "https://it.wikipedia.org/wiki?curid=1858129", "title": "1 Tessalonicesi", "text": ""}
{"id": "1858133", "revid": "599013", "url": "https://it.wikipedia.org/wiki?curid=1858133", "title": "Jason Caffey", "text": ""}
{"id": "1858135", "revid": "75435", "url": "https://it.wikipedia.org/wiki?curid=1858135", "title": "2 Tessalonicesi", "text": ""}
{"id": "1858136", "revid": "154893", "url": "https://it.wikipedia.org/wiki?curid=1858136", "title": "Colossesi", "text": ""}
{"id": "1858137", "revid": "75435", "url": "https://it.wikipedia.org/wiki?curid=1858137", "title": "2 Timoteo", "text": ""}
{"id": "1858138", "revid": "2110845", "url": "https://it.wikipedia.org/wiki?curid=1858138", "title": "Nguy\u1ec5n B\u00e1 C\u1ea9n", "text": "Fu primo ministro del Vietnam del Sud sotto la presidenza di D\u01b0\u01a1ng V\u0103n Minh nel 1975."}
{"id": "1858142", "revid": "1305772", "url": "https://it.wikipedia.org/wiki?curid=1858142", "title": "Christine Smith", "text": "Venne notata da Playboy quando accompagn\u00f2 un'amica ad un provino. Stephen Wayda fece alcuni test fotografici e li mand\u00f2 a Hugh Hefner. Una settimana dopo fu selezionata e divenne miss dicembre."}
{"id": "1858147", "revid": "75435", "url": "https://it.wikipedia.org/wiki?curid=1858147", "title": "Apocalisse di Paolo greca", "text": ""}
{"id": "1858148", "revid": "1573940", "url": "https://it.wikipedia.org/wiki?curid=1858148", "title": "Liu Baozhen", "text": "Liu Baozhen (\u5218\u5b9d\u771f), anche chiamato Pinqing, e soprannominato \u201cgambe volanti Liu\u201d (\u98de\u817f\u5218) e \u201cSciabola Volante Liu\u201d (\u98de\u5200\u5218). \u00c8 stato allievo di Dong Haichuan ed ha creato la Scuola Liu di Baguazhang (Liupai Baguazhang, \u5218\u6d3e\u516b\u5366\u638c). A volte si trova anche il nome con questi ideogrammi: \u5218\u5b9d\u73cd.\nBiografia.\nLiu Baozhen \u00e8 nato nel 1861 a Donghongsicun (\u4e1c\u7ea2\u5bfa\u6751) nella contea di Gu'anxian (\u56fa\u5b89\u53bf) in Hebei. Prima di diventare studente di Dong Haichuan avrebbe padroneggiato il Chuojiao e, secondo Ren Zhicheng, lo Yin Yang Bapanzhang (\u9634\u9633\u516b\u76d8\u638c), che gli sarebbe stato insegnato da Li Zhenqing (\u674e\u632f\u6e05). Verso la fine dell'epoca della dinastia Qing egli aveva un ruolo di poliziotto per il governo imperiale Shuntian (\u987a\u5929). Dong Haichuan lo conobbe durante una sua visita a Gu'anxian e rimase a vivere presso casa sua tre anni. Liu Baozhen apprese da Dong: Bazhuang (\u516b\u6869); Bashi (\u516b\u52bf); Baguzhang (\u516b\u5366\u638c); Baguadao (\u516b\u5366\u5200); il metodo Chuangong Dazhuang (\u7a7f\u5bab\u6253\u6869); il lavoro Lianshen Daoqi (\u70bc\u795e\u5bfc\u6c14).\nLiu era particolarmente versato nel maneggio della sciabola. In seguito egli studi\u00f2 con un monaco Buddista presso Tongzhou Mousi (\u901a\u5dde\u67d0\u5bfa) nell'area amministrativa di Pechino, arricchendo il proprio metodo di pugilato con l'arte Qimendujia (\u5947\u95e8\u9041\u7532, rendersi invisibile) e cre\u00f2 il Bamen Jiugong Zhangfa (\u516b\u95e8\u4e5d\u5bab\u638c\u6cd5). Liu Baozhen mor\u00ec nella zona di Tongzhou Mousi (\u901a\u5dde\u67d0\u5bfa).\nAllievi.\nLiu Baozhen cerc\u00f2 di trasmettere la sua arte di pugilato a suo figlio, ma questi si dimostr\u00f2 non interessato all'apprendimento, perci\u00f2 Liu insegn\u00f2 il proprio stile a Guo Mengshen (\u90ed\u68a6\u6df1)."}
{"id": "1858149", "revid": "256896", "url": "https://it.wikipedia.org/wiki?curid=1858149", "title": "Passo di Val Dritta", "text": "Il passo di Val Dritta (2.207 - detto anche La Forcella) \u00e8 il pi\u00f9 alto valico propriamente detto del Monte Baldo, separa il sottogruppo del Maggiore (cima Buse, Cima del Telegrafo, cima Pettorina, Cima Scasaga) dal sottogruppo delle cime di Mezzo.\nMorfologia.\nIl valico \u00e8 caratterizzato dall'essere molto stretto, quasi a essere una bocchetta; inoltre il sentiero che vi arriva dalla Val Dritta termina con una cordata. Nei dintorni del passo si trova \"l'orto\", un piccolo prato (in una zona completamente rocciosa) dove crescono molte stelle alpine.\nCaratteristiche.\nIl passo si colloca a 2207 metri d'altitudine. A nord si innalzano a pinnacolo le alte cime di mezzo, mentre a sud una lunga e lieve salita porta alle pi\u00f9 dolci cime del gruppo del maggiore."}
{"id": "1858150", "revid": "767487", "url": "https://it.wikipedia.org/wiki?curid=1858150", "title": "Mario Ansaldi", "text": "Carriera.\nGiocatore.\nCresciuto nella , trasse giovamento dall'arrivo di Marcello Lippi sulla panchina del club toscano nel 1987 che lo promosse titolare. Questo connubio continu\u00f2 nelle successive avventure del tecnico viareggino alla e al dove avviene l'esordio in Serie A.\nNel 1991 Lippi lascia il club bianconero e Ansaldi scende di categoria, prima al e poi alla . Nel 1993 scende in Serie C1 con l'Empoli e da qui \u00e8 un peregrinare continuo con Ansaldi che non si ferma pi\u00f9 di una stagione nella stessa squadra: milita difatti nel , nello Juve Stabia, nel , nell'australiana Marconi Stallions, e infine in formazioni dilettantistiche toscane (Larcianese, Porcarimontecarlo e Dino Bianchi Pescia).\nAllenatore.\nComincia la carriera da allenatore sedendo sulla panchina della Primavera prima e dei Berretti dopo dell'Empoli, cui segue una parentesi alla guida dei pari categoria del CuoioCappiano.\nNel 2007 viene assunto a stagione in corso dalla societ\u00e0 in cui era cresciuto, la , salvo poi essere esonerato nel marzo 2008. Viene assunto poi nel luglio dello stesso anno dalla che nella stagione 2008-2009 gli affida la prima squadra, da dove si dimette nel marzo del 2009."}
{"id": "1858154", "revid": "254059", "url": "https://it.wikipedia.org/wiki?curid=1858154", "title": "Passo del Camino", "text": "Caratteristiche.\nIl passo del Camino si trova tra la Valle Del Camino (laterale della valle di Coal Santo) e la Val Brutta. Separa assieme al vicino passo di Coal Santo il gruppo del Maggiore dalla solitaria cima Costabella. Tra il passo del Camino e il Passo di Coal Santo si trovano due cime dette dossi (Dosso di Coal Santo e Dosso Del Camino)."}
{"id": "1858155", "revid": "1039155", "url": "https://it.wikipedia.org/wiki?curid=1858155", "title": "Foofur superstar", "text": "Foofur superstar (\"Foofur\") \u00e8 una serie televisiva animata prodotta da Hanna-Barbera e tratta dai fumetti del belga Freddy Monnickendam. In Italia \u00e8 stata trasmessa su Italia 1 dal 1987.\nTrama.\nLa serie \u00e8 incentrata sulle vicende di una gang di cani composta dallo scorbutico Louis, dalla dolce Camilla (che ha una cotta per Louis), dalla paziente Doris con il suo piccolo marito Fritz, dal gatto Attila, convinto di essere cintura nera di karate, oltre a Rocky, Fencer e Annabell; il gruppo \u00e8 capeggiato da Foofur, un geniale cane blu, che ha occupato una vecchia casa abbandonata assieme alla nipotina Kika ed agli altri cani.\nOgni giorno i nostri si ritrovano alle prese con i piccoli problemi della loro convivenza, ma tutti insieme fanno fronte comune quando vengono minacciati da chi vorrebbe rinchiuderli in canile o anche quando devono impedire che la proprietaria della loro dimora (Miss Cornelia) riesca a venderla a qualcuno, facendo in modo che passi per una casa stregata.\nSigla italiana.\nLa sigla italiana \"Fufur superstar\" \u00e8 stata incisa da Cristina D'Avena.\nDoppiatori italiani.\nAltre voci: Enrico Maggi, Giorgio Melazzi, Aldo Stella, Enrico Carabelli, Roberto Colombo"}
{"id": "1858156", "revid": "254059", "url": "https://it.wikipedia.org/wiki?curid=1858156", "title": "Passo di Coal Santo", "text": "Il passo di Coal Santo (o, pi\u00f9 frequentemente, Bocchetta di Coal Santo) \u00e8 il pi\u00f9 alto valico raggiungibile in auto, attraverso uno sterrato, dal monte Baldo. Si trova tra la valle delle Busette e la Val Fredda e separa, assieme al Passo del Camino, il gruppo del Maggiore dalla solitaria cima di Costabella. Dista poco pi\u00f9 di un quarto d'ora a piedi dal sovrastante passo del Camino.\nCome raggiungerlo.\nIl passo si raggiunge in auto (con adeguato permesso) per la strada che dal paese di Pralungo Alto Due Pozze sale lungo la dorsale di Costabella fino alla bocca del Cornetto, passa sotto la cima e poi risale la Valle di Coal Santo fino al valico. Dalla Bocca del Cornetto (dove si trova il rifugio Fiori Del Baldo) la strada diventa sterrata ed \u00e8 sbarrata."}
{"id": "1858157", "revid": "1974194", "url": "https://it.wikipedia.org/wiki?curid=1858157", "title": "Unity Church", "text": "La Unity Church (alla lettera \"Chiesa di Unit\u00e0\"), informalmente chiamata anche semplicemente Unity, \u00e8 una chiesa di orientamento cristiano all'interno del pi\u00f9 vasto movimento del New Thought, o trascendentalismo americano. La chiesa \u00e8 stata fondata nel 1889 da Charles Fillmore e Myrtle Fillmore a Kansas City, nel Missouri, e ha oggi la sua sede centrale a Unity Village, sempre nel Missouri.\nStoria.\nNel 1886 Myrtle Fillmore cade gravemente ammalata. Accompagnata da suo marito Charles ella assiste a una conferenza del dottor Eugene B.Weeks, seguace di Emma Curtis Hopkins. La Myrtle abbraccia l'insegnamento della Hopkins e contemporaneamente il suo stato di salute migliora notevolmente, cosa che ella attribuisce alle tecniche mentali di guarigione. La coppia di sposi continua allora la propria formazione nelle idee del New Thought direttamente al seguito della Curtis Hopkins.\nNel 1889 i due lanciano una rivista, \"Modern Thought\", attorno alla quale inizia a formarsi un movimento a cui nel 1891 sar\u00e0 dato il nome di Unity.\nNel 1894 H. Emilie Cady, un'anziana omeopata e membro di Unity, redige la prima raccolta scritta di insegnamenti del movimento, \"Lessons in truth\", che verr\u00e0 tradotto in 11 lingue e distribuito in oltre un milione e mezzo di esemplari.\nOggi Unity \u00e8, insieme a Scienza religiosa, la chiesa New Thought pi\u00f9 diffusa, con una presenza massiccia anche sulla rete.\nInsegnamenti.\nLa Unity Church abbraccia una vasta gamma di idee spirituali, metafisiche e filosofiche e ha la sua verit\u00e0 fondamentale nel concetto che Dio \u00e8 l'unico potere che esiste e costituisce tutto ci\u00f2 che pu\u00f2 essere visto cos\u00ec come ci\u00f2 che \u00e8 invisibile. Charles Fillmore ha affermato che: \u00abAbbiamo studiato molti -ismi e culti... abbiamo preso il meglio da ogni religione... \"Unity\" \u00e8 la Verit\u00e0 insegnata in tutte le confessioni, ma semplificata... cosicch\u00e9 chiunque pu\u00f2 comprenderla e metterla in pratica\u00bb. \nIn particolare i cinque insegnamenti di base che compongono il sistema di Unity sono:\nCollegamenti esterni.\nSito ufficiale della Unity Church"}
{"id": "1858164", "revid": "1568601", "url": "https://it.wikipedia.org/wiki?curid=1858164", "title": "Passo Tratto Spino", "text": "Il passo Tratto Spino \u00e8 uno dei passi principali del gruppo montuoso del monte Baldo.\nMorfologia.\nCollocato a quota 1760\u00a0m, separa la dorsale principale del Baldo dalle Cime di Ventrar e, assieme alla Bocca di Navene, divide in due blocchi principali il Baldo: a nord l'altopiano di Brentonico, il monte Altissimo di Nago, la dorsale della Corna Piana, la val Aviana, la val Prafesso; a sud resta il corpo principale del Baldo, costituito dalla dorsale cacuminale, dalla valle delle Pisotte, dalla valle dell'Ora, dai monti del Cerbiolo, ecc..\nAd est una stretta valletta scende fino alla piana di Pr\u00e0 Alpesina, quindi alla val Aviana. Ad ovest la montagna si getta a picco nel Lago di Garda.\nCollocazione.\nIl passo si trova sopra il centro abitato di Malcesine.\nFunivia.\nLa stazione a monte della funivia Malcesine-Monte Baldo si trova proprio vicino al passo Tratto Spino (poco sopra, a quota 1776\u00a0m).\nImpianti di sci.\nPresso il passo Tratto Spino si trova parte dell'area sciistica di Pr\u00e0 Alpesina. In particolare dal passo partono le sciovie \"Pozza Della Stella\" (1760 \u2013 1865\u00a0m) e Colma (1740 \u2013 1820\u00a0m). Poco sopra il passo si trova anche l'area camposcuola \"Paperino\" costituita da uno skilift che serve 2 piste camposcuola, un tapis roulant che serve una pista da sci baby, una pista per slittino e un'area giochi.\nTurismo.\nL'area del passo, facilmente raggiungibile tramite la funivia, \u00e8 molto frequentata sia in estate che in inverno; d'estate \u00e8 molto amata da escursionisti principianti e ciclisti per le sue facili passeggiate e d'inverno \u00e8 frequentata dagli sciatori della stazione invernale di Pr\u00e0 Alpesina, parte delle cui piste si trova proprio presso il passo.\nRistoro.\nIl turismo \u00e8 favorito anche dalla presenza di strutture ricettive. Nell'area del passo si trovano un hotel ed uno chalet vicino alla baby skiarea \"Paperino\". Da pochi anni inoltre \u00e8 stata aperta una nuova grande struttura accanto all'arrivo della funivia, che ospita uno skibar, un ristorante self service, un centro benessere, un ristorante con cucina tipica e un grande teatro/auditorium."}
{"id": "1858170", "revid": "72396", "url": "https://it.wikipedia.org/wiki?curid=1858170", "title": "Detective", "text": ""}
{"id": "1858179", "revid": "767487", "url": "https://it.wikipedia.org/wiki?curid=1858179", "title": "Anne Bernet", "text": "Biografia.\nAlla fine dei suoi studi (di storica e giurista), diventa giornalista per riviste vicine al Front National, come \"Minute\", o monarchiche vicine a Charles Maurras, come \"Aspects de la France\" (ex Action Fran\u00e7aise).\nNel 1985, fa uscire un primo disco intitolato \"Chansons pour les chouans\" e in seguito, nel 1989 \"Le Printemps cap\u00e9tien\". Pubblica il suo primo libro nel 1993: \"Les Grandes heures de la chouannerie\" dove difende l'insurrezione vandeana, che scoppi\u00f2 poco dopo la Rivoluzione francese (nel 1793).\nPubblicher\u00e0 poi alcuni libri di stampo cristiano come \"Enqu\u00eate sur les anges\" (\"Indagine sugli angeli\"), \"La Vie cach\u00e9e de Catherine Labour\u00e9\" (\"La via nascosta di Catherine Labour\u00e9\"), \"Les Chr\u00e9tiens dans l'empire romain\" (\"I cristiani nell'impero romano\"), \"J\u00e9r\u00f4me Lejeune\" (biografia del genetista servo di Dio J\u00e9r\u00f4me Lejeune), \"Clotilde, reine de France\" (\"Clotilde, regina di Francia\") e \"M\u00e9moires de Ponce Pilate\" (\"Memorie di Ponzio Pilato\").\nOltre a dedicarsi alla scrittura, partecipa a conferenze storiche (ad esempio a Lione in occasione dell'uscita della sua biografia su Fran\u00e7ois Charette) ed \u00e8 regolarmente invitata a trasmissioni televisive o radiofoniche."}
{"id": "1858180", "revid": "38120", "url": "https://it.wikipedia.org/wiki?curid=1858180", "title": "Erpestidi", "text": ""}
{"id": "1858184", "revid": "287204", "url": "https://it.wikipedia.org/wiki?curid=1858184", "title": "Storia del Borussia Verein f\u00fcr Leibes\u00fcbungen 1900 M\u00f6nchengladbach", "text": "Questa pagina tratta la storia del Borussia M\u00f6nchengladbach.\nGli albori (1900-1959).\nIl Borussia M\u00f6nchengladbach nacque il 1\u00ba agosto 1900 con il nome di \"Fu\u00dfballklub Borussia 1900 M.-Gladbach\". Tre anni dopo richiese e ottenne l'iscrizione alla \"Federazione calcistica renano-vestfalica\" e, dopo una rapida trafila nelle serie minori, approd\u00f2 alla \"Verbandsliga\" della Germania Occidentale. Nel 1912 si qualific\u00f2 per la finale del campionato, ma fu sconfitto per 0-1 dal \"K\u00f6lner BC\".\nNel 1914 la societ\u00e0 acquist\u00f2 il centro sportivo \"d\u00e4 Kull\", inaugurato nel 1919 con il nome di \"Westdeutches Stadion\". Nello stesso anno il club si fuse con la \"Turnverein Germania 1889\" e assunse il nome di \"VfTuR 1889 M\u00f6nchengladbach\".\nIl 1920 fu l'anno della rivincita ai danni del \"K\u00f6lner BC\": le due squadre si incontrarono nuovamente nella finale del campionato, ma questa volta fu il VfTuR 1889 M\u00f6nchengladbach ad imporsi per 3-1 nei tempi supplementari, diventando campione della \"Verbandsliga della Germania Occidentale\" e acquisendo, pertanto, il diritto ad accedere agli spareggi per il titolo nazionale. Il confronto con le altre compagini si rivel\u00f2 tuttavia impari, come dimostra l'eliminazione gi\u00e0 alla prima partita dopo una pesante sconfitta per 0-7 contro lo Spielvereinigung F\u00fcrth.\nNel 1921 la \"Turnverein Germania 1889\" si scisse nuovamente e il club fu ribattezzato \"Borussia VfL 1900 e.V. M\u00f6nchengladbach\", che rester\u00e0 il nome definitivo del sodalizio. L'unica eccezione sarebbe occorsa nella stagione 1933/34, quando una nuova fusione, questa volta con l\"'SC M.Gladbach\", port\u00f2 la squadra a iscriversi con il nome di quest'ultimo alla \"Gauliga\", nuova divisione regionale nata dopo la ristrutturazione dei campionati messa in atto dal regime nazista.\nNonostante la permanenza nelle serie regionali, nel 1936 arriv\u00f2 a sorpresa la prima convocazione in nazionale per un giocatore del Borussia: il difensore Heinz Ditgens fu convocato dall'allenatore Otto Nerz per due amichevoli in terra inglese, contro l'Everton, volte a testare la squadra in vista delle Olimpiadi di Berlino. La scelta fece scalpore, ma fu riconfermata qualche mese pi\u00f9 tardi quando Ditgens venne inserito nella rosa dei convocati per i giochi olimpici, dove gioc\u00f2 da titolare le uniche due partite della squadra prima della precoce eliminazione.\nNegli anni successivi si alternarono retrocessioni nella \"Bezirksklasse\" e nuove promozioni nella Gauliga finch\u00e9, dopo la fine della seconda guerra mondiale, i campionati subirono una nuova riorganizzazione, con il Borussia che dovette ripartire da una serie minore. Partendo da questa categoria il club inanell\u00f2 una serie di promozioni consecutive, culminata nel 1950 con il passaggio dalla \"Zweite Liga Ovest\" all\"'Oberliga Ovest\", la massima divisione nazionale.\nNegli anni cinquanta il Borussia occup\u00f2 stabilmente le zone medio-basse della classifica e retrocesse due volte: nel 1951 e nel 1957, anche se in entrambe le occasioni la permanenza in Zweite Liga dur\u00f2 solo una stagione.\nI primi successi (1960-1969).\nNel 1960 giunse il primo trofeo nazionale nella storia del club. Il 24 agosto il Borussia si aggiudic\u00f2 la Coppa della Germania Occidentale sconfiggendo il Colonia in finale per 3-1 e ottenendo cos\u00ec il diritto ad accedere alle semifinali della Coppa di Germania.\nIl 7 settembre, al \"Preu\u00dfen-Stadion\" di M\u00fcnster, 30.000 spettatori assistettero alla vittoria a sorpresa sull' neocampione di Germania. Al gol di Albert Br\u00fclls dopo pochi minuti si aggiunse, nella ripresa, il raddoppio di Franz Brungs, a segno con un preciso colpo di testa.\nLa finale si svolse al Rheinstadion di D\u00fcsseldorf il 5 ottobre davanti a 50.000 spettatori. L'avversario era il temibile Karlsruhe, gi\u00e0 vincitore della coppa nazionale nel 1955 e nel 1956 e nella cui formazione militavano diversi nazionali. Ancora una volta il Borussia segn\u00f2 nei primi minuti: il capitano Br\u00fclls ricevette palla da Brungs, dribbl\u00f2 il portiere avversario e consegn\u00f2 a M\u00fchlhausen un pallone da depositare in rete per l'1-0. Il Karlsruher pareggi\u00f2 prontamente, ma pochi minuti dopo il Borussia si riport\u00f2 in vantaggio ancora grazie a Br\u00fclls, il cui tiro fu respinto dal portiere proprio sui piedi di Kohn, che realizz\u00f2 il punto del 2-1. Dopo un'ora di gioco gli avversari pervennero nuovamente al pareggio, ma due minuti pi\u00f9 tardi sempre Br\u00fclls lasci\u00f2 partire un tiro da trenta metri che sorprese l'estremo difensore avversario e si insacc\u00f2 per il 3-2 finale.\nIl Borussia vinse la Coppa di Germania al termine di una partita spettacolare, che pi\u00f9 tardi verr\u00e0 definita dal giornalista Ullrich Braun \"una delle pi\u00f9 belle e drammatiche finali di coppa del dopoguerra\".\nTre anni dopo, nel 1963, nacque la Bundesliga, ma il Borussia non riusc\u00ec a qualificarsi per la serie maggiore e si vide costretto a ripartire dalla \"Regionalliga Ovest\". La promozione arriv\u00f2 solo nel 1965, con il primo posto nel girone e la vittoria dei successivi incontri di spareggio.\nIl tecnico Hennes Weisweiler stava allestendo una squadra di giovani talenti come G\u00fcnter Netzer, Jupp Heynckes, Berti Vogts e i loro compagni Herbert Wimmer, Wolfgang Kleff, Horst K\u00f6ppel e Winfried Sch\u00e4fer che per tutto il decennio successivo sarebbe stata protagonista in Europa. La giovane et\u00e0 e il gioco offensivo, veloce e travolgente, sarebbero valsi loro l'appellativo di \"Fohlen\" (Puledri), che rester\u00e0 per sempre affiancato al nome del Borussia.\nDopo sole due stagioni di ambientamento nella massima serie, la squadra si dimostr\u00f2 in grado di competere con le grandi, come testimoniato dal terzo posto finale ottenuto sia nel 1968 che nel 1969.\nGli anni d'oro (1970-1979).\n1969-1970 - Campione di Germania per la prima volta.\nAlla vigilia della stagione 1969/70 giunsero a M\u00f6nchengladbach rinforzi di spessore come Ludwig M\u00fcller e Klaus-Dieter Sieloff, che diedero sicurezza ed esperienza alla difesa, e il giovane nazionale danese Ulrik le Fevre, il quale diede peso all'attacco. Weisweiler credeva fortemente nelle possibilit\u00e0 della sua squadra, tanto da dichiarare: \"Se quest'anno non diventiamo campioni me ne vado!\". Dopo una sconfitta all'esordio, vi fu una grande soddisfazione gi\u00e0 alla seconda giornata: la prima vittoria in Bundesliga contro il Bayern Monaco, battuto per 2-1 al B\u00f6kelbergstadion. La serie di risultati utili continu\u00f2 fino al 31 ottobre 1969, quando un'altra vittoria casalinga, questa volta per 5-1 sull'Alemannia Aachen, port\u00f2 la squadra per la prima volta nella sua storia al primo posto in Bundesliga. Il Borussia si laure\u00f2 campione d'inverno, ma alla ripresa del campionato rimedi\u00f2 inaspettatamente tre sconfitte consecutive. A quel punto serv\u00ec un grande Le Fevre per rilanciare la squadra verso il titolo. Il danese guid\u00f2 la marcia dei compagni, che riprese con sette vittorie consecutive. Dopo aver interrotto una serie positiva di dieci partite perdendo ad , alla penultima giornata di campionato la squadra ebbe la possibilit\u00e0 di conquistare il titolo centrando una vittoria casalinga sull'Amburgo. Ad inizio ripresa il risultato era di 4-0 per i padroni di casa e i tifosi sugli spalti stavano gi\u00e0 festeggiando, ma all'Amburgo riuscirono incredibilmente la rimonta e il gol del 4-3 a cinque minuti dalla fine. Il Borussia resistette agli ultimi assalti fino al fischio finale: il 30 aprile 1970 si laure\u00f2 campione di Germania per la prima volta.\n1970-1971 - I campioni difendono il titolo.\nNella stagione successiva la prima apparizione in Coppa dei Campioni (edizione 1970-1971) fu tutt'altro che felice. Eliminati facilmente nel primo turno i ciprioti dell'EPA Larnaca, il Borussia fu eliminato dall' negli ottavi di finale. Entrambe le partite finirono con un pareggio per 1-1 e gli inglesi ebbero la meglio ai calci di rigore.\nMentre l'avventura europea si chiuse presto, in Bundesliga, invece, i giovani di Weisweiler furono ancora una volta protagonisti. Il girone d'andata fu quasi perfetto, tanto che l'unica sconfitta si verific\u00f2 solo alla quattordicesima giornata a Berlino, dove l'Hertha si impose con il risultato di 4-2. Come al solito il Bayern fu agguerrita pretendente per il titolo, laureandosi campione d'inverno con un punto di vantaggio. Dopo la pausa il Borussia riconquist\u00f2 la vetta e riusc\u00ec poi a difendere il primato in classifica, nonostante la sconfitta nel derby con il Colonia e l'episodio assolutamente singolare avvenuto al B\u00f6kelbergstadion il 3 aprile 1971 nella partita contro il . A due minuti dalla fine, sul risultato di 1-1, Herbert Laumen, durante un'azione di gioco, fin\u00ec violentemente contro la rete della porta avversaria. A causa dell'impatto un palo si spezz\u00f2 e la porta croll\u00f2. Constatata l'impossibilit\u00e0 di proseguire, l'arbitro fischi\u00f2 la fine con due minuti d'anticipo, ma tre settimane pi\u00f9 tardi il risultato del campo fu sovvertito dalla DFB, che assegn\u00f2 la sconfitta a tavolino per 0-2 al Borussia. Il testa a testa col Bayern prosegu\u00ec fino all'ultima di campionato, quando le due squadre si ritrovarono a pari punti, ma con i bavaresi favoriti dalla miglior differenza reti. Il Bayern fu per\u00f2 sconfitto a Duisburg dall'MSV, mentre la facile vittoria in trasferta contro l'Eintracht Francoforte valse al Borussia il suo secondo titolo. I bianconeri divennero cos\u00ec la prima squadra nella storia della Bundesliga in grado di laurearsi campione di Germania per due stagioni consecutive.\n1971-1972 - \"La Partita della lattina\".\nI club pi\u00f9 ricchi non restarono indifferenti ai successi del Borussia e diedero vita ad una vera e propria asta per accaparrarsi i campioni della squadra di M\u00f6nchengladbach. Nell'estate del 1971 lasciarono il club Laumen, Dietrich e K\u00f6ppel, mentre fu respinto con decisione l'assalto ad uno dei pezzi pi\u00f9 pregiati della rosa: nonostante l'insistenza di Bayern Monaco e Werder Brema, il centrocampista Netzer rimase a M\u00f6nchengladbach. La politica dei giovani prosegu\u00ec, come certificarono gli acquisti dei centrocampisti Dietmar Danner e Christian Kulik e del libero Hans-J\u00fcrgen Wittkamp, fin dall'inizio importanti pedine dell'undici titolare. Fu, comunque, una stagione transitoria per gli uomini di Weisweiler, che chiusero il campionato al terzo posto e impreziosirono il cammino con vittorie schiaccianti davanti al proprio pubblico, come il 7-0 inflitto allo e il 7-1 al .\nAnche in Coppa dei Campioni il Borussia si fece largo con molti gol. Al primo turno travolse gli irlandesi del Cork (5-0 e 2-1) e negli ottavi trov\u00f2 l'Inter guidata da Giovanni Invernizzi. L'incontro di andata si disput\u00f2 al B\u00f6kelbergstadion il 20 ottobre 1971 e rest\u00f2 negli annali come la \"Partita della lattina\". Dopo sette minuti il Borussia era gi\u00e0 andato in rete con Heynckes, a cui replic\u00f2 Boninsegna per il momentaneo pareggio. Al ventunesimo di gioco fu le Fevre a portare di nuovo in vantaggio i padroni di casa, ma dopo pochi minuti una lattina lanciata dagli spalti colp\u00ec al capo proprio Boninsegna, costretto a lasciare il campo ed essere sostituito. L'Inter, frastornata e allo stesso tempo convinta di poter ottenere la vittoria a tavolino, venne letteralmente travolta: prima dell'intervallo il Borussia increment\u00f2 il vantaggio, portandosi sul 5-1 con i gol di le Fevre, Netzer e Heynckes; nella ripresa le reti di Netzer (doppietta) e di Sieloff dal dischetto sancirono il 7-1 finale, risultato che dest\u00f2 grande scalpore. Dopo la partita i nerazzurri sollevarono il caso dell'incidente occorso a Boninsegna: malgrado nelle regole UEFA non esistesse ancora, all'epoca, la responsabilit\u00e0 oggettiva, l'abile avvocato Giuseppe Prisco, vicepresidente dei nerazzurri, riusc\u00ec comunque a ottenere l'annullamento della gara. Nel frattempo l'Inter si era imposta a San Siro per 4-2 in un clima infuocato. La ripetizione della gara di M\u00f6nchengladbach fu disputata il 1\u00ba dicembre successivo sul neutro di Berlino: l'Inter si barric\u00f2 in difesa e resistette all'assedio del Borussia grazie alle prodezze del portiere esordiente Ivano Bordon, che par\u00f2 anche un rigore allo specialista Sieloff. Il punteggio alla fine fu di 0-0. Oltre all'episodio che la rese celebre, la \"Partita della lattina\" rimane nella storia del calcio come uno degli incontri pi\u00f9 belli e spettacolari mai disputati, probabilmente la massima espressione del calcio offensivo dei \"puledri\" del Borussia.\nLa stagione riserv\u00f2 comunque una soddisfazione alla squadra: i giornalisti sportivi elessero Calciatore tedesco dell'anno Berti Vogts, che divent\u00f2 il primo giocatore del Borussia ad essere premiato con questo riconoscimento. Il 2 ottobre 1971 lo stesso Vogts fu costretto a saltare per infortunio la partita di Bundesliga contro il Colonia. Fino ad allora non aveva mai mancato una partita in oltre sei anni di carriera.\n1972-1973 - La finale col Liverpool, la Coppa di Germania e l'addio a Netzer.\nAnche la stagione successiva vide il Borussia recitare un ruolo marginale in Bundesliga. Le partenze di le Fevre e M\u00fcller in estate furono in parte compensate dal ritorno di Bernd Rupp dal Colonia e dall'arrivo dei due attaccanti danesi Henning Jensen e Allan Simonsen. Il primo non tard\u00f2 ad ambientarsi, saltando soltanto una partita nella sua prima stagione e realizzando undici gol; il secondo, inizialmente relegato a comprimario, dovette aspettare due anni per dar prova del suo talento. Il campionato inizi\u00f2 con tre vittorie consecutive, per\u00f2 ben presto ci si rese conto che, nonostante le solite vittorie schiaccianti (6-0 contro il e 6-1 contro l'Amburgo) e la vena realizzativa di Heynckes (28 reti), la difesa aveva perso la sicurezza degli anni precedenti, come confermato dai 61 gol subiti che costrinsero la squadra ad accontentarsi del quinto posto finale. All'ultima giornata fece il suo esordio in Bundesliga il diciottenne Ulrich Stielike, centrocampista di grande talento che gi\u00e0 a partire dalla stagione successiva si sarebbe rivelato giocatore fondamentale per la squadra.\nSe da un lato il Borussia fatic\u00f2 in campionato, dall'altro fu protagonista nelle coppe. In UEFA super\u00f2 agilmente i primi due turni, eliminando gli scozzesi dell' (3-2 e 6-3) e i danesi dell'Hidrovore Copenaghen (3-0 e 3-1), nonostante il B\u00f6kelbergstadion dovesse ancora scontare due turni di squalifica e le partite casalinghe fossero disputate a Norimberga. Negli ottavi di finale trov\u00f2 i rivali del Colonia, che resistettero sullo 0-0 nella gara di andata, ma subirono un pesante 5-0 nel ritorno a M\u00f6nchengladbach. Andarono a segno Kulik, Vogts, Jensen, Rupp e chiuse il conto ancora Jensen. Il sorteggio ripropose un altro derby tedesco nei quarti, questa volta contro il . Il Borussia si impose gi\u00e0 in trasferta per 2-1, risultato cui fece seguito una goleada nel ritorno in casa (7-1 con tripletta di Heynckes). Per la prima volta i \"Puledri\" approdarono alle semifinali di una competizione europea. Qui non ebbero problemi contro gli olandesi del , sconfitti per 3-0 e 2-1. La finale di andata contro il di Kevin Keegan si disput\u00f2 all'Anfield Road il 9 maggio 1973 sotto il diluvio. Al 28\u00b0 del primo tempo, infatti, il direttore di gara Linemayer fu costretto a sospendere l'incontro sul risultato di 0-0 a causa della pioggia battente che aveva allagato completamente gran parte del terreno di gioco. La ripetizione della gara fu giocata il giorno successivo. L'allenatore degli inglesi Bill Shankly sapeva bene che il ritorno al B\u00f6kelbergstadion sarebbe stato molto complicato, cos\u00ec schier\u00f2 una formazione estremamente offensiva nell'intento di ottenere il massimo vantaggio in vista della partita in Germania, che si sarebbe giocata in un clima fortemente avverso ai \"Reds\". La tattica si rivel\u00f2 vincente: prima del riposo Keegan and\u00f2 a segno due volte e nella ripresa Larry Lloyd sigl\u00f2 il 3-0, dopo che lo stesso Keegan e Heynckes avevano fallito un calcio di rigore. Il 23 maggio 1973 la partita di ritorno si svolse proprio come avevano previsto gli inglesi. Il Borussia, incitato dai propri tifosi, assedi\u00f2 sin dai primi minuti e si port\u00f2 sul 2-0. Fu Heynckes a riaprire le sorti del confronto, facendosi perdonare con una doppietta l'errore dell'andata. Nella ripresa l'assalto dei padroni di casa prosegu\u00ec, ma gli inglesi riuscirono a difendere il gol di vantaggio segnato all'andata. Il 2-0 non bast\u00f2 al Borussia: la Coppa UEFA se l'aggiudic\u00f2 il Liverpool, che festeggi\u00f2, cos\u00ec, il primo di una lunga serie di trionfi continentali.\nAnche la Coppa di Germania vide il Borussia marciare senza ostacoli verso la finale. Dopo la sconfitta all'esordio a Friburgo contro il \"Freiburger FC\" per 3-1, Netzer e compagni si riscattarono vincendo in casa per 7-1. Al secondo turno sconfissero lo Schalke 04 a Gelsenkirchen per 2-0, amministrando poi il vantaggio nel ritorno, che si concluse sull'1-1. Al terzo turno eliminarono il Kaiserslautern con una doppia vittoria per 2-1 e 3-1. In semifinale cadde anche il Werder Brema, sconfitto in casa per 3-1 e al B\u00f6kelbergstadion per 4-2. La finale fu contro i \"cugini\" del Colonia, gi\u00e0 eliminati dalla Coppa UEFA.\nNel corso della stagione si era gi\u00e0 sparsa per tutta la Germania la notizia che la stella Netzer avrebbe lasciato il Borussia a fine stagione. Le incomprensioni col tecnico Weisweiler erano, infatti, diventate sempre pi\u00f9 frequenti, soprattutto a causa della vita sregolata dell'estroverso centrocampista. La societ\u00e0 aveva deciso, dunque, di cederlo al glorioso per la cifra astronomica di un milione di marchi. Tutti attendevano la sfida con il Colonia per celebrare nel migliore dei modi l'addio del grande campione, ma gli ultimi giorni di Netzer nella sua citt\u00e0 natale non furono certo i pi\u00f9 felici. Il centrocampista prima pianse la scomparsa della madre, poi, a causa di un infortunio, salt\u00f2 l'incontro della Nazionale contro il Brasile, restando in forte dubbio per la tanto attesa finale. Ugualmente convocato per la partita che si disput\u00f2 il 23 giugno 1973 a D\u00fcsseldorf davanti a quasi 70.000 spettatori, inizialmente fu messo in panchina da Weisweiler, con la maglia numero 12. Il Borussia cominci\u00f2 bene e si port\u00f2 in vantaggio con Wimmer. Sul finire del primo tempo, per\u00f2, fu raggiunto sull'1-1 dal gol di Neumann. Il risultato non cambi\u00f2 nella ripresa, soprattutto grazie agli interventi dei due portieri Kleff e Welz, che par\u00f2 anche un rigore a Heynckes. La sfida prosegu\u00ec ai tempi supplementari. Nella breve pausa dopo il fischio dell'arbitro si innalzarono ancora pi\u00f9 insistenti i cori che avevano accompagnato tutta la partita e che in quel momento inneggiavano a G\u00fcnter Netzer, che intanto proseguiva il riscaldamento a bordo campo, in attesa di ricevere l'ultimo saluto che il suo pubblico voleva concedergli. Il centrocampista si avvicin\u00f2 ad un esausto Kulik per verificare se fosse in grado di continuare. Ad una risposta negativa del compagno si precipit\u00f2 verso Weisweiler e afferm\u00f2: \"Adesso gioco io!\". Lo stadio era in visibilio per il ritorno in campo dell'amato fuoriclasse, alla sua ultima partita con la maglia del Borussia. A tre minuti dal suo ingresso in campo Netzer ricevette palla a meta campo, avanz\u00f2 per vie centrali, consegn\u00f2 la palla a Bonhof e tagli\u00f2 verso l'area di rigore. Il passaggio del compagno lo raggiunse a un paio di metri dall'inizio dell'area di rigore, dove Netzer di prima intenzione scocc\u00f2 un potente tiro di sinistro che si insacc\u00f2 proprio sotto l'incrocio dei pali: 2-1. Si susseguirono altre occasioni da gol da entrambe le parti, ma il risultato non cambi\u00f2. Il Borussia vinse la sua seconda Coppa di Germania; Netzer si conged\u00f2 nel migliore dei modi dal suo pubblico e dalla sua citt\u00e0, portato in trionfo.\nLa vittoriosa finale di Coppa di Germania suggell\u00f2 una stagione memorabile per Netzer, che nel dicembre 1972 era stato eletto Calciatore tedesco dell'anno, mentre la sua rete segnata in Nazionale contro la Svizzera, dopo una pregevole azione personale ed uno spettacolare triangolo con Gerd M\u00fcller, era stata decretata Gol dell'anno.\n1973-1974 - Le delusioni in Bundesliga e in Coppa delle Coppe.\nIl 1973-1974, prima stagione senza Netzer, fu privo di trionfi per un Borussia che il suo allenatore Weisweiler defin\u00ec \"una squadra diversa, ma non pi\u00f9 debole\". Il Borussia, difatti, lott\u00f2 per il titolo fino alla penultima giornata, quando fu sconfitto dal Fortuna D\u00fcsseldorf per 0-1, mentre la contemporanea vittoria del Bayern per 1-0 sul Kickers Offenbach consent\u00ec ai bavaresi di portarsi a tre lunghezze di vantaggio e di giungere gi\u00e0 campione allo scontro diretto dell'ultima giornata al B\u00f6kelbergstadion. La partita si tramut\u00f2 in una festa per gli avversari del Borussia, che nel frattempo avevano conquistato anche la Coppa dei Campioni e poterono, dunque, permettersi di perdere per 5-0. Nonostante l'amaro finale, i \"Puledri\" poterono ritenersi soddisfatti del centrocampo formato da Wimmer, Kulik e Stielike che risult\u00f2 fondamentale per il notevole numero di assist forniti ad Heynckes e all'intera squadra. L'attaccante bianconero segn\u00f2 infatti 30 gol diventando il primo capocannoniere della Bundesliga nella storia del Borussia e anche i suoi compagni non furono da meno, realizzando un totale di 93 reti che valsero ben 10 vittorie in trasferta.\nIn Coppa di Germania l'eliminazione arriv\u00f2 al secondo turno ad opera dell'Amburgo, ma la vittoria del trofeo della stagione precedente permise al Borussia di partecipare alla Coppa delle Coppe 1973-1974 dove la compagine di M\u00f6nchengladbach pass\u00f2 facilmente i primi turni a suon di gol. Eliminati in sequenza gli islandesi del Vestmannaeyjar (7-0 e 9-1), gli scozzesi dei Rangers (3-0 e 2-3) e gli nordirlandesi del (2-0 e 5-0), in semifinale gli uomini di Weisweiler furono nuovamente di scena a Milano, tre anni dopo la \"Partita della lattina\" contro l'Inter. Questa volta furono opposti al Milan allenato da Giovanni Trapattoni, che si impose a San Siro per 2-0. I rossoneri limitarono il passivo in Germania, dove l'autorete di Giuseppe Sabadini fu l'unico gol dell'incontro. In finale il Milan sarebbe stato sconfitto dal Magdeburgo, che sarebbe divenuto la prima e unica squadra della Germania Est a vincere una competizione europea.\nA dicembre 1973 il \"regista\" Netzer, in Spagna gi\u00e0 dall'estate 1973 per giocare in Primera Divisi\u00f3n, era stato nominato per la seconda volta consecutiva Calciatore tedesco dell'anno. Nello stesso mese la sua ultima rete realizzata con la maglia del Borussia, quella del 2-1 nella finale di Coppa di Germania 1972-1973 contro il Colonia, era stata eletta Gol dell'anno. Malgrado Netzer militasse ormai nel Real Madrid, si tratt\u00f2 di due altri riconoscimenti di rilievo per il Borussia.\n1974-1975 - L'addio di Weisweiler: terza Bundesliga e primo successo europeo.\nAll'inizio della stagione 1974-1975 la riconferma dei campioni in carica del Bayern era data quasi per certa da tutti gli esperti, ma il Borussia ribalt\u00f2 i pronostici giocando una stagione memorabile. Dopo un avvio incerto, la squadra si proiett\u00f2 in vetta all'ultima giornata del girone d'andata, laureandosi campione d'inverno, e ci rest\u00f2 fino alla fine del campionato. Dall'undicesima giornata alla ventisettesima totalizz\u00f2 una serie di diciassette partite senza sconfitte, serie interrotta dall'Hertha Berlino, che vinse in casa contro il \"Gladbach\" per 2-1. Dopo lo stop il Borussia riprese il cammino con ancora pi\u00f9 convinzione, cos\u00ec nelle sei partite che restavano collezion\u00f2 altrettante vittorie. Alla fine campionato furono sei i punti di vantaggio proprio sui berlinesi. Il Borussia, campione di Germania per la terza volta, pot\u00e9 gioire anche per l'ennesimo titolo di capocannoniere di Heynckes e per la stagione da protagonista di Allan Simonsen, in grado di far emergere il proprio talento al terzo anno in Germania. Le celebrazioni al B\u00f6kelbergstadion coincisero con la festa di addio per il principale artefice dei successi del club. Dopo undici anni Hennes Weisweiler lasci\u00f2 M\u00f6nchengladbach per il Barcellona. Il tecnico aveva annunciato la sua decisione due settimane prima della fine del campionato, una volta centrato un altro trionfo storico, la vittoria della Coppa UEFA 1974/75.\nL'avventura in Europa dei \"Puledri\" inizi\u00f2 con una sconfitta. Gli austriaci del Wacker Innsbruck, vittoriosi in casa per 2-1 grazie alla doppietta di Flindt (cui segu\u00ec la rete di Heynckes), caddero nella gara di ritorno. Furono sufficienti diciassette minuti al Borussia per ribaltare la situazione con un gol di Berti Vogts. Poi Bonhof fall\u00ec un calcio di rigore, ma Heynckes al 66\u00ba minuto e Jensen al 70\u00b0 misero al sicuro la qualificazione con altre due segnature.\nNei sedicesimi di finale il \"Gladbach\" sfid\u00f2 il Lione, prima squadra francese ospite al B\u00f6kelberstadion. L'evento non attir\u00f2 il pubblico di casa, presente soltanto in 4.800 unit\u00e0. Un demotivato Borussia riusc\u00ec ad imporsi con il minimo scarto (1-0) grazie alla rete di Simonsen. La partita di ritorno alla Gerland di Lione prese avvio nel peggiore dei modi. Al primo minuto, infatti, i padroni di casa erano gi\u00e0 avanti di un gol, ma il Borussia reag\u00ec e, prima dell'intervallo, si port\u00f2 in vantaggio. Nel secondo tempo i lionesi furono travolti: fin\u00ec 5-2 con le doppiette di Bonhof e Simonsen e il gol di Kulik.\nNegli ottavi di finale gli avversari del Borussia furono gli spagnoli del . Il turno si rivel\u00f2 una formalit\u00e0. Militanti in una Primera Divisi\u00f3n monopolizzata da anni da Real Madrid e Barcellona, gli aragonesi erano tra i pochi club spagnoli all'epoca capaci di farsi largo in campo internazionale, ma non si rivelarono all'altezza dei rivali tedeschi. Il Borussia ipotec\u00f2 la qualificazione con un perentorio 5-0 in casa grazie alle doppiette di Simonsen e Heynckes e al gol di Bonhof. Vinse anche in trasferta, per 4-2. A decidere la gara furono l'ennesima doppietta di Heynckes e i gol di Simonsen e Stielike.\nNei quarti di finale Weisweiler non si fidava degli insidiosi cecoslovacchi del Ban\u00edk Ostrava. Nell'incontro di andata giocato in trasferta schier\u00f2 Berti Vogts come libero per la prima volta in una competizione europea, tornando in Germania con una vittoria per 1-0, firmata da Heynckes. Era, per\u00f2, in trasferta che il Ban\u00edk aveva costruito i suoi successi, vincendo a Nantes, San Sebasti\u00e1n e Napoli. Il Borussia doveva, perci\u00f2, affrontare con estrema attenzione anche l'incontro del B\u00f6kelbergstadion. Un'autorete di Micka spian\u00f2 la strada ai ragazzi di Weisweiler, che incrementarono il vantaggio con i gol di Heynckes e Vogts nella ripresa. Il gol della bandiera di Hudecek non imped\u00ec al Borussia di approdare in semifinale.\nCome nell'edizione 1972/73 la Coppa UEFA riserv\u00f2 al \"Gladbach\" il derby con il Colonia, ma questa volta la posta in palio era la finale. In trasferta il Borussia sconfisse i rivali per 3-1 in virt\u00f9 della doppietta di Simonsen e del gol di Danner, mentre la partita di M\u00f6nchengladbach fu facile: gli avversari, decimati dagli infortuni, dovettero schierare una formazione composta quasi interamente di riserve. Il Borussia si impose per 1-0, ancora una volta grazie ad un gol di Danner.\nIn finale gli avversari erano gli olandesi del Twente. Fu quasi un derby, visto che le due citt\u00e0 distano solo 165 chilometri. Gli olandesi erano una squadra completamente diversa rispetto a quella sconfitta due anni prima, sempre in Coppa UEFA, e in semifinale avevano eliminato la quotata Juventus. I bianconeri per\u00f2 si presentavano alla sfida con il ruolo di favoriti grazie ad un cammino europeo di nove vittorie su dieci sfide e 27 gol segnati.\nL'andata si gioc\u00f2 al Rheinstadion di D\u00fcsseldorf il 7 maggio 1975 davanti a 48.000 spettatori. Gli olandesi colsero di sorpresa il Borussia, applicando sistematicamente il catenaccio e riuscendo ad imporre lo 0-0, favoriti anche dall'assenza per infortunio del bomber Heynckes. Il ritorno fu ben altra cosa: dopo dieci minuti il Borussia conduceva gi\u00e0 per 2-0 grazie a Simonsen e Heynckes. Nella ripresa aument\u00f2 il margine di vantaggio: Heynckes realizz\u00f2 una tripletta, Drost il gol della bandiera per gli olandesi e Simonsen su rigore fiss\u00f2 il risultato sul 5-1. Il Borussia vinse il suo primo titolo internazionale, prima squadra tedesca a conquistare la Coppa UEFA.\n1975-1976 - L'era Udo Lattek: Campione di Germania e lo scandalo van der Kroft.\nPer la stagione 1975/76 la dirigenza del Borussia individu\u00f2 in Udo Lattek, pluricampione col Bayern Monaco, il degno successore di Weisweiler. Questi aveva gi\u00e0 sottoscritto un contratto col Rot-Weiss Essen, ma lo rescisse per sedersi sulla panchina dei \"Puledri \"commentando: \"Cosa avreste fatto se aveste dovuto scegliere tra un'utilitaria e una Mercedes?\". Sotto la sua guida cambi\u00f2 completamente lo stile di gioco della squadra. Al calcio offensivo e spregiudicato dei primi anni Settanta si sostituirono pragmatismo e disciplina tattica. Bastarono sedici vittorie per riconfermarsi campioni di Germania, perch\u00e9 la differenza la fecero i tredici pareggi e le sole cinque sconfitte. Il Borussia conquist\u00f2 la vetta alla dodicesima giornata e, come nella stagione precedente, ci rest\u00f2 fino alla fine del campionato. Nemmeno il serio infortunio che colp\u00ec Heynckes nel girone di ritorno ferm\u00f2 la marcia verso il titolo. Dopo la sconfitta a Monaco alla venticinquesima giornata, che poteva riaprire il campionato, la squadra aggiunse ai successi casalinghi quattro pareggi in altrettante trasferte, tenendo cos\u00ec a distanza l'Amburgo e gli stessi bavaresi.\nA questa ennesima vittoria in patria non segu\u00ec per\u00f2 altrettanta fortuna in Coppa dei Campioni. Dopo essersi affermata nel primo turno contro il Wacker Innsbruck (pareggio casalingo per 1-1 e trionfo in Austria per 6-1, in cui si mise in evidenza Heynckes con una quaterna), gli uomini di Lattek incontrarono nei quarti un avversario durissimo, la Juventus. Il Borussia domin\u00f2 l'incontro di andata in Germania e all'intervallo era gi\u00e0 in vantaggio per 2-0 con reti di Heynckes e Simonsen. Nella ripresa solo i pregevoli interventi di Dino Zoff permisero agli ospiti di non subire altre reti. Al ritorno la Juventus sembr\u00f2 riuscire nell'impresa di ribaltare il risultato: le reti di Sergio Gori e di Roberto Bettega riportarono in equilibrio il doppio confronto, ma i minuti finali videro il ritorno del Borussia con i gol al 71\u00b0 di Danner e a tre minuti dalla conclusione di Simonsen che chiusero il match sul 2-2. Il Borussia si qualific\u00f2 per i quarti, dove trov\u00f2 il Real Madrid dell'ex G\u00fcnter Netzer. In Germania tutto sembrava procedere come auspicato. Dopo due minuti di gioco segn\u00f2 Jensen, prima della mezz'ora raddoppi\u00f2 Wittkamp. Il Real Madrid non era, per\u00f2, compagine arrendevole, cos\u00ec poco prima dell'intervallo accorci\u00f2 le distanze con Roberto Mart\u00ednez, per poi pareggiare a met\u00e0 ripresa con Pirri. Il Borussia fu incapace di reagire, l'incontro si concluse sul 2-2. I \"Puledri\" arrivarono in Spagna pi\u00f9 determinati che mai. Al 27\u00b0 di gioco trovarono il gol con un preciso colpo di testa di Heynckes, servito bene da un cross di Stielike. Al pareggio del Real Madrid con Santillana il Borussia si rivers\u00f2 in avanti, ma fu fermato da due clamorosi errori della terna arbitrale. Al 69\u00ba minuto Jensen scambi\u00f2 la palla con Klinkhammer, disorient\u00f2 un difensore e batt\u00e9 a rete per il gol del vantaggio. L'arbitro olandese van der Kroft annull\u00f2 il gol per un fuorigioco inesistente, smentendo il proprio assistente che, come dimostrarono le immagini televisive, non aveva giustamente ravvisato alcuna posizione irregolare. Le parti si invertirono all'83\u00ba minuto, quando Stielike cross\u00f2 al centro e Pirri ostacol\u00f2 Hannes, il quale manc\u00f2 il pallone. Dalle retrovie sopraggiunse Wittkamp, che sped\u00ec la palla nell'angolo della porta. Questa volta van der Kroft convalid\u00f2 la rete e indic\u00f2 il centrocampo, ma l'assistente Hoppenbreuwer richiam\u00f2 l'attenzione dell'arbitro per segnalargli un presunto fallo di mano degli attaccanti tedeschi, inducendolo ad annullare il gol. Anche in questo caso, per\u00f2, le immagini mostrarono che nell'azione del Borussia non v'era alcuna irregolarit\u00e0. La partita termin\u00f2 1-1, punteggio che consent\u00ec al Real Madrid di accedere al turno successivo grazie al maggior numero di gol segnati in trasferta. A cinque anni dalla \"Partita della lattina\" furono una serie di errori arbitrali ad accompagnare l'eliminazione del Borussia dalla Coppa dei Campioni.\n1976-1977 - Campione di Germania per la quinta volta e l'amara finale di Roma.\nIl Borussia affront\u00f2 la stagione 1976-1977 con la rosa pressoch\u00e9 immutata. Gli unici cambiamenti erano dovuti alla partenza di Jensen, ceduto al Real Madrid, e all'infortunio di Kleff nel pre-campionato, che costrinse la societ\u00e0 ad acquistare un nuovo portiere: dal Wiesbaden arriv\u00f2 Wolfgang Kneib, che avrebbe giocato da titolare per tutto il campionato. La squadra inizi\u00f2 nel migliore dei modi e nelle prime tredici partite collezion\u00f2 dieci vittorie e tre pareggi. La prima sconfitta stagionale ad opera dell'Amburgo sembr\u00f2 minare la fiducia dei giocatori. Prima della fine del campionato il Borussia perse altre sei volte, permettendo alle inseguitrici di recuperare terreno. Si arriv\u00f2 all'ultima giornata con gli uomini di Lattek impegnati nella difficile trasferta di Monaco e costretti a raccogliere almeno un punto per tenere a distanza Schalke 04 ed . Nel giro di due minuti il Borussia segn\u00f2 due volte, con Heynckes al 20' e Stielike al 22'. Nonostante il Bayern avesse accorciato le distanze con Gerd M\u00fcller e pareggiato all'ultimo minuto grazie all'autorete di Wittkamp (che rimand\u00f2 la prima vittoria in trasferta sul Bayern), il Borussia pot\u00e9 festeggiare per la quinta volta il titolo di campione di Germania.\nLe celebrazioni durarono poco, perch\u00e9 il 25 maggio 1977, quattro giorni dopo la partita di Monaco, il Borussia gioc\u00f2 la finale di Coppa dei Campioni contro la \"bestia nera\" Liverpool allo Stadio Olimpico di Roma e sub\u00ec una delle sconfitte pi\u00f9 amare della sua storia.\nLa squadra di Lattek aveva raggiunto la finale dopo un cammino arduo. Persa la gara d'esordio contro l' e centrata la qualificazione solo ai tempi supplementari, il Borussia aveva avuto ragione del , sconfitto in trasferta per 2-1 all'andata (il Borussia divent\u00f2 la prima squadra tedesca a vincere una partita di una competizione europea in Italia) e fermato sullo 0-0 al ritorno. Neppure il parziale passivo di 0-2 nell'incontro casalingo con il Bruges aveva fermato i \"Puledri\", che prima avevano pareggiato grazie ai gol di Kulik e Simonsen e poi espugnato il campo dei belgi con un gol nel finale di partita da parte di Hannes. Nella semifinale di andata in Unione Sovietica la si era imposta 1-0, ma nella gara di ritorno in Germania le reti di Bonhof e Wittkamp avevano ribaltato la situazione, conducendo il Borussia alla finale di Roma, ancora una volta contro i \"Reds\" di Keegan, ora allenati da Bob Paisley.\nIl Liverpool comand\u00f2 il gioco nella fase iniziale, anche se a rendersi pericoloso fu il Borussia con un rasoterra di Bonhof che colp\u00ec il palo della porta di Ray Clemence. Al 27\u00b0 di gioco un inserimento di Terry McDermott, che sorprese la retroguardia tedesca, valse l'1-0. Nella ripresa il Borussia, trasformato, applic\u00f2 un convinto forcing. Al 51\u00b0 Simonsen, sfruttando un rimpallo, conquist\u00f2 palla, entr\u00f2 in area e da posizione defilata segn\u00f2 l'1-1 con un tiro all'incrocio dei pali. I bianconeri, approfittando del momento di confusione del Liverpool, continuarono ad attaccare, ma prima Simonsen mand\u00f2 a lato un colpo di testa da pochi passi poi Stielike, solo davanti a Clemence, si fece respingere la conclusione dal portiere. Fu per\u00f2 il Liverpool a trovare il gol al 65\u00b0, con un preciso colpo di testa di Thomas Smith che anticip\u00f2 tutti su calcio d'angolo. Il Borussia continu\u00f2 a premere per cercare il pareggio, ma a sette minuti dalla fine Keegan sfugg\u00ec alla marcatura di Vogts, fece ingresso in area e fu steso dal capitano tedesco. L'arbitro francese Wurtz decret\u00f2 il calcio di rigore, che Phil Neal trasform\u00f2 nel 3-1, chiudendo la partita.\n1977-1978 - Il titolo perso per tre gol e l'ennesima eliminazione con il Liverpool.\nLa partita giocata precedentemente a Roma sembr\u00f2 influire psicologicamente anche sulle prime giornate della nuova stagione, il 1978-1979. Il Borussia non riusc\u00ec a trovare continuit\u00e0, arrancando nelle posizioni di met\u00e0 classifica sino alla fine del girone d'andata, quando una serie di cinque vittorie consecutive lo port\u00f2 al secondo posto. L'inseguimento al Colonia di Weisweiler continu\u00f2 per il resto della stagione, finch\u00e9 le due squadre si ritrovarono appaiate sul finire del campionato. Con la possibilit\u00e0, sempre pi\u00f9 concreta, che il titolo potesse essere assegnato per la miglior differenza reti, il Borussia, che era in netto svantaggio rispetto ai rivali, cerc\u00f2 di vincere le ultime partite con il maggior scarto possibile. Alla penultima giornata si riaccese la speranza con la vittoria ad Amburgo per 6-2; all'ultimo turno, in casa, si assistette alla pi\u00f9 ampia vittoria nella storia della Bundesliga, il 12-0 al . I \"Puledri\" si guadagnarono applausi e ovazioni, ma la contemporanea vittoria esterna del Colonia sul St. Pauli per 5-0 rese vana l'impresa. Il Borussia fu beffato dalla peggior differenza reti e manc\u00f2 il sesto titolo di Germania per soli tre gol.\nIn Coppa dei Campioni la squadra ripart\u00ec decisa a riconquistare la finale persa l'anno precedente. Superato agevolmente il Vasas Budapest vincendo per 3-0 in Ungheria e pareggiando 1-1 l'incontro di ritorno, anche contro la il Borussia chiuse il discorso-qualificazione all'andata espugnando Belgrado per 3-0, per poi trionfare in casa (5-1). I \"Puledri\" rischiarono nei quarti di finale contro il Tirol Innsbruck, vittorioso a sorpresa in casa per 3-1, ma nella gara di ritorno Bonhof e Heynckes, con due reti nella prima mezz'ora, diedero al Borussia il 2-0 che valse la semifinale, ancora una volta contro il Liverpool.\nIl primo incontro si gioc\u00f2 in Germania. L'obiettivo era chiaro: vincere senza subire reti per affrontare al meglio la trasferta in Inghilterra. Al 28\u00b0 di gioco Hannes segn\u00f2 il gol del vantaggio. Tutto procedette bene per il Borussia fino ai minuti finali, quando prima venne annullato un gol ad Heynckes per fuorigioco, poi un colpo di testa di Johnson sorprese il pubblico tedesco, dando il pareggio al Liverpool a due minuti dalla fine. Un minuto pi\u00f9 tardi, su calcio di punizione, Bonhof sigl\u00f2 il definitivo 2-1. Il gol segnato dai \"Reds\" si sarebbe rivelato pesantissimo negli equilibri della gara di ritorno, anche perch\u00e9 all'Anfield Road non ci fu partita. Dopo sette minuti Ray Kennedy port\u00f2 in vantaggio i padroni di casa, che raddoppiarono poco dopo la mezzora con Kenny Dalglish. In avvio di ripresa Jimmy Case mise in rete il pallone del 3-0. Il Borussia non fu pi\u00f9 in grado di reagire: per la terza volta il Liverpool si rivel\u00f2 fatale per i bianchi di M\u00f6nchengladbach.\nL'unica soddisfazione della stagione fu il Pallone d'Oro 1977 vinto da Allan Simonsen, il solo giocatore nella storia del club ad essersi aggiudicato il prestigioso riconoscimento assegnato da \"France Football\".\n1978-1979 - La seconda Coppa UEFA.\nNell'estate del 1978 il Borussia perse giocatori fondamentali dell'undici titolare. Bonhof si trasfer\u00ec al Valencia, mentre Wimmer, Wittkamp e Heynckes annunciarono il loro ritiro, anche se quest'ultimo rimase nella societ\u00e0 come vice di Lattek. Orfano di giocatori importanti e soprattutto di uno dei centravanti pi\u00f9 prolifici della sua storia, il Borussia perse anche Berti Vogts, il quale alla vigilia del campionato si infortun\u00f2 gravemente in Coppa di Germania e fu costretto a saltare la maggior parte della stagione.\nCon un attacco poco incisivo e una difesa che subiva troppe reti il Borussia si ritrov\u00f2 coinvolto nella lotta salvezza. Alla ventiquattresima giornata sub\u00ec un pesante 1-7 in casa dal Bayern Monaco. Sul finale della stagione Vogts si ristabil\u00ec completamente, rientrando in campo in concomitanza con l'inizio di una serie di tre vittorie e due pareggi, che consent\u00ec alla squadra di lasciare la zona retrocessione e chiudere il campionato in decima posizione.\nNonostante i problemi in Bundesliga il Borussia si conferm\u00f2 protagonista in Europa. In Coppa UEFA l'esordio contro lo fu una goleada: 5-1 in Germania e 2-1 in trasferta. Il secondo turno fu ben pi\u00f9 difficile. Per superare il dopo un doppio pareggio per 0-0 si resero necessari i tempi supplementari, in cui andarono a segno Bruns su rigore e Klinkhammer. Gli ottavi di finale contro i polacchi dello \u015al\u0105sk Wroc\u0142aw furono pi\u00f9 semplici: l'andata termin\u00f2 con un pareggio casalingo per 1-1, il ritorno con una vittoria in trasferta per 4-2 grazie ad una tripletta di Simonsen. Le semifinali riproposero la sfida contro una squadra inglese, questa volta il . Il Borussia pareggi\u00f2 l'andata in trasferta grazie al gol di Lienen e in casa controll\u00f2 l'incontro, vincendo per 3-1 con le reti di Kulik, Bruns e Del'Haye, prima del gol della bandiera di Deyna. In semifinale fu la volta dell'ennesimo derby tedesco, questa volta contro l'MSV. A Duisburg i padroni di casa andarono in vantaggio due volte e per due volte furono raggiunti dai gol di Simonsen e Lausen (2-2). Nella partita di ritorno il Borussia travolse gli avversari per 4-1 con la doppietta di Simonsen e i gol di Kulik e Lienen, qualificandosi per la sua quarta finale europea.\nL'atto conclusivo della competizione oppose i \"Puledri\" alla Stella Rossa, gi\u00e0 eliminata dal Borussia nella Coppa dei Campioni della stagione precedente. Lattek, tuttavia, era consapevole dei rischi che comportava affrontare la squadra rivelazione del torneo. A Belgrado la Stella Rossa cinse d'assedio la porta avversaria, passando in vantaggio al 21\u00ba minuto con un gol di Sesti\u0107 e continuando a produrre un gran numero di occasioni da gol, che per\u00f2 non furono finalizzate. Al 60\u00b0 il Borussia fu fortunato quando un innocuo cross di Wohlers venne deviato alle spalle del proprio portiere da Jurisi\u0107 (1-1). A quel punto i giovani della Stella Rossa, demoralizzati, non riuscirono pi\u00f9 a imporre il loro gioco e il Borussia strapp\u00f2 un pareggio prezioso. Anche nella partita di ritorno in Germania gli jugoslavi iniziarono attaccando, ma al 17\u00b0 un calcio di rigore fischiato dall'arbitro italiano Alberto Michelotti e trasformato da Simonsen produsse l'1-0. Il Borussia gest\u00ec il vantaggio e conquist\u00f2 la sua seconda Coppa UEFA.\nIl capitano Berti Vogts, che giocava nel club dal primo anno di Bundesliga, si era gi\u00e0 reso conto che l'\"Era dei Puledri\" era ormai volta al termine. Dichiar\u00f2: \"Godetevi questa coppa. Per i prossimi anni sar\u00e0 l'ultima che stringete tra le mani\". Per il Borussia e i suoi tifosi le sue parole si sarebbero rivelate tanto amare quanto veritiere.\nUn decennio senza vittorie (1980-1989).\n1979-1980 - Fuori dall'Europa dopo nove anni e la sconfitta nella finale di Coppa UEFA.\nCome il suo predecessore, Lattek lasci\u00f2 dopo aver conquistato la Coppa UEFA. A sedere sulla panchina del club fu chiamato Jupp Heynckes, vice di Lattek per un anno. Lo stesso Lattek non fu il solo ad andarsene: Kleff pass\u00f2 all'Hertha Berlino, Simonsen al Barcellona, K\u00f6ppel e Vogts si ritirarono, con quest'ultimo che divent\u00f2 l'allenatore della Nazionale tedesca Under 20. Gli unici due innesti acquistati in estate furono comunque di grande qualit\u00e0. Dall'Eintracht Braunschweig arriv\u00f2 per 1,15 milioni di marchi l'attaccante Harald Nickel, autore nella sua prima stagione di 20 reti, mentre dalla piccola squadra di Herzogenaurach fu acquistato il diciottenne Lothar Matth\u00e4us, gi\u00e0 protagonista con le selezioni giovanili della Nazionale tedesca. Heynckes, che in Matth\u00e4us vedeva un grande talento, lo fece esordire in Bundesliga il 22 settembre 1979 e lo conferm\u00f2 titolare per tutto il resto della stagione. Un campionato brillante permetter\u00e0 al centrocampista di essere convocato a giugno per il in Italia.\nCome molti avevano previsto, il piazzamento finale del Borussia nella Bundesliga 1979/80 fu lontano dal vertice. Il \"Gladbach\" termin\u00f2 a pari punti con il Borussia Dortmund, ma, a causa di una peggior differenza reti, fu sesto. Per la prima volta dopo nove anni non si qualific\u00f2 per le competizioni europee.\nIl cammino in Coppa UEFA sembr\u00f2 essere lo stesso dell'anno precedente. Il Borussia, infatti, raggiunse ancora la finale eliminando avversari temuti quali l'Inter, il Saint \u00c9tienne e lo , ma nell'ennesimo duello tedesco fu l'Eintracht Francoforte ad avere la meglio. Dopo il 3-2 del B\u00f6kelbergstadon, Schraub segn\u00f2 a nove minuti dalla fine il gol che permise al Francoforte di conquistare la coppa grazie al maggior numero di gol segnati in trasferta.\n1980-1981 - La qualificazione UEFA all'ultima giornata.\nNell'estate 1980 Wohlers e Klinkhammer passarono al Monaco 1860, Danner allo Schalke 04, Kneib all', Gores all'MSV Duisburg e Del'Haye al Bayern Monaco. Il girone d'andata 1980/81 fu assai problematico per il Borussia che, anche a causa dei numerosi infortuni, si ritrov\u00f2 nelle zone basse della classifica. Nel mercato di riparazione arrivarono nuovi rinforzi e ritorn\u00f2 un grande del passato, Wolfgang Kleff, che prese il posto tra i pali di un giovane Uli Sude, ancora incerto alla sua prima stagione al Borussia. Con Kleff in porta la squadra perse solo 4 delle ultime 14 partite, coronando il suo cammino con vittorie straripanti che riportarono il pensiero al decennio precedente: 5-1 al Bayer Leverkusen e 7-1 al Bayer Uerdingen. Come nella stagione precedente il Borussia Dortmund divent\u00f2 la rivale per la conquista del sesto posto in classifica, ultimo disponibile per qualificarsi alla Coppa UEFA della stagione successiva. Il calendario mise le due squadre una contro l'altra proprio all'ultima giornata al Westfalenstadion, dove, al cospetto di 54.000 spettatori, il M\u00f6nchengladbach trionf\u00f2 per 3-0 grazie alle reti di Bruns, Sch\u00e4fer e Matth\u00e4us.\nLa stagione risult\u00f2 brillante per Wilfried Hannes, il quale, giocando come libero, si espresse su livelli eccellenti, conferendo sicurezza a tutto il reparto difensivo. Anche grazie agli otto calci di rigore trasformati in rete, Hannes totalizz\u00f2 16 gol e divent\u00f2 il miglior marcatore della squadra.\n1981-1982 - Un settimo posto dopo un avvio promettente.\nNell'estate precedente alla terza stagione alla guida del Borussia (1981/82) Heynckes si ritrov\u00f2 a dover allestire per la terza volta una squadra completamente nuova. Le partenze iniziate negli anni precedenti sembrarono non avere fine. Anche Nickel, Lienen e Nielsen abbandonano la squadra, lasciando il Borussia privo di tre dei suoi migliori giocatori offensivi. Ancora una volta, per\u00f2, il mercato in entrata riusc\u00ec a limitare le perdite. I due nuovi attaccanti si rivelarono all'altezza della situazione: il capocannoniere della Zweite Bundesliga Frank Mill e l'ex centravanti del Bochum Kurt Pinkall avrebbero segnato assieme 29 gol.\nLa stagione inizi\u00f2 e continu\u00f2 molto bene, tanto che a febbraio 1982 il Borussia era la pi\u00f9 accreditata inseguitrice del Bayern capolista, ma la sconfitta per 2-3 contro il Kaiserslautern, dopo che il \"Gladbach\" era passato in vantaggio per 2-0, fu un duro colpo per l'entusiasmo della squadra e ne fren\u00f2 la rincorsa. Seguirono altre cinque sconfitte consecutive, che fecero precipitare la squadra dalla vetta della classifica fino al settimo posto finale, ancora una volta fuori dalle posizioni utili per una qualificazione alle coppe europee.\nIn Coppa UEFA non and\u00f2 meglio agli uomini di Heynckes. Dopo aver superato il Magdeburgo al primo turno (sconfitta in Germania Est per 3-1, vittoria al B\u00f6kelbergstadion per 2-0 e passaggio del turno per miglior differenza reti) il Borussia si trov\u00f2 di fronte, nei Sedicesimi di finale, il Dundee United. Nonostante la vittoria in casa per 2-0 (reti di Sch\u00e4ffer e Hannes), i tedeschi furono letteralmente travolti in Scozia per 5-0, terminando cos\u00ec la loro avventura in Europa.\n1982-1983 - Una salvezza dopo un campionato travagliato.\nDopo alcune stagioni comunque positive i giovani di Heynckes dovettero tirare il fiato. Il 4-2 alla prima giornata sullo Schalke 04 illuse la squadra, che nelle 22 partite successive racimol\u00f2 solo 14 punti e si ritrov\u00f2 nelle posizioni di bassa classifica, coinvolta nella lotta per non retrocedere. Le cause del rallentamento furono anche due gravi infortuni che colpirono altrettanti titolari fondamentali come il libero Hannes e il portiere Sude. Per sostituirli furono lanciati in prima squadra i giovanissimi Hans-Georg Dre\u00dfen e Uwe Kamps, che di l\u00ec a pochi anni saranno diventati pilastri della formazione titolare nonch\u00e9 bandiere della squadra, in virt\u00f9 della loro lunga militanza nelle file del Borussia. Alla fine la squadra riusc\u00ec a salvarsi centrando il dodicesimo posto, ma un altro record negativo fu registrato a fine stagione: per la prima volta dal 1965 nessun giocatore del Borussia fu in grado di realizzare almeno 10 gol in Bundesliga. I migliori marcatori della squadra furono Hannes, Mill e Bruns, che misero a segno nove gol.\n1983-1984 - La sconfitta in campionato e Coppa di Germania.\nDopo diversi anni lontani dalla vetta, la stagione 1983/84 parve essere quella del riscatto. Il Borussia lott\u00f2 per il titolo per tutta la durata del campionato grazie ad una nuova generazione di campioni in grado di esaltare i tifosi.\nIn difesa il portiere Sude, il libero Hannes, il neo-acquisto norvegese Kai Erik Herlovsen e il giovane Uli Borowka rappresentavano una sicurezza. Per la fascia destra fu ingaggiato dal Rapid Vienna il nazionale austriaco Bernd Krauss, mentre a sinistra esord\u00ec Michael Frontzeck, un giovane nato a M\u00f6nchengladbach, al suo primo anno tra i professionisti, che guadagn\u00f2 la convocazione in Nazionale dopo meno di un anno dal suo esordio in Bundesliga. A centrocampo Burns, Sch\u00e4fer, Matth\u00e4us e Rahn erano collaudati, mentre in attacco era ritornato dall'Arminia Bielefeld Ewald Lienen, il quale faceva coppia con Frank Mill. A loro si aggiunse un giovane capace di entrare a partita in corso e segnare gol spesso decisivi: Hans-J\u00f6rg Criens.\nIl Borussia termin\u00f2 il girone d'andata a ridosso delle posizioni di vertice, ma fu una serie di sette vittorie consecutive a portarlo in testa alla classifica in un campionato incerto e combattutissimo. L'ambiente era euforico e la squadra sembrava lanciata verso un successo che mancava ormai da molti anni, ma a rompere l'armonia all'interno dello spogliatoio giunse una notizia inaspettata quanto sconvolgente: Lothar Matth\u00e4us annunci\u00f2 di aver gi\u00e0 siglato un contratto col Bayern Monaco, contratto che lo avrebbe condotto a giocare in Baviera al termine della stagione.\nIl ventiduenne, che in precedenza era uno degli idoli dei tifosi, divent\u00f2 in pochi giorni un giocatore detestato e le sue apparizioni negli incontri casalinghi furono costantemente accompagnate dalle grida \"Giuda! Giuda!\".\nAlla ventottesima giornata sbagli\u00f2 un calcio di rigore nella partita in casa contro l'Eintracht Francoforte che si concluse sull'1-1 e cost\u00f2 al Borussia la vetta della classifica. Nell'incontro successivo, ad Amburgo, Matth\u00e4us gioc\u00f2 un'altra partita conclusasi con la sconfitta per 2-1 del Borussia in uno scontro diretto. Nei cinque incontri rimanenti i \"Puledri\" centrarono quattro vittorie e conclusero appaiati a Stoccarda e Amburgo in vetta alla classifica. Come avvenuto in passato, per\u00f2, la differenza reti lo penalizz\u00f2 facendolo piazzare addirittura al terzo posto.\nLa stagione fu resa ancora pi\u00f9 amara dalla sconfitta patita nella finale di Coppa di Germania ai tiri di rigore contro il Bayern Monaco. L'1-1 alla fine dei novanta minuti non si sblocc\u00f2 neppure ai supplementari, pertanto la sfida si decise dal dischetto, dove prevalsero i bavaresi per 7-6. Il primo rigore sbagliato per il Borussia lo calci\u00f2 proprio Matth\u00e4us, il cui tiro fin\u00ec di molto alto sopra la traversa e decret\u00f2 la vittoria del trofeo da parte della squadra in cui si sarebbe trasferito dopo meno di un mese. A posteriori molti insinuarono il sospetto che il centrocampista avesse fallito di proposito per favorire i suoi futuri compagni, cos\u00ec il giovane talento lasci\u00f2 M\u00f6nchengladbach sommerso di polemiche, accusato dai tifosi di aver fatto perdere al Borussia sia il campionato che la Coppa di Germania. Un rancore cos\u00ec profondo non si sarebbe affievolito neppure negli anni seguenti, tant'\u00e8 che Matth\u00e4us sarebbe rimasto per sempre uno dei giocatori pi\u00f9 invisi ai sostenitori del \"Gladbach\".\n1984-1985 - Ancora una stagione al vertice.\nLa cessione di Matth\u00e4us port\u00f2 nelle casse della societ\u00e0 2,25 milioni di marchi, record assoluto per il calcio tedesco, ma la concorrenza di Colonia e Bayern Monaco nella ricerca di nuovi talenti fu spietata. Il Borussia non riusc\u00ec a reinvestire la somma come sperato, cos\u00ec ancora una volta Heynckes dovette costruire la squadra affidandosi a giovani promesse come Hans-Georg Dre\u00dfen e Christian Hochst\u00e4tter. L'attacco funzion\u00f2 a meraviglia, come testimoniano i 16 gol di Mill, i 14 di Rahn e i 12 di Criens, ormai maestro nell'entrare nel corso della partita e risolvere l'incontro con gol preziosi.\nIl 10 ottobre 1984 il Borussia batt\u00e9 il Braunschweig per 10-0 stabilendo una delle pi\u00f9 ampie vittorie della sua storia, ma la goleada non sarebbe restata l'unica della stagione. Nette vittorie arrivarono contro il Kaiserslautern, sconfitto per 7-1, e il Colonia, battuto nel derby per 5-1 con il risultato sul 4-0 gi\u00e0 all'intervallo.\nIl 10 novembre 1984 il Borussia ebbe la meglio sul Bayern Monaco per 3-2 in un incontro storico per tutta la Bundesliga. Si tratt\u00f2, difatti, della prima partita del campionato tedesco trasmessa in diretta da un'emittente televisiva.\nA fine campionato la squadra si classific\u00f2 al quarto posto, pagando caro i tanti gol subiti troppo spesso nei minuti finali. La stagione, tuttavia, fu sicuramente da ricordare per il portiere Sude, che par\u00f2 sei dei sette rigori assegnati contro il Borussia in campionato.\n1985-1986 - Nuovo quarto posto e storica goleada contro il Real Madrid.\nIl Borussia termin\u00f2 la stagione al quarto posto come l'anno precedente. Il giovane Hochst\u00e4tter divent\u00f2 sempre pi\u00f9 titolare inamovibile del centrocampo, mentre il nuovo acquisto Andr\u00e9 Winkhold non tard\u00f2 ad integrarsi. In attacco Mill e Criens continuarono a segnare totalizzando rispettivamente 13 e 12 reti.\nMentre la squadra proseguiva bene in Bundesliga, il 27 novembre 1985 una storica partita di Coppa UEFA riport\u00f2 per un attimo la memoria alle vittorie del decennio precedente. Nell'incontro di andata degli ottavi di finale il Borussia sconfisse il Real Madrid 5-1 al Rheinstadion. Ancora una volta, per\u00f2, il club conobbe una delusione proprio nel momento di maggiore entusiasmo: nel ritorno gli spagnoli, che dominarono il gioco, ad un minuto dalla fine segnarono la rete del 4-0 che permise loro di passare il turno, grazie al maggior numero di gol segnati in trasferta.\nSul finire del campionato il portiere Uli Sude sub\u00ec un infortunio che sanc\u00ec la fine della sua carriera da professionista. Lo sostitu\u00ec il norvegese Erik Thorstvedt.\nAll'ultima di campionato il Borussia venne sconfitto per 0-6 a Monaco dal Bayern. Grazie alla goleada il club bavarese scavalc\u00f2 il Werder Brema e si laure\u00f2 campione di Germania.\n1986-1987 - L'addio di Heynckes.\nAncora una volta in estate si registrarono partenze importanti da M\u00f6nchengladbach: a lasciare il club furono Mill, Hannes e Pinkall. La squadra inizi\u00f2 la stagione con difficolt\u00e0 e occup\u00f2 stabilmente le posizioni medio-basse della classifica.\nA marzo una notizia scosse l'ambiente: Jupp Heynckes annunci\u00f2 che a fine stagione avrebbe lasciato il club per passare ad allenare il Bayern Monaco. La notizia che il tecnico si sarebbe trasferito motiv\u00f2 ulteriormente il \"Gladbach\", che si rese autore di un ottimo finale di stagione. Nelle ultime 15 partite perse solo due volte, ottenendo alcune ampie vittorie come il 7-1 contro il Werder Brema o il 7-2 contro il Waldhof Mannheim. Gli ultimi dieci incontri coincisero con altrettante vittorie, in cui la squadra mantenne la media di tre gol a partita, e coronarono la rimonta partita dal dodicesimo e conclusa al terzo posto finale.\nIl portiere titolare era ormai Uwe Kamps, Bruns era un libero che dava sicurezza ed esperienza, mentre Hochst\u00e4tter, ripresosi dall'infortunio subito nel girone d'andata, si rivel\u00f2 fondamentale per il finale di campionato. Per sei volte realizz\u00f2 il primo gol dell'incontro per il Borussia e in totale and\u00f2 a segno ben 10 volte in 19 partite.\nIl protagonista assoluto della stagione fu, per\u00f2, Uwe Rahn. Acquistato appena diciottenne sei anni prima per 350.000 marchi, il centravanti suggell\u00f2 la sua ascesa segnando 24 gol, che gli valsero il titolo di capocannoniere della Bundesliga. I giornalisti sportivi resero omaggio alle sue gesta eleggendolo Calciatore tedesco dell'anno. Divenne cos\u00ec il terzo giocatore del Borussia ad ottenere questo importante riconoscimento, dopo campioni come Berti Vogts e G\u00fcnter Netzer.\n1987-1988 - L'avvento di Wolf Werner.\nL'allenatore che sostitu\u00ec Heynckes, diventando il quarto tecnico del Borussia dalla promozione in Bundesliga, fu il suo vice Wolf Werner, scelto dalla dirigenza per il suo ottimo rapporto con i giocatori e perch\u00e9 gi\u00e0 da tempo a contatto con la squadra e profondo conoscitore degli equilibri dello spogliatoio. La sua prima esperienza da allenatore nel calcio professionistico non fu certo aiutata dalle solite partenze estive. Per 1,9 milioni di marchi lasci\u00f2 il Borussia Uli Borowka, diretto al Werder Brema, mentre Ewald Lienen si trasfer\u00ec all'MSV Duisburg. A M\u00f6nchengladbach arrivarono l'attaccante olandese Eric Willaarts e il diciottenne talento Stefan Effenberg, proveniente dalla Germania settentrionale.\nWerner inizi\u00f2 nel migliore dei modi. Il Borussia si stabil\u00ec nelle prime posizioni e nel girone d'andata centr\u00f2 due vittorie prestigiose, sconfiggendo per 2-0 il Bayern e per 8-2 i vicecampioni dell'Amburgo. Ciononostante la pausa invernale si rivel\u00f2 fatale. Nel girone di ritorno il Borussia risult\u00f2 la peggior squadra del campionato, racimolando soltanto undici punti e scivolando al settimo posto in classifica.\nContrariamente all'anno precedente, fu una clamorosa delusione Uwe Rahn, il quale, frustrato dal rifiuto della dirigenza di cederlo al per 3,5 milioni di marchi, gioc\u00f2 svogliato e senza stimoli un campionato deprimente. Ancor peggio avrebbe fatto il manager del Borussia Hemut Grashoff, che nel corso della stagione successiva avrebbe lasciato finalmente andare l'attaccante, ma ai rivali del Colonia e per soli 2 milioni di marchi.\n1988-1989 - Stagione ancora fuori dall'Europa.\nLa stagione prese avvio in modo molto positivo: nelle prime due partite casalinghe arrivarono due successi per 4-1 sul Kaiserslautern e sui campioni in carica del Werder Brema. Alla squadra mancava la continuit\u00e0 per poter ambire alle posizioni di vertice, ma il campionato riserv\u00f2 comunque diverse soddisfazioni, tra le quali si segnala la vittoria per 2-1 alla ventiquattresima giornata contro i rivali del Bayern Monaco guidati dall'ex Jupp Heynckes.\nI nuovi leader della squadra erano il libero ceco Franti\u0161ek Straka, il goleador Hans-J\u00f6rg Criens e il giovane Stefan Effenberg. Nonostante il buon ruolino di marcia, il Borussia ancora una volta non riusc\u00ec a ottenere la qualificazione alle coppe europee. Decisive finirono per essere le due sconfitte rimediate nelle ultime due partite di campionato, proprio contro due rivali nella corsa ad un posto UEFA: 1-2 contro lo Stoccarda e 0-4 contro l'Amburgo.\nLa Coppa di Germania e la retrocessione (1990-1999).\n1989-1990 - Il primo esonero e la salvezza all'ultima giornata.\nGli anni novanta si rivelarono peggiori del decennio precedente. Infatti sin dalla stagione 1989/90 la squadra fu costretta a lottare per non retrocedere. Il 18 novembre 1989 fu sconfitta per 0-1 dal Bayer Uerdingen nell'ultima giornata del girone d'andata e si ritrov\u00f2 per la prima volta nella sua storia all'ultimo posto in Bundesliga. Le settimane che seguirono, a dir poco turbolente, portarono ad un'altra novit\u00e0 assoluta per il club: Wolf Werner fu il primo allenatore ad essere esonerato nella storia del Borussia, che fino a quel momento era stata l'unica squadra professionistica tedesca a non aver mai avvicendato un tecnico a stagione in corso. Il suo successore Gerd vom Bruch si present\u00f2 con una vittoria all'esordio e, grazie anche ad un giovane Stefan Effenberg sempre pi\u00f9 determinante, fu capace di ottenere una sofferta salvezza all'ultima giornata pareggiando per 0-0 contro il Bayer Uerdingen. Il pari consent\u00ec alla squadra di mantenere un punto di distanza dalla zona retrocessione.\n1990-1991 - Una rimonta finale per una salvezza anticipata.\nCome gi\u00e0 capitato frequentemente ai suoi predecessori, il nuovo allenatore dovette allestire una squadra completamente nuova per la stagione successiva. In estate Krauss, Bruns e Herlovsen si ritirarono, mentre il talentuoso Effenberg pass\u00f2 al Bayern Monaco per 4,3 milioni di marchi. I nuovi acquisti furono Hans-Georg Dre\u00dfen, che ritornava dal Colonia, Martin Schneider e il terzino Thomas Kastenmaier, primo giocatore in assoluto a trasferirsi dal Bayern al Borussia.\nIl girone d'andata, difficile, si caratterizz\u00f2 per lo scarso peso offensivo del Borussia. I pochi gol segnati condannarono la squadra a lottare nelle zone basse della classifica, ma il manager Rolf R\u00fcssmann approfitt\u00f2 della pausa invernale per acquistare un giovanissimo attaccante scoperto nel campionato camerunese: il nazionale togolese Bachirou Salou, primo giocatore africano nella storia del Borussia.\nIl girone di ritorno fu di gran lunga migliore per i \"Puledri\" rispetto alla prima parte del campionato. Gerd vom Bruch lanci\u00f2 in prima squadra giovani promettenti come Karlheinz Pflipsen e Peter Wynhoff e impost\u00f2 un gioco fatto di rapidi contropiede rivelatosi vincente. Dopo la sconfitta per 1-5 contro l'Eintracht Francoforte alla ventitreesima giornata, il Borussia non perse pi\u00f9 una partita, permettendosi il lusso di battere alla penultima di campionato la capolista Kaiserslautern per 3-2 e di centrare la salvezza con ampio anticipo.\n1991-1992 - Il calcio difensivista di Gelsdorf e la finale di Coppa di Germania.\nIl campionato 1991/92 fu il primo della Germania riunificata. Parteciparono alla Bundesliga ben venti squadre, le retrocessioni passarono eccezionalmente a quattro invece delle consuete tre.\nIl Borussia inizi\u00f2 nel peggiore dei modi: incapace di andare in gol fino alla sesta giornata, si ritrov\u00f2 all'ultimo posto della graduatoria. A fine settembre la dirigenza esoner\u00f2 vom Bruch e lo rimpiazz\u00f2 con J\u00fcrgen Gelsdorf, che applic\u00f2 rigorosamente un calcio estremamente difensivista, concedendo poco spazio nella formazione titolare a giocatori pi\u00f9 tecnici come Christian Hochst\u00e4tter, Karheinz Pflipsen, Peter Wynhoff o Norbert Meier, sostituiti da calciatori pi\u00f9 fisici e difensivi. La squadra segn\u00f2 pochissimo, ma in 26 partite sub\u00ec solo 28 gol e collezion\u00f2 altrettanti punti, che le permisero ancora una volta di salvarsi anticipatamente, grazie anche al buon momento di forma di Criens, autore di 7 gol nelle ultime 13 giornate.\nContemporaneamente prosegu\u00ec il cammino in Coppa di Germania. Dopo tanti anni si ripresent\u00f2 la possibilit\u00e0 di aggiudicarsi nuovamente un trofeo. Il 7 aprile 1992, nella semifinale contro il , il risultato rest\u00f2 in parit\u00e0 anche dopo i tempi supplementari. Il portiere Uwe Kamps par\u00f2 tutti e quattro i tiri di rigore calciati dagli avversari, guidando la sua squadra verso la finale di Berlino. Il 23 maggio 1992 fu, per\u00f2, l', squadra di seconda divisione, ad essere premiato al termine dei rigori. Il Borussia, infatti, cadde per 3-4 dopo che i supplementari si erano conclusi sullo 0-0.\n1992-1993 - L'arrivo di Krauss.\nLa stagione successiva si apr\u00ec con la dirigenza della societ\u00e0 in preda al caos. Prima dell'inizio del campionato il presidente Helmut Beyer licenzi\u00f2 il manager R\u00fcssmann, ma poche settimane dopo l'assemblea dei soci elesse nuovo presidente Karl-Heinz Drygalsky, che richiam\u00f2 Russmann riaffidandogli le sue mansioni abituali.\nL'incertezza societaria non aiut\u00f2 la squadra, che dopo l'ennesimo avvio scoraggiante si vide piazzata ancora una volta in piena zona retrocessione. Le uniche soddisfazioni di un girone d'andata desolante arrivarono dal pareggio per 3-3 contro l'Eintracht Francoforte - dopo che la squadra era passata in svantaggio per 1-3 - e dal 2-2 a Monaco contro il Bayern, risultato, quest'ultimo, maturato nei minuti finali grazie all'incursione offensiva del portiere di riserva Dirk Heyne. Sugli sviluppi di un calcio d'angolo l'estremo difensore del Borussia aveva colto il palo, trovando pronto Martin Max a ribadire in rete.\nCon la squadra ormai in pericoloso sbandamento, nei primi giorni del novembre 1992 Gelsdorf venne allontanato. La dirigenza ritenne che il suo vice Bernd Krauss fosse l'uomo adatto per centrare una salvezza che sembra proibitiva e gli affid\u00f2, quindi, la guida della squadra.\nCon Krauss le cose sembrarono subito cambiare. A due sconfitte fecero seguito tre partite in cui la squadra rest\u00f2 imbattuta e chiuse il girone d'andata con qualche speranza in pi\u00f9. Il ritorno and\u00f2 molto meglio. Krauss rilanci\u00f2 in squadra giocatori che erano stati accantonati da Gelsdorf, fra cui Karlheinz Pflipsen, Peter Wynhoff, Martin Dahlin e Peter Nielsen. Il Borussia perse solo altre cinque volte e risal\u00ec incredibilmente fino al nono posto finale.\n1993-1994.\nL'inizio di stagione fu complicato dagli infortuni del nuovo attaccante Heiko Herrlich, acquistato dal Bayer Leverkusen per un milione di marchi, e del difensore centrale Michael Klinkert. A met\u00e0 novembre il Borussia occupava gi\u00e0 stabilmente le zone basse della classifica, ma Krauss non si abbatt\u00e9 e, insieme con il manager Russmann, cerc\u00f2 di individuare le pecche dell'organico. Una volta indicata la difesa come reparto pi\u00f9 carente, R\u00fcssmann non tard\u00f2 a volare in Inghilterra per acquistare un promettente centrale che fino ad allora si era dovuto accontentare della panchina coi Blackburn Rovers: lo svedese Patrik Andersson. Il nuovo arrivo parve infondere stabilit\u00e0 e coraggio a tutta la squadra, anche perch\u00e9 il suo esordio coincise con un trionfo per 4-0 sul Colonia. Le restanti quattro partite prima della pausa invernale portarono altrettante vittorie.\nNel ritorno la serie venne subito interrotta. Il Borussia dovette abbandonare i sogni di gloria a causa della sua discontinuit\u00e0, ma i risultati positivi non mancarono, cos\u00ec la squadra riusc\u00ec ad ottenere il decimo posto finale.\n1994-1995 - Un nuovo trionfo dopo sedici anni: la Coppa di Germania.\nLa stagione 1994/95 si apr\u00ec per il Borussia diverse settimane prima dell'inizio della Bundesliga.\nDurante l'estate la Nazionale tedesca era stata eliminata dal negli Stati Uniti dalla , ma forse aveva avuto maggior risalto l'episodio che aveva visto protagonista Stefan Effenberg, il quale aveva mostrato il dito medio ai tifosi tedeschi che lo stavano fischiando durante la partita contro la . Il gesto, che avrebbe valso al centrocampista l'appellativo di \"Stinkefinger\" (Dito medio), aveva spinto la DFB e il tecnico Berti Vogts a cacciarlo dal ritiro della Nazionale gi\u00e0 il giorno successivo alla gara. Nonostante lo scandalo e le polemiche scoppiate in Germania sull'ennesimo comportamento controverso del calciatore, il suo procuratore dichiarava che Effenberg intendeva lasciare la Fiorentina per accasarsi nuovamente presso un club della Bundesliga. R\u00fcssmann trascorse il resto dell'estate in Toscana ed avvi\u00f2 le trattative con il giocatore e con la dirigenza della societ\u00e0 viola. Le negoziazioni si conclusero con il ritorno di Effenberg al Borussia per la cifra, sorprendente, di sette milioni di marchi.\nFurono comunque soldi ben spesi, perch\u00e9 con Effenberg la formazione torn\u00f2 stabilmente ad occupare le zone alte della classifica. La difesa a quattro impostata da Krauss si affidava al solido Andersson e il centrocampo, oltre a Effenberg, poteva contare su giocatori di talento come Pflipsen, Wynhoff e Hochst\u00e4tter. Il tandem offensivo formato da Herrich e Dahlin si rivel\u00f2 di classe assoluta.\nIl Borussia concesse ai propri tifosi una grande stagione, coronata da larghi successi come il 7-1 al Bochum o il 4-2 rifilato in trasferta sia allo Stoccarda che al Karlsruhe. Attorno alla squadra aleggiava un ritrovato entusiasmo, che si tradusse in un ampio seguito: in media 29.124 spettatori assistettero agli incontri casalinghi. Fu un nuovo record per il club.\nAlla fine il Borussia termin\u00f2 il torneo al quinto posto. Con 20 reti Heiko Herrlich divent\u00f2 capocannoniere della Bundesliga.\nGli uomini di Krauss si erano fatti largo anche in Coppa di Germania, conquistando la finale di Berlino del 24 giugno 1995. Dopo la beffa della finale del 1992 il Borussia ebbe l'occasione di poter conquistare un trofeo che mancava dal 1979.\nL'avversario, come tre anni prima, era una squadra di Zweite Bundesliga, il . All'Olympiastadion della capitale accorsero 50.000 sostenitori (in 5.000, invece, si radunarono davanti ad un maxischermo installato per la circostanza al B\u00f6kelbergstadion).\nIl Borussia concretizz\u00f2 la propria supremazia territoriale al 13\u00ba minuto, quando un lancio di Kastenmaier raggiunse il bomber Martin Dahlin, il quale realizz\u00f2 la rete dell'1-0. I \"Puledri\" continuarono ad attaccare, mentre Kamps rimase inoperoso. Il raddoppio arriv\u00f2 al 64\u00ba minuto con Effenberg, lesto a concludere in gol di \"piatto\" sugli sviluppi di una triangolazione tra Dahlin ed Herrlich. A pochi minuti dalla fine fu proprio quest'ultimo a insaccare il pallone, per la marcatura che chiuse le sorti dell'incontro (3-0). A M\u00f6nchengladbach pi\u00f9 di 150.000 tifosi si riversarono nelle strade della citt\u00e0 per gioire assieme fino a notte fonda.\n1995-1996 - Una stagione al vertice e la prima vittoria a Monaco contro il Bayern.\nNel 1995 fu ancora il calciomercato a segnare l'estate del Borussia M\u00f6nchengladbach. Questa volta si verific\u00f2 un vero e proprio giallo. Heiko Herrlich dichiar\u00f2 di voler lasciare il Borussia per passare al Dortmund e, nonostante avesse un contratto regolarmente firmato che lo legava al club di M\u00f6nchengladbach, disert\u00f2 gli allenamenti restando inamovibile dalla sua posizione. Dopo un lungo braccio di ferro il caso fin\u00ec davanti alla commissione della DFB, che diede ragione alla societ\u00e0, costringendo il Dortmund a pagare una clausola rescissoria di undici milioni di marchi.\nHerrlich non fu l'unico attaccante a lasciare il Borussia. Anche Bachirou Salou e Martin Max non videro prospettive nel loro futuro a M\u00f6nchengladbach, pertanto si trasferirono rispettivamente all'MSV Duisburg e allo Schalke 04. In loro sostituzione furono ingaggiati Max Huiberts e Michael Sternkopf, ma l'acquisto pi\u00f9 importante fu fatto qualche mese pi\u00f9 tardi. In autunno Russmann acquist\u00f2 dal il giovane attaccante della Nazionale svedese J\u00f6rgen Pettersson.\nIl Borussia gioc\u00f2 una grande stagione e con maggiore costanza avrebbe potuto ambire addirittura alle prime posizioni della classifica. Fatali furono alcune disfatte come il 2-4 subito in casa dal St. Pauli o lo 0-5 patito a Stoccarda. Alla fine il Borussia si classific\u00f2 al quarto posto, qualificandosi per la Coppa UEFA.\nIl punto pi\u00f9 alto della stagione fu toccato il 14 ottobre 1995, quando alla nona giornata di campionato la squadra affront\u00f2 il Bayern a Monaco. A causa degli infortuni di Dahlin e Huiberts, Krauss schier\u00f2 come tandem d'attacco la coppia Effenberg-Sternkopf, due ex giocatori del Bayern. Al 20\u00b0 Effenberg segn\u00f2 il gol del vantaggio e a 10 minuti dalla fine il Borussia raddoppi\u00f2 grazie all'autorete di Andreas Herzog. Il gol di Jean-Pierre Papin arriv\u00f2 troppo tardi per riaprire l'incontro: fin\u00ec 2-1 per il Borussia, che vinse a Monaco contro il Bayern per la prima volta nella sua storia. L'evento fu celebrato come la vittoria di un trofeo, cos\u00ec a pochi giorni dalla vittoria iniziarono a diffondersi fotografie dei tifosi, magliette e adesivi, tutti recanti la scritta \"Ich war dabei\" (Io c'ero).\n1996-1997 - Le dimissioni di Krauss e l'ennesima salvezza sofferta.\nUn anno dopo aver perso Heiko Herrlich, Bernd Krauss vide partire anche l'altro miglior attaccante in rosa. Martin Dahlin si trasfer\u00ec, infatti, alla Roma. La somma ricavata dalla sua cessione fu reinvestita negli acquisti dell'attaccante Andrzej Juskowiak, del centrocampista Ioan Lupescu e del difensore Hubert Fournier.\nLa squadra inizi\u00f2 bene la stagione. Dopo quattro partite senza sconfitte arriv\u00f2 la vittoria per 3-0 contro l'Amburgo, partita in cui and\u00f2 a segno per la prima volta in Bundesliga il giovane Marco Villa. Trascorse due sole settimane, Stefan Effenberg organizz\u00f2 una sontuosa conferenza stampa in cui annunci\u00f2 la sua intenzione di prolungare il contratto con il Borussia. Nella partita successiva il \"Gladbach\" colse una vittoria schiacciante contro il Borussia Dortmund per 5-1, con Effenberg grande protagonista e autore di una rete magistrale, che fu eletta gol del mese. Anche dalla Coppa UEFA arrivarono segnali incoraggianti: il Borussia riusc\u00ec a battere l' per due volte (3-2 in entrambe le partite).\nDopo un buon avvio la squadra sub\u00ec un calo fisico e psicologico che part\u00ec da una sconfitta per 0-5 a Stoccarda e termin\u00f2 alla penultima di andata con lo 0-1 subito in casa dall'MSV Duisburg. Con il Borussia penultimo, alla vigilia della trasferta di Monaco Bernd Krauss comunic\u00f2 alla dirigenza la decisione di rassegnare le dimissioni. Dopo la sconfitta per 0-1 contro il Bayern la notizia venne ufficializzata in conferenza stampa.\nIn inverno il Borussia individu\u00f2 il successore di Krauss in Hannes Bongartz, che si present\u00f2 con una vittoria per 2-0 a Bielefeld contro l'Arminia. Seguirono altre sonore sconfitte, alternate ad ampie vittorie come il 3-1 a Dortmund o il 6-2 contro il Bochum, ma fondamentale per le sorti della stagione si rivel\u00f2 il ritorno di Martin Dahlin dopo nemmeno sei mesi in Italia. L'attaccante riscatt\u00f2 ampiamente in Bundesliga la sua fugace esperienza a Roma, realizzando nel girone di ritorno dieci reti, pi\u00f9 di quelle segnate assieme nel girone d'andata da Juskowiak e Pettersson. Il Borussia ottenne una salvezza anticipata, cos\u00ec che il 2-2 all'ultima giornata col Bayern fu solo una festa per entrambe le tifoserie, visto che i bavaresi avevano conquistato il titolo di campione di Germania la settimana precedente.\n1997-1998 - Esonero e salvezza all'ultima giornata.\nLa stagione 1997-1998 si rivel\u00f2 peggiore di quella precedente. In estate lasciarono la squadra J\u00f6rg Neun, Martin Dahlin e Peter Nielsen. Per rimpiazzarli arrivarono Marcel Witeczek, Morten Pedersen e vennero lanciati in prima squadra i giovani talenti Marcel Ketelaer, Marco Villa e Markus Hausweiler.\nLe prime partite furono incoraggianti: dopo tre pareggi nei primi tre incontri si registrarono tre vittorie e due pareggi nei successivi incontri casalinghi. Il successo per 5-4 a Monaco contro il 1860 illuse la squadra di poter ambire ad un posto UEFA, ma una serie di risultati negativi la portarono in poco tempo in piena zona retrocessione. Dopo lo 0-2 casalingo subito dal Wolfsburg all'ultima di andata la dirigenza decise di esonerare Bongartz. La squadra venne momentaneamente affidata all'allenatore della squadra amatori Norbert Meier, che nei piani di Russmann doveva traghettare il Borussia fino a fine campionato, poich\u00e9 il manager stava gi\u00e0 lavorando per ingaggiare Ottmar Hitzfeld per la stagione successiva. Dopo la vittoria all'esordio, per\u00f2, Meier non fu capace di risollevare la squadra. Dopo tre 0-0 casalinghi consecutivi avvenne il cambio in panchina per evitare la retrocessione. Fu ingaggiato Friedel Rausch, ma a sei giornate dalla fine e con la squadra penultima la salvezza sembrava ormai un obiettivo difficile da conseguire. Il pareggio a Leverkusen e la sconfitta casalinga ad opera dell'MSV Duisburg furono riscattate dalla vittoria esterna per 2-1 sul Dortmund. La partita della svolta sembr\u00f2 quella di Kaiserslautern, dove, nonostante i padroni di casa fossero in lotta per il titolo - che poi avrebbero vinto -, il Borussia pass\u00f2 sorprendentemente in vantaggio per 2-0. Tuttavia il bomber del \"Lautern\" Olaf Marschall guid\u00f2 i compagni con una tripletta che, proprio all'ultimo minuto, fiss\u00f2 il risultato sul 3-2. Il Borussia si ritrov\u00f2 a tre punti dalla zona salvezza, con sole due partite disponibili per agguantare il Karlsruhe. Entrambe le squadre vinsero alla penultima giornata, cos\u00ec gli ultimi novanta minuti risultarono decisivi. Il Borussia doveva espugnare Wolfsburg e sperare in una sconfitta del Karlsruhe per appaiarlo e superarlo grazie alla migliore differenza reti. La squadra di Rausch vinse in trasferta per 2-0 e benefici\u00f2 della vittoria dell' contro il Karlsruhe per 4-2, punteggio che consent\u00ec al \"Gladbach\" di rimanere in Bundesliga.\nLa sera del 9 maggio 1998 a M\u00f6nchengladbach i tifosi festeggiarono la salvezza con un entusiasmo tale da sembrare la celebrazione per la vittoria del campionato.\n1998-1999 - La retrocessione in Zweite Bundesliga.\nDopo la prima partita del campionato 1998/99 il Borussia era primo in classifica. Il 3-0 contro lo Schalke 04 sembr\u00f2 mettere a tacere anche i pessimisti, che dopo la cessione di Effenberg per nove milioni di marchi al Bayern per risanare le finanze della societ\u00e0 avevano predetto una stagione del tutto negativa. Si tratt\u00f2, per\u00f2, di un'impressione sbagliata. La vittoria contro lo Schalke rest\u00f2 l'unica della stagione per Friedel Rausch, che venne esonerato al termine di una lunga serie di sconfitte, culminata nel 2-8 casalingo contro il Bayer Leverkusen, seguito dall'1-7 a Wolfsburg. A novembre il Borussia, ultimo in classifica, fu affidato a Rainer Bonhof, che cerc\u00f2 invano di mettere ordine in una squadra ormai allo sbando. I primi incontri parvero incoraggianti: pareggio a Rostock contro l'Hansa e vittoria casalinga per 3-1 sul Friburgo. Ancora una volta, per\u00f2, fu un'illusione. Nel girone di ritorno la squadra vinse solo altre due volte, restando ultima. Al termine di una stagione sconsolante i numeri parlarono chiaro: 4 vittorie, 21 sconfitte, 21 punti in classifica e 16 di distacco dalla zona salvezza. Dopo 34 anni di Bundesliga arriv\u00f2 la tanto temuta retrocessione in Zweite Liga.\nAnni duemila (2000-2010).\n1999-2000 - La mancata promozione e l'inizio dell'era Meyer.\nIl Borussia affront\u00f2 per la prima volta nella sua storia la Zweite Liga priva di pedine importanti come gli svedesi Andersson e Pettersson e le giovani promesse Enke e Deisler, mentre tra gli acquisti si segnalarono il ritorno di Peter Nielsen e l'arrivo della punta del Greuther F\u00fcrth Arie van Lent, che aveva segnato 16 gol nell'ultimo campionato. Bonhof rest\u00f2 alla guida tecnica, ma dopo sole 3 giornate, con il Borussia ultimo a zero punti, anch'egli fu esonerato: fu il momento pi\u00f9 basso della storia del club. Lo sostitu\u00ec Hans Meyer, allenatore del Twente. Il tecnico dell'ex Germania Est esord\u00ec con una sconfitta per 2-3 contro l'Alemannia Aachen, ma in poche settimane fu in grado di dare alla squadra un gioco offensivo e scintillante, cambiando radicalmente sia la fisionomia della squadra che i giocatori in campo. Adottato uno spregiudicato modulo 4-3-3, affid\u00f2 allo sconosciuto brasiliano con passaporto tedesco Marcelo Pletsch il ruolo di leader della difesa insieme al croato Asanin. I due furono affiancati da terzini di esperienza come Max Eberl e Michael Frontzeck. Peter Nielsen e Marcel Witeczek garantirono classe ed esperienza al centrocampo, mentre l'ariete van Lent in attacco formava un trio affiatato con due talenti emergenti: Marcel Ketelaer, cresciuto nelle giovanili, e Bernd Korzynietz, acquistato dalla squadra dilettantistica dello Schweinfurth. Il primo, soprattutto, mise in mostra una velocit\u00e0 e una tecnica invidiabili, che gli valsero le attenzioni di importanti squadre di Bundesliga. Hans Meyer, anche grazie al suo carattere burbero e schietto (memorabili alcune sue interviste), ben presto acquist\u00f2 la fiducia della tifoseria, che lo vide come l'uomo giusto per riportare il Borussia agli antichi fasti. Tra gli altri fattori, decisivo per consentire al \"Gladbach\" di scalare posizioni in classifica fu l'arrivo a gennaio 2000 dell'esperto centrocampista del Igor Demo, nazionale slovacco. Malgrado ci\u00f2, a causa dello stentato avvio di stagione, la promozione venne solo sfiorata. Le ultime flebili speranze si spensero proprio all'ultima giornata, dopo la sconfitta a Norimberga. La delusione e l'amarezza dei tifosi furono cos\u00ec grandi che pi\u00f9 tardi la mancata promozione sarebbe stata votata, in un sondaggio sul sito ufficiale del club, come \"momento pi\u00f9 triste nella storia del Borussia\". D'altro canto era, comunque, diffusa la convinzione di aver trovato la squadra e il traghettatore giusto per tornare presto in Bundesliga.\n2000-2001 - Il ritorno in Bundesliga.\nL'anno successivo il Borussia cominci\u00f2 la seconda stagione di Zweite Liga come grande favorita.\nAlla partenza del talento Ketelaer, accasatosi all', si sopper\u00ec con l'acquisto della punta belga Peter van Houdt.\nArrivarono, inoltre, l'esperta ala Markus Osthoff dall', il difensore Steffen Korell dal Friburgo e il capitano dell'Under-20 tedesca, la punta Benjamin Auer, il cui rapporto con Meyer, per\u00f2, sarebbe stato piuttosto movimentato.\nNonostante le premesse fossero ottime, l'inizio del campionato non fu dei pi\u00f9 felici. Alla tredicesima giornata il Borussia si trov\u00f2 solamente al 10\u00ba posto, a ben 8 punti dalla terza piazza che valeva la promozione. Nella giornata successiva, nella trasferta di Bielefeld contro l'Arminia, il Borussia and\u00f2 in svantaggio, ma, quando ormai la partita volgeva al termine, in 4 minuti Demo e van Houdt ribaltarono il risultato e le sorti del campionato. La vittoria segn\u00f2 l'inizio di un'impressionante serie positiva: in 11 giornate la squadra ottiene ben 31 punti, che la fecero balzare al secondo posto. Il \"Gladbach\" riusc\u00ec a resistere all'attacco delle inseguitrici e nonostante un sensibile calo di forma nel finale di campionato, la tanto sofferta promozione arriv\u00f2 alla penultima giornata grazie al 2-2 a F\u00fcrth, sul campo del Greuther. In realt\u00e0 la matematica non assegn\u00f2 ancora la certezza della promozione al Borussia, per\u00f2 i 3 punti e i 17 gol di differenza reti di vantaggio sul Waldhof Mannheim quarto in classifica bastarono per iniziare i festeggiamenti. L'ultima partita casalinga contro il Chemnitzer serv\u00ec solo per le statistiche e per il tentativo di far segnare il primo gol da professionista al difensore Max Eberl, il quale, tuttavia, fall\u00ec il calcio di rigore che gli era stato concesso di battere. Dopo due anni di militanza in seconda divisione giunse l'atteso riscatto del Borussia, grazie soprattutto al calcio offensivo e al grande carisma del tecnico Hans Meyer, alle parate del veterano Kamps, ad una stagione strepitosa di Demo, che si guadagn\u00f2 l'appellativo di \"Fu\u00dfballgott\" (Dio del Calcio), e alla prolificit\u00e0 del tandem d'attacco van Lent-van Houdt, che realizzarono in totale 26 reti.\n2001-2002 - La salvezza raggiunta con ampio anticipo.\nLa squadra che aveva conquistato la promozione venne in gran parte confermata e arricchita con acquisti mirati ed importanti, tra cui spiccavano gli ingaggi del portiere della Nazionale svizzera J\u00f6rg Stiel, un esterno sinistro di caratura internazionale come Markus M\u00fcnch e il dinamico centrocampista ceco Ivo Ulich. La prima partita di Bundesliga dopo due stagioni d'assenza non pot\u00e9 che essere festeggiata nel modo migliore: al B\u00f6kelberstadion furono ospiti gli antichi rivali del Bayern Monaco, campione in carica, che fu sconfitto per 1-0 grazie al gol del solito van Lent, ormai beniamino dei tifosi. Il campionato prosegu\u00ec con un cammino incerto, ma comunque positivo. Il Borussia occup\u00f2 stabilmente le zone medio-basse della classifica, riuscendo, per\u00f2, sempre a tenere a distanza la zona retrocessione. Il girone di ritorno si apr\u00ec con un pareggio e due sconfitte, ma Meyer scosse i suoi. Seguirono cinque vittorie casalinghe consecutive che permisero alla squadra di salvarsi aritmeticamente gi\u00e0 alla trentesima giornata, grazie al 3-3 esterno contro l'Energie Cottbus. Assolutamente singolare fu il gol del definitivo pareggio del Borussia all'85\u00ba minuto di gioco: un tiro dal limite di Witeczek venne deviato da un difensore, il pallone si impenn\u00f2 e dopo una parabola altissima a spiovere si diresse quasi in verticale all'altezza della linea di porta, dove il disorientato portiere dell'Energie Tomislav Piplica non accenn\u00f2 neppure la parata, restando completamente immobile. Il pallone lo colp\u00ec in testa e si insacc\u00f2 alle sue spalle per un'assurda autorete, che verr\u00e0 ricordata negli anni a seguire.\n2002-2003 - L'addio di Meyer e la salvezza all'ultima giornata.\nIn estate la squadra perse Peter Nielsen, che torn\u00f2 in patria per chiudere la carriera, e il giovane attaccante Auer, in costante rotta con Meyer, ma i rinforzi furono importanti. Per la difesa venne acquistato il lussemburghese Jeff Strasser, mentre per l'attacco la \"torre\" belga Joris van Hout e il danese Morten Skoubo, cui si aggiunse il ritorno di Marcel Ketelaer in prestito dall'Amburgo, dove faticava a trovare spazio.\nFu la stagione della rivelazione Peer Kluge. Il giovane centrocampista, acquistato l'anno precedente dal Chemnitz, si conquist\u00f2 un posto da titolare e con una serie di prestazioni notevoli merit\u00f2 la convocazione nella Nazionale-B tedesca. Tuttavia fu anche il campionato degli scandali e delle polemiche.\nIl Borussia si ritrov\u00f2 nelle zone basse della classifica e la tensione port\u00f2 ad una profonda spaccatura nello spogliatoio. Meyer entr\u00f2 in disaccordo con diversi giocatori, specialmente con il capitano Witeczek, che dopo dichiarazioni polemiche nei confronti del tecnico venne messo fuori squadra. La situazione, gi\u00e0 critica, precipit\u00f2 a marzo 2003, quando tre sconfitte consecutive condussero la squadra alla penultima piazza della graduatoria. Meyer si dimise, travolto anche dalle polemiche scatenate dai media, che lo attaccavano anche sul piano personale, ipotizzando un suo passato da spia del governo della Germania Est. Il suo successore fu Ewald Lienen, ex attaccante del Borussia, chiamato ad un'impresa proibitiva. Proprio nello stesso periodo infuri\u00f2 un nuovo scandalo: si scopr\u00ec che nel corso della stagione precedente M\u00fcnch aveva scommesso sulla sconfitta del Borussia, in cui gi\u00e0 militava, in un incontro di Bundesliga. La notizia suscit\u00f2 malcontento tra i tifosi e si aggiunse a dichiarazioni di dura critica nei confronti della societ\u00e0, che indussero il club a rescindere il contratto con il terzino.\nNonostante l'ambiente tesissimo, Lienen riusc\u00ec a ristabilire ordine all'interno dello spogliatoio e invert\u00ec subito la marcia: nelle successive sei partite casalinghe la squadra ottenne due pareggi e quattro vittorie. L'uomo del momento era il bomber finlandese Mikael Forssell, arrivato in prestito a gennaio per sostituire l'infortunato van Lent. La punta dimostr\u00f2 una classe non comune, collezion\u00f2 sette reti e tre assist e risult\u00f2 puntualmente il migliore in campo, spingendo la squadra a giocarsi la possibilit\u00e0 di salvezza all'ultima giornata. Battendo, infatti, il Werder Brema al B\u00f6kelbergstadion il Borussia avrebbe raggiunto il suo obiettivo. L'incontro fu un trionfo: il Borussia vinse per 4-1 grazie al gol di Kluge, alla doppietta di Skoubo e al gol allo scadere proprio di Forssell. Il Birmingham aveva gi\u00e0 fatto sapere che avrebbe richiamato l'attaccante a fine prestito, cos\u00ec per il nuovo idolo dei tifosi si tratt\u00f2 dell'ultima partita a M\u00f6nchengladbach. I tifosi gli riservarono una grande festa di addio, che inizi\u00f2 prima della gara con la curva decorata con i colori della bandiera finlandese, e si concluse con una lunga ovazione, che si mischi\u00f2 alla festa per la salvezza. L'ultimo atto della stagione vide Hans Meyer, presente allo stadio in quanto rimasto legato alla squadra, acclamato a gran voce dalla curva nord, prelevato dai giocatori in tribuna e, alla fine, scendere in campo a festeggiare assieme a loro e al successore Lienen.\n2003-2004 - L'ultima stagione del B\u00f6kelbergstadion e un altro scandalo arbitrale.\nNell'estate 2003 il Borussia si mosse poco sul mercato. Gli unici due acquisti di rilievo furono il terzino sudafricano Bradley Carnell, che copr\u00ec il vuoto lasciato da Witeczek e M\u00fcnch, e il giovane attaccante V\u00e1clav Sv\u011brko\u0161, stella dell'Under-21 ceca. Dopo una vittoria nel derby contro il Colonia e un incoraggiante pareggio a Brema, vi furono quattro sconfitte consecutive, tutte sonore disfatte, che videro il Borussia in grande difficolt\u00e0 e mai in partita. La dirigenza corse ai ripari esonerando Lienen. Il suo posto viene preso da un altro ex giocatore del passato, l'allenatore della selezione Under-23 Holger Fach. Inizialmente la squadra stent\u00f2 a riprendersi, ma sul finire del girone d'andata il lavoro di Fach inizi\u00f2 a portare i suoi frutti, con quattro vittorie in cinque partite, che riportarono la squadra in zona salvezza.\nA gennaio abbandonarono la squadra diversi attaccanti ormai fuori dai progetti del club. Per sostituirli arrivarono l'esperto Tomislav Mari\u0107, in prestito dal , e il fantasista Thomas Broich. Il girone di ritorno prosegu\u00ec tra alti e bassi, sicch\u00e9 il Borussia si ritrov\u00f2 coinvolto nella lotta per non retrocedere fino alla penultima giornata, quando perse a Dortmund. Il contemporaneo pareggio casalingo del Monaco 1860 contro l'Hertha Berlino, per\u00f2, condann\u00f2 i bavaresi e diede la matematica salvezza al Borussia. Decisivo fu l'errore di Francis Kioyo del Monaco 1860. Entrato a cinque minuti dalla fine sul risultato di 1-1, calci\u00f2 fuori un calcio di rigore all'89\u00b0, condannando i suoi alla Zweite Bundesliga. L'ultima giornata di campionato, che vide di fronte proprio Borussia e Monaco 1860, fu una festa per il M\u00f6nchengladbach, che onor\u00f2 con un 3-1 l'ultima partita al B\u00f6kelbergstadion. Dalla stagione successiva lo storico impianto sarebbe stato sostituito dall'innovativo e di gran lunga pi\u00f9 capiente Stadion im Borussia-Park, costruito nel mezzo di una vastissima area interamente dedicata allo sport, nel \"Parco Nord\" della citt\u00e0. L'ultimo gol ufficiale nell'antico stadio fu siglato da Arie van Lent.\nLa festa salvezza si un\u00ec a quella di addio allo storico stadio e mitig\u00f2 in parte la delusione causata dall'eliminazione dalla Coppa di Germania subita due mesi prima. Il Borussia era avanzato fino alle semifinali eliminando squadre di spessore come Stoccarda e Dortmund, ma i rivali dell'Alemannia Aachen, squadra di seconda divisione, l'avevano battuto in semifinale per 1-0 nel corso di una contestatissima partita, in cui al Borussia erano stati negati due netti calci di rigore per altrettanti falli di mano dei difensori dell'Aachen in area di rigore. A rendere pi\u00f9 amara l'eliminazione fu la consapevolezza che la finale di Berlino avrebbe portato in ogni caso alla qualificazione in Coppa UEFA, visto che l'altra finalista, il Werder Brema, si era gi\u00e0 assicurata un posto in Champions Leaugue grazie ad una buona stagione, culminata in seguito con la conquista del campionato.\n2004-2005 - Il fallimento di Advocaat e l'impresa di K\u00f6ppel.\nNonostante in estate fossero stati conclusi acquisti importanti, alcuni dei quali di grande esperienza internazionale come gli attaccanti Oliver Neuville e Marek Heinz e il terzino Christian Ziege, la stagione 2004/05 inizi\u00f2 nel peggiore dei modi. In dieci giornate il Borussia vinse solo due volte, subendo l'umiliazione di essere eliminato dalla Coppa di Germania addirittura dalla seconda squadra del Bayern Monaco. A fine ottobre la squadra si trov\u00f2 in piena zona retrocessione e la grave crisi di gioco e di risultati port\u00f2 la dirigenza ad esonerare Fach.\nIn attesa del suo sostituto la squadra fu temporaneamente affidata all'allenatore della selezione Under-23 Horst K\u00f6ppel, vecchia gloria dei \"Puledri\" negli anni Settanta. Il tecnico, chiamato in causa proprio nella proibitiva gara interna contro il Bayern, centr\u00f2 un clamoroso successo che mand\u00f2 in visibilio la piazza e rappresent\u00f2 l'apice del rendimento della squadra nel girone d'andata. Gi\u00e0 dalla settimana successiva K\u00f6ppel ritorn\u00f2 alle sue mansioni lasciando il posto al nuovo tecnico, l'olandese Dick Advocaat.\nIl Borussia continu\u00f2 a faticare fino alla pausa invernale, durante la quale la dirigenza tent\u00f2 di accontentare Advocaat con un mercato di riparazione milionario. Arrivarono il portiere statunitense Kasey Keller, i difensori Craig Moore e Filip Daems, i centrocampisti Bernd Thijs e J\u00f6rg B\u00f6hme e la punta Wesley Sonck, ma l'innesto pi\u00f9 importante risult\u00f2 essere il diciannovenne Marcell Jansen, che dalla selezione Under-23 venne aggregato alla prima squadra e alla sua prima esperienza in un campionato professionistico divent\u00f2 titolare inamovibile.\nA dispetto dei rinforzi la squadra stent\u00f2 e addirittura fece peggio rispetto al girone d'andata. Dopo una serie negativa di cinque partite, in cui il Borussia racimol\u00f2 solo due punti, Advocaat venne cacciato e la squadra affidata nuovamente a K\u00f6ppel nella speranza di tagliare il traguardo di una salvezza che, a sole cinque giornate dalla conclusione, sembrava irraggiungibile. Ancora una volta l'esperto tecnico riusc\u00ec nell'impresa, rivitalizzando una squadra che sembrava ormai priva di speranze e ottenne la salvezza con una giornata di anticipo, grazie a quattro incontri senza sconfitte (una vittoria e tre pareggi).\n2005-2006 - La salvezza.\nK\u00f6ppel fu confermato anche nella stagione successiva, grazie soprattutto ai consensi ottenuti tra i tifosi. Dopo un avvio difficile, dovuto anche al grande numero di nuovi innesti in una squadra in gran parte rinnovata che necessita di un periodo di assestamento, il Borussia si riprese e occup\u00f2 costantemente le posizioni di centro classifica. Il giovane Eugen Polanski divent\u00f2 titolare di un centrocampo che abbinava l'aggressivit\u00e0 alla buona tecnica, mentre Neuville continu\u00f2 a segnare con regolarit\u00e0. K\u00f6ppel ebbe la soddisfazione di vincere per ben due volte in trasferta, evento di assoluta rarit\u00e0 considerando l'incapacit\u00e0 cronica di raccogliere punti fuori casa che aveva colpito la squadra negli ultimi anni.\nSul finale di stagione arrivarono le prime contestazioni, nonostante il Borussia avesse centrato con merito la salvezza con diverse giornate d'anticipo. Il controverso manager Peter Pander, che nel corso del campionato si era scontrato diverse volte con K\u00f6ppel e lo aveva duramente criticato, a fine stagione non rinnov\u00f2 il contratto dell'esperto allenatore per far sedere sulla panchina un tecnico di suo gradimento.\nDopo un lungo periodo un giocatore del Borussia si aggiudic\u00f2 nuovamente un premio individuale. Si trattava del terzino danese Kasper B\u00f8gelund, che a dicembre 2005 venne premiato per aver realizzato il gol dell'anno.\n2006-2007 - La seconda retrocessione.\nNella stagione 2006/07 la squadra fu affidata ad un altro grande giocatore del passato, Jupp Heynckes. Nei progetti della societ\u00e0 \"don Jupp\" era l'uomo giusto per riportare la squadra in Europa e per lui Pander allest\u00ec una campagna acquisti faraonica, risultata la pi\u00f9 dispendiosa nella storia del club.\nA dispetto delle premesse, il lavoro del duo si rivel\u00f2 un fallimento totale: i grandi nomi giunti per cifre ragguardevoli, su tutti l'argentino Federico Ins\u00faa, disputarono una stagione molto al di sotto delle attese, ma fu l'intera squadra a non essere capace di esprimere un gioco. La rosa, composta senza alcun criterio, era piena di mezzepunte e dotata di due soli difensori centrali di ruolo nonch\u00e9 priva di un centravanti di peso che potesse finalizzare l'azione.\nDopo un promettente avvio di campionato in cui il Borussia occup\u00f2 le posizioni di vertice, incominci\u00f2 una lenta e inesorabile caduta. Una lunga serie di risultati negativi port\u00f2 la squadra all'ultimo posto in classifica. Furono, quindi, spesi altri milioni nel mercato di riparazione, ma senza esito. Heynckes fu cacciato a fine gennaio e Pander un mese pi\u00f9 tardi.\nL'olandese Jos Luhukay, ingaggiato come vice allenatore nei primi giorni dell'anno, non pot\u00e9 far altro che traghettare la squadra verso una nuova retrocessione in Zweite Bundesliga.\nNella tribolata stagione fece eccezione il premio per il \"Gol dell'anno\", assegnato a dicembre 2006 ad Oliver Neuville per la rete realizzata grazie ad un colpo di tacco in acrobazia nell'amichevole pre-campionato contro il .\n2007-2008 - Il ritorno in Bundesliga.\nLa cessione di Marcell Jansen e quelle di Ins\u00faa e di diversi giocatori che non rientravano nei progetti di Luhukay hanno portato nelle casse societarie ingenti somme, parzialmente reinvestite dal nuovo manager Christian Ziege nell'acquisto di elementi di spessore ed esperienza internazionale come il bomber del Maccabi Haifa e della Nazionale israeliana Roberto Colautti e il regista Patrick Paauwe, campione d'Olanda e vincitore della Coppa UEFA con il Feyenoord. A loro si \u00e8 aggiunto il riconfermato capitano Neuville che, malgrado la retrocessione, ha deciso di restare al Borussia ponendosi come obiettivi stagionali il pronto ritorno in Bundesliga e la convocazione in nazionale per il .\nL'avvio di stagione \u00e8 stato negativo. Costretta a rinunciare all'infortunato Colautti, la squadra ha collezionato nelle prime tre gare due pareggi e una sonora sconfitta nel primo scontro diretto sul terreno del Magonza (4-1). Con il tecnico Luhukay in bilico e l'ambiente teso il Borussia \u00e8 sembrato allontanarsi dalla vetta, ma nelle partite seguenti ha inanellato una lunga serie di risultati positivi che lo ha condotto al primo posto. Dopo la disfatta di Magonza ci sono state, infatti, quattordici partite senza sconfitte, che alla pausa invernale risultavano essere la miglior serie attiva del calcio tedesco.\nIl Borussia si \u00e8 laureato campione d'inverno, ma il 2008 \u00e8 iniziato nel peggiore dei modi. Dopo due pesanti sconfitte ed altrettanti pareggi, tuttavia, la squadra ha ripreso il ritmo del girone d'andata distanziando nuovamente le avversarie. Il 7 maggio 2008, alla terzultima giornata, il 'Gladbach ha sconfitto il Wehen Wiesbaden per 3-0 e ottenuto la matematica promozione in Bundesliga, festeggiando anche la vittoria del campionato. La rivelazione Rob Friend e Neuville hanno segnato assieme pi\u00f9 di trenta reti, mentre il talento del diciannovenne Marko Marin si \u00e8 definitivamente affermato, attirando l'interesse degli osservatori dei pi\u00f9 prestigiosi club europei. La classe di Paauwe e la qualit\u00e0 di giocatori come Marcel Ndjeng e Sascha R\u00f6sler sono spesso risultati determinanti nel corso di una stagione in cui il Borussia ha dimostrato di essere nettamente superiore alle rivali: maggior numero di vittorie, minor numero di sconfitte, miglior attacco e miglior difesa, miglior squadra in trasferta, imbattuto per 15 gare consecutive nel girone d'andata e per 12 in quello di ritorno, capolista per 26 giornate consecutive, dal 7 ottobre 2007 fino al termine del campionato.\n2008-2009 - Salvezza sofferta.\nIl nuovo percorso in Bundesliga inizi\u00f2 nel peggiore dei modi: una lunga serie di risultati negativi spinse la dirigenza ad esonerare Luhukay e ad affidare nuovamente la squadra all'esperto Hans Meyer, che riusc\u00ec a raggiungere all'ultima giornata una salvezza che solo pochi mesi prima sembrava insperata. Fu anche la stagione della definitiva affermazione del giovane talento Marko Marin, le cui doti attirarono l'attenzione degli osservatori dei pi\u00f9 prestigiosi club europei.\n2009-2010 - Dodicesimo popsto.\nLa stagione 2009-2010 si chiuse con un modesto dodicesimo posto.\nAnni duemiladieci (2010-2020).\n2010-2011 - Salvezza allo spareggio.\nIl campionato successivo, 2010-2011, fu ancora pi\u00f9 sofferto. Dopo aver lungamente stazionato all'ultimo posto in classifica, il Borussia oper\u00f2 una insperata rimonta che la condusse al sedicesimo posto e quindi allo spareggio con terza classificata del campionato di seconda categoria per la permanenza nella Bundesliga, il Bochum. Il M\u00f6nchengladbach, vincendo per 1-0 in casa e pareggiando 1-1 in trasferta, si garant\u00ec il posto nella massima divisione anche per la stagione 2011-2012.\n2011-2012 - La qualificazione alla UEFA Champions League.\nLa stagione successiva risult\u00f2 estremamente fruttuosa per il Borussia. Fin dalla prima partita, vinta 1-0 in trasferta contro il favoritissimo Bayern Monaco (alla gara di ritorno in casa vincer\u00e0 addirittura 3-1), il campionato prese una piega positiva e vide la squadra gareggiare per il primato, per poi chiudere al quarto posto finale in classifica e quindi ai preliminari di Champions League. Si affermarono le stelle di Patrick Herrmann, Juan Arango e in particolare di Marco Reus, giocatore veloce e potente che esord\u00ec in nazionale ed entr\u00f2 nelle mire dei club migliori del continente, tanto da venire acquistato a gennaio 2012 dal Borussia Dortmund per 17,5 milioni di euro, pur rimanendo in prestito al M\u00f6nchengladbach fino al termine della stagione.\n2012-2013 - Ottavo posto.\nDurante la sessione estiva del mercato del 2012, al fine di rimpiazzare Reus, la dirigenza acquist\u00f2 il giovane talento olandese Luuk de Jong dal per 15 milioni. Il Borussia affront\u00f2 la per il passaggio ai gironi di UEFA Champions League e perse in casa per 1-3 all'andata, malgrado l'iniziale vantaggio siglato da Ring. La vittoria a Kiev per 1-2 non bast\u00f2 a guadagnare un posto nel tabellone principale del massimo torneo europeo. In campionato il Borussia concluse il girone d'andata all'ottavo posto, ipotecando una salvezza tranquilla. La squadra tedesca ebbe accesso ai sedicesimi di Europa League piazzandosi seconda nel girone vinto dal , eliminando i francesi dell' e i ciprioti dell'. I sorteggi del 20 dicembre le riservarono ai sedicesimi di finale la , giunta prima nel suo girone. Gli italiani strapparono un pari nella sfida di andata al Borussia Park, fissando il risultato sul 3-3 nei minuti di recupero, poi riuscirono a imporsi a Roma col risultato di 2-0, estromettendo la squadra di Favre dall'Europa League. Nel campionato 2012-2013 il Borussia, pur lottando per un posto utile per la qualificazione alle coppe europee sino all'ultima giornata, non and\u00f2 oltre l'ottavo posto in classifica. I 47 punti finali furono frutto di 12 vittorie, 11 pareggi e 11 sconfitte con 45 gol segnati e 49 subiti.\n2013-2014 - Sesto posto.\nLa stagione 2013-2014 fu un'altra annata positiva: la squadra chiuse al terzo posto il girone di andata in Bundesliga, per poi finire il torneo al sesto posto, con la conseguente qualificazione agli spareggi di Europa League. \n2014-2015 - Terzo posto.\nAncora meglio and\u00f2 l'annata seguente: il terzo posto finale in campionato valse al Gladbach il ritorno in UEFA Champions League, direttamente nella fase a gironi.\n2015-2016 - Quarto posto.\nL'annata 2015-2016 vide dunque il Gladbach tornare a competere nella massima competizione europea per club, dove fu sorteggiato in un complicato girone comprendente , e . Pur chiudendo all'ultimo posto il gruppo, la squadra tedesca ottenne ben cinque punti, pareggiando in casa e in trasferta contro gli italiani e sconfiggendo in casa il Siviglia, futuro vincitore dell'Europa League, per 4-2 in casa. In campionato, dopo un inizio disastroso (cinque sconfitte consecutive), Favre si era dimesso ed era stato rimpiazzato ad interim da Andr\u00e9 Schubert, che riusc\u00ec a risollevare immediatamente le sorti del club con sei vittorie di fila in campionato, per poi portare a dieci i risultati utili consecutivi (otto vittorie e due pareggi). La stagione fu chiusa al quarto posto, che valse la qualificazione ai gironi di UEFA Champions League per la seconda stagione consecutiva.\n2016-2017 - Nono posto.\nNel 2016-2017 il Borussia incontr\u00f2 difficolt\u00e0 nel girone di UEFA Champions League con , e , ma riusc\u00ec a ottenere il terzo posto a spese degli scozzesi e a qualificarsi dunque per i sedicesimi di finale di Europa League. Quattro giorni prima di Natale Schubert si dimise dopo aver subito ben otto sconfitte nelle prime sedici giornate di campionato, con la squadra precipitata al quattordicesimo posto in classifica (malgrado un settembre positivo). Fu rimpiazzato da Dieter Hecking, che esord\u00ec con tre vittorie nelle sue prime quattro partite di campionato. La stagione si chiuse con il nono posto e l'eliminazione ai quarti di finale di Coppa di Germania.\n2017-2018 - Altro nono posto.\nNell'estate del 2017, per assicurarsi il nazionale tedesco e campione del mondo Matthias Ginter, in forza al , il Borussia M\u00f6nchengladbach sbors\u00f2 17 milioni di euro. Chiusa la prima parte di stagione al sesto posto in campionato, la squadra termin\u00f2 il campionato al nono posto. \n2018-2019 - Quinto posto.\nLe spese considerevoli proseguirono nell'estate del 2018, con l'ingaggio, per 23 milioni di euro, dell'attaccante francese Alassane Pl\u00e9a, prelevato dal . Nel primo turno della Coppa di Germania il M\u00f6nchengladbach sconfisse l'BSC Hastedt per 11-1, battendo il proprio primato di vittoria pi\u00f9 larga nel torneo, stabilito al primo turno della Coppa di Germania 1977-1978 con l'8-0 inflitto al Viersen. Il club concluse la Bundesliga 2018-2019 in quinta posizione, piazzamento che valse la qualificazione ai gironi di Europa League. \n2019-2020 - Quarto posto.\nNel 2019-2020 la squadra fu affidata Marco Rose, che concluse la Bundesliga 2019-2020 con un ottimo quarto posto, riuscendo cos\u00ec a riportare il Borussia in UEFA Champions League dopo tre anni. Meno fortunata fu l'avventura in Europa League, dove il M\u00f6nchengladbach nnon super\u00f2 fase a gironi, venendo eliminata come terza classificata del proprio girone."}
{"id": "1858187", "revid": "709565", "url": "https://it.wikipedia.org/wiki?curid=1858187", "title": "Robinson Bign\u00e8", "text": "Robinson Bign\u00e8 (\"Robinson Sucroe\") \u00e8 una serie animata francese.\nQuesta serie animata \u00e8 una versione ironica del classico libro omonimo Robinson Crusoe di Daniel Defoe creata nel 1994 da Claude Robinson.\nDi produzione francese, hanno collaborato alla realizzazione Izard C., France Animation, CINAR, Ravensburger Films, France 2, BBC e Canal+.\nAndata in onda per la prima volta in Francia nel 1994, arriva in Italia tre anni pi\u00f9 tardi (1997) all'interno del programma per ragazzi Bim bum bam.\nLa serie \u00e8 stata replicata pochissime volte dalle reti Mediaset e infatti \u00e8 passata quasi del tutto inosservata in Italia. Risulta praticamente introvabile sul mercato e in Rete se non nella versione originale in francese.\nLa sigla, inclusa in Fivelandia 16, \u00e8 cantata da Cristina D'Avena.\nTrama.\nNew York, 1787.\nL'editore del \"New York Herald\" asseconda il suo giornalista Robinson Bign\u00e8 che sostiene sarebbe stupendo vivere su di un'isola deserta. Indi per cui lo incarica di trasferirsi su \"L'isola del granchio eremita\". Bign\u00e8 dovr\u00e0 scrivere le sue avventure sull'isola e consegnarle ad una barca che il New York Herald invier\u00e0 ogni settimana all'isola. Ma Robinson ben presto scoprir\u00e0 che l'isola non \u00e8 poi cos\u00ec deserta e pericolosa come sembra! Infatti vi abitano gi\u00e0 un popolo dall'indole pacifica, i \"Tuttigiorni\" e due equipaggi dei pirati. Robinson fa amicizia con la trib\u00f9, ed uno di loro, Mercoled\u00ec, accetta di scrivere storie di fantasia, al fine di scoraggiare l'isola ai turisti. Ma un reporter geloso, Uglyston, conosce la verit\u00e0 e cerca di dimostrarla smascherando Robinson.\nEpisodi.\n26 episodi da 24 minuti circa"}
{"id": "1858188", "revid": "287204", "url": "https://it.wikipedia.org/wiki?curid=1858188", "title": "Remedios", "text": ""}
{"id": "1858195", "revid": "72396", "url": "https://it.wikipedia.org/wiki?curid=1858195", "title": "Flash game", "text": ""}
{"id": "1858196", "revid": "179980", "url": "https://it.wikipedia.org/wiki?curid=1858196", "title": "Pablo Javier Bengoechea", "text": ""}
{"id": "1858197", "revid": "287204", "url": "https://it.wikipedia.org/wiki?curid=1858197", "title": "Maurizio Ciampi", "text": "Biografia.\nHa studiato pianoforte con Alexander Hinceff, organo con Fernando Germani, direzione d'orchestra con Gabriele Bellini composizione con Aldo Clementi diplomandosi con il massimo dei voti, e successivamente, dal 1984 al 1897 si \u00e8 perfezionato presso l'Universit\u00e4t Mozarteum di Salisburgo. Ha inoltre studiato presso l'Universit\u00e0 di Catania e l'Universit\u00e0 di Bologna, laureandosi in Storia contemporanea con il massimo dei voti, la lode e la dignit\u00e0 di pubblicazione.\nNel 1990 \u00e8 stato nominato dalla Delegazione Vaticana organista titolare del Santuario della Beata Vergine del Rosario di Pompei. In quel periodo, Maurizio Ciampi ha iniziato la sua carriera musicale come pianista ed organista, distinguendosi in una significativa attivit\u00e0 solistica. La sua registrazione degli \"Etudes\" di J. Demessieux gli ha valso la reputazione di grande virtuoso da parte della critica internazionale. Dal 1990 al 1999 \u00e8 stato direttore artistico del Festival Internazionale di Pompei.\nContemporaneamente si dedica alla direzione d'orchestra. Dal 1995 ha lavorato ininterrottamente come assistente di Gabriele Bellini fino alla scomparsa del maestro, approfondendo soprattutto il repertorio operistico.\nTra i punti salienti dei progetti e dell'attivit\u00e0 artistica e di ricerca di Maurizio Ciampi sono stati la scoperta, il recupero e la registrazione discografica di numerose opere del repertorio del XVIII e XIX secolo. In particolare, si \u00e8 dedicato al repertorio di opere perdute e rare di Vincenzo Bellini, restituendole, in prima mondiale, all'ascolto discografico.\nDal 2000 al 2005, \u00e8 stato direttore artistico e musicale dell'Orchestra della Provincia Regionale di Catania presentando in prima mondiale ed in occasione dell'ultimo concerto dell'Orchestra, proprio l'esecuzione della messa in sol maggiore e in re maggiore di Vincenzo Bellini.\nSuccessivamente viene nominato direttore della \u201cBelcanto Symphony Orchestra\u201d, con la quale registra diversi compact disc. Dal 2010 al 2015, Maurizio Ciampi \u00e8 direttore dell'opera italiana presso il Teatro Bol'\u0161oj di Opera e Balletto \"Alisher Navo\u00ef\" di Tashkent.\nPresso il Conservatorio Santa Cecilia di Roma \u00e8 docente titolare del Biennio superiore di \u201cdirezione del repertorio vocale e sacro\u201d ed all'interno dello stesso corso insegna anche storia e prassi della direzione e filologia musicale. Dal 2016 \u00e8 professore ospite presso il Conservatorio Centrale di Pechino. Tra gli altri incarichi si ricordano: nel 2001 membro della fondazione Bellini, nel 2005, nomina del Ministro dell'Universit\u00e0 e della Ricerca Scientifica, a presidente della Commissione Nazionale per il reclutamento del corpo docente presso i conservatori di musica statali. Dal 2008 fino al 2016 direttore dell'Istituto musicale di Caltagirone, docente presso l'Universit\u00e0 degli Studi di Catania nel 2011, direttore artistico del festival internazionale Bellini Eventi dal 2013 al 2016 e dal 2014 al 2017 Direttore dell'accademia di alto perfezionamento \"Athenaeum\" di Londra."}
{"id": "1858201", "revid": "125372345", "url": "https://it.wikipedia.org/wiki?curid=1858201", "title": "Castiglione di Ravenna", "text": "Castiglione di Ravenna (\"Cas-ci\u00f3n ad Rav\u00e9na\" in romagnolo) \u00e8 una frazione di Ravenna nell'omonima provincia, in Emilia-Romagna.\nGeografia fisica.\nCostituisce, con Castiglione di Cervia (\"Cas-ci\u00f2n ad Z\u00ecria\" in romagnolo), un unico agglomerato urbano, diviso in due dal fiume Savio; amministrativamente ciascuna delle due aree appartiene al rispettivo distinto comune. La frazione si trova lungo la riva sinistra del fiume, in pianura, a dal mare Adriatico; sulla riva destra si estende Castiglione di Cervia. I due centri, uniti da due ponti, condividono strutture e servizi, tra cui il complesso scolastico e la parrocchia.\nStoria.\nIl nome deriva da un castello (castrum), probabilmente un piccolo apparato fortificato o case raccordate da muri, appartenente al vescovo di Ravenna, collocato nel territorio di Castiglione di Cervia. L\u2019unico atto che ne documenta l\u2019esistenza \u00e8 del 1136, poi il declino del potere arcivescovile ne ha causato una progressiva incuria e deterioramento sino al completo disfacimento. \nLe fonti pi\u00f9 antiche che documentano l'abitato risalgono al 1108, quando il territorio era in buona parte coperto dai boschi e circondato da estese paludi. La \"Curte Castrileonis\" nacque come comunit\u00e0 unica, e ne era elemento centrale anche la cappella di San Giovanni, situata nel territorio di Castiglione di Ravenna. Come per il castello, anche della cappella non si conoscono n\u00e9 l\u2019aspetto, n\u00e9 l\u2019ubicazione. \nNel secolo successivo, grazie a nuovi metodi di coltivazione, vennero operate bonifiche per incrementare l\u2019agricoltura e rispondere alle necessit\u00e0 alimentari della popolazione in aumento. Ne furono promotori i maggiori proprietari fondiari, cio\u00e8 gli enti ecclesiastici e poi sempre pi\u00f9 le famiglie aristocratiche \nNel 1351 la chiesa di Castiglione da cappella diventa parrocchia, e viene intitolata a San Pantaleone.\nL'abitato, suddiviso in due ville (Castiglione di Ravenna e Castiglione di Cervia), viene descritto nel 1371.\nLa famiglia aristocratica proprietaria terriera della zona era la quella ravennate degli Onesti. Nel 1370 i Da Polenta divennero a loro volta proprietari fino alla occupazione da parte della Repubblica di Venezia nel 1441. Una parte delle propriet\u00e0 castiglionesi furono cedute dai nuovi dominatori alla famiglia Grossi per i servigi militari ricevuti (Palazzo Grossi venne terminato nel 1565). \nMonumenti e luoghi d'interesse.\nAree naturali.\nI paesi sono attraversati dalla Ciclovia del Savio, percorso ciclonaturalistico di che segue il letto del fiume Savio a partire da Cesena fino al mare da dove poi ci ricollega ai percorsi in pineta del Parco del delta del Po (Cervia - Milano Marittima - Pinarella).\nInfrastrutture e trasporti.\nCastiglione di Ravenna sorge sulla Strada statale 254 di Cervia che la collega con Cervia e Forl\u00ec."}
{"id": "1858206", "revid": "125753881", "url": "https://it.wikipedia.org/wiki?curid=1858206", "title": "Municipio (metropolitana di Napoli)", "text": "Municipio - Porto di Napoli, anche semplicemente nota come Municipio \u00e8 una stazione della linea 1 (in servizio) e della linea 6 (in costruzione) della metropolitana di Napoli, ubicata nel quartiere San Ferdinando.\nDescrizione.\nLa stazione di Municipio, progettata dagli architetti \u00c0lvaro Siza ed Eduardo Souto de Moura, serve le zone di piazza del Plebiscito, quartieri Spagnoli e Beverello, con gli imbarchi turistici principali del porto di Napoli.\nNel progetto originario dell'intera linea metropolitana questa stazione non era nemmeno prevista, ma fu poi ideata a seguito della modifica del tracciato allo scopo di creare in piazza Municipio l'interscambio con la stazione terminale della linea 6.\nIl complesso ferroviario sorge parallelo al lato del Castel Nuovo, tra la torre San Giorgio e la torre Beverello, nonch\u00e9 dinanzi allo storico teatro Mercadante. La costruzione della stazione \u00e8 stata rallentata dai numerosi ritrovamenti di reperti archeologici.\nLe uscite previste al completamento dell'intera opera sono cinque: via Medina, via Depretis, Piazza Municipio (una presso i giardini antistanti palazzo San Giacomo, l'altra presso l'area archeologica), stazione Marittima (tramite sottopasso).\nAttualmente sono in funzione l'uscita di Via Medina, corredata anche di un ascensore, che porta al mezzanino della Linea 1 in prossimit\u00e0 delle scale di accesso alle discenderie per i binari, l'uscita di palazzo San Giacomo e l'uscita di Via Depretis.\nIl cantiere, inaugurato nel 2000, ha subito ben 27 modifiche progettuali a causa dei numerosi ritrovamenti archeologici di rilevante importanza. Il progetto finale prevede la valorizzazione e la conservazione di una parte delle strutture antiche ritrovate durante gli scavi archeologici, strutture che, al completamento dell'opera, saranno parte integrante della stazione attraverso un'attenta opera di restauro.\nL'eccezionalit\u00e0 e la quantit\u00e0 di reperti rinvenuti, tra cui anche cinque navi di epoca romana, hanno fatto s\u00ec che venisse definita stazione \"archeologica\", assieme alla futura stazione Duomo, sempre della linea 1.\nAll'interno della stazione, nel corridoio di collegamento tra i pozzi di stazione e l'uscita in direzione della stazione marittima, verr\u00e0 allestita un'area museale permanente con parte dei ritrovamenti archeologici rinvenuti a Piazza Municipio.\nParte dei reperti rinvenuti durante gli scavi sono oggi esposti presso il corridoio museale ubicato all'interno della stazione Museo della linea 1 della metropolitana di Napoli.\nL'inaugurazione formale della stazione, relativamente alla sola Linea 1, inizialmente fissata per il 16 maggio 2015, \u00e8 stata annullata e posticipata al 23 maggio 2015 a seguito del lutto cittadino proclamato dal sindaco di Napoli Luigi De Magistris per le 4 vittime uccise a Secondigliano il 15 maggio 2015. Il 2 giugno dello stesso anno, la stazione ha aperto al servizio viaggiatori, ed \u00e8, in ordine cronologico, la diciottesima stazione ad entrare in servizio per la Linea 1.\nNel giorno dell'apertura della stazione al pubblico, in occasione della Festa della Repubblica, \u00e8 stata scoperta, all'interno della stazione, una lapide in memoria di Salvatore Renna, operaio deceduto il 20 settembre 2014 cadendo da un'impalcatura all'interno dell'allora area di cantiere.\nIl 21 luglio 2017 \u00e8 stata inaugurata l'uscita antistante palazzo San Giacomo e contestualmente \u00e8 stato abbattuto l'ultimo diaframma della seconda galleria di raccordo che mette in comunicazione la futura stazione della linea 6 con il resto della linea.\nIl 22 dicembre 2018 \u00e8 stata inaugurata l'uscita presso Via Depretis, dando cos\u00ec la predisposizione allo smantellamento dell'uscita realizzata provvisoriamente al centro della piazza nel 2015.\nNel 2024 la stazione diventer\u00e0 un nodo di scambio con la linea 6.\nServizi.\nLa stazione dispone di:\nInterscambi.\n\u00c8 inoltre in fase di realizzazione l'interscambio tra la linea 1 e la linea 6 a Piazza Municipio."}
{"id": "1858207", "revid": "122318038", "url": "https://it.wikipedia.org/wiki?curid=1858207", "title": "Al D'Amato", "text": "Biografia.\nRepubblicano, \u00e8 stato senatore degli Stati Uniti dal 1981 al 1999. Dopo la sconfitta alle elezioni del 1998, in cui venne superato dal democratico Chuck Schumer, non si \u00e8 pi\u00f9 candidato.\nIl 18 maggio 1989, insieme al collega Jesse Helms, tenne un discorso al Senato in cui accus\u00f2 l'opera \"Piss Christ\" di volgarit\u00e0 e blasfemia.\nD'Amato ha realizzato un cameo interpretando se stesso nel film \"L'avvocato del diavolo\" (1997) e nella serie tv \"Spin City\".\nIl 12 giugno 2007 fece endorsement a favore del collega Fred Thompson per la nomina a candidato repubblicano nelle primarie per le presidenziali 2008. Spiegando le ragioni della sua scelta defin\u00ec Thompson \"un vero conservatore\". Dopo la brutta figura di Thompson del 22 gennaio 2008, D'Amato cominci\u00f2 a sostenere John McCain.\nD'Amato \u00e8 presidente della Poker Players Alliance (PPA), un'organizzazione nonprofit che ha lo scopo di proteggere i diritti dei giocatori di poker (tra cui quello di pagare on line) negli USA."}
{"id": "1858209", "revid": "93556", "url": "https://it.wikipedia.org/wiki?curid=1858209", "title": "Space Goofs - Vicini, troppo vicini!", "text": "Space Goofs - Vicini, troppo vicini! \u00e8 una serie televisiva animata prodotta dallo studio francese Gaumont Multimedia e Xilam per un totale di 108 puntate, della durata di 10 minuti ciascuna. In Italia le puntate sono state trasmesse a coppie, per un totale di 54 episodi, da 20 minuti ciascuna. La prima stagione venne trasmessa su Italia 1, da sabato 7 agosto 1999 con 27 episodi, mentre la seconda stagione \u00e8 andata in onda sempre su Italia 1 da domenica 20 aprile 2008 con i restanti 27 episodi. Dal 17 giugno 2014 la serie \u00e8 tornata in onda sul canale K2 con un nuovo doppiaggio, precedentemente uscito in VHS nel 2004, nel quale i personaggi mantengono i loro nomi originali. La seconda stagione \u00e8 stata replicata sempre su K2 dal 18 agosto 2014 con il primo doppiaggio italiano.\nLa sigla originale \u00e8 il brano \"Monster Men\" di Iggy Pop, mentre la sigla italiana, con testo di Alessandra Valeri Manera e musica di Silvio Amato, \u00e8 cantata da Cristina D'Avena.\nTrama.\nCinque alieni simpatici e pasticcioni, Vulcano, Panzerotto, Stereo, Acciugo Paciugo e Squizzo, sono naufragati sulla Terra e vivono in una casa isolata, in completo anonimato. Quasi sempre degli umani cercano di impossessarsi della loro abitazione: arrivano come nuovi inquilini. Gli alieni allora usano il \"trasformatutto\" (SMTV) per modificare il loro aspetto e per confondersi con gli esseri umani.\nVogliono inoltre trovare un modo per tornare a casa sul pianeta \"Zigma B,\" ma non ci riescono mai. Per togliersi dai guai, devono affrontare molte prove. La storia continua negli episodi della seconda stagione, dove tuttavia sono presenti solo Squizzo, Panzerotto, Paciugo ed il capo Vulcano, mentre Stereo scompare perch\u00e9 \u00e8 l'unico ad essere riuscito a tornare a casa su Zigma B e ritorna solo negli episodi \"Una squadra di alieni\" e \"UFO\".\nNonostante i numerosi sforzi, il gruppo di alieni non riuscir\u00e0 mai a lasciare la Terra.\nDoppiaggio.\nLa serie ebbe due doppiaggi: il primo fu realizzato a Milano, mentre il secondo a Roma. La seconda stagione viene replicata da K2 con il primo doppiaggio.\nNella versione originale in francese tutti i personaggi hanno cambiato doppiatore dalla prima alla seconda stagione, ad eccezione di Panzerotto.\nEdizioni home video.\nIn Italia la serie \u00e8 uscita dal 2004 anche in VHS, distribuita dalla Mondo Home Entertainment.\nAltri media.\nDalla serie \u00e8 stata tratta una collana a fumetti, un videogioco d'azione intitolato \"Stupid Invaders\" (pubblicato su Microsoft Windows, Mac OS e Sega Dreamcast) uscito in Francia nel 2000 mentre negli stati Uniti d'America nel 2001 e un'applicazione su Facebook pubblicata dalla Xilam nel 2012 con il nome di \"Space Goofs: Panique au Grenier \"."}
{"id": "1858210", "revid": "1573940", "url": "https://it.wikipedia.org/wiki?curid=1858210", "title": "Scuola Liu di Baguazhang", "text": "La Scuola Liu di Baguazhang (Liupai Baguazhang, \u5218\u6d3e\u516b\u5366\u638c) \u00e8 un ramo dello stile di arti marziali cinesi Baguazhang creato da Liu Baozhen.\nContenuti.\nLa Scuola Liu si compone di svariati esercizi.\nAlcuni appresi da Dong Haichuan:\nIl \"Baguazhang\" appartiene con il Jiugongzhang al metodo dei palmi della Scuola Liu.\nJian dui jian (\u5251\u5bf9\u5251), Dao dui dao (\u5200\u5bf9\u5200), Qiang dui qiang (\u67aa\u5bf9\u67aa), Dao dui qiang (\u5200\u5bf9\u67aa), Gou dui qiang (\u94a9\u5bf9\u67aa), ecc.\nCollegamenti esterni.\n "}
{"id": "1858211", "revid": "173469", "url": "https://it.wikipedia.org/wiki?curid=1858211", "title": "Maria Beatrice d'Este Cybo-Malaspina", "text": ""}
{"id": "1858212", "revid": "74801", "url": "https://it.wikipedia.org/wiki?curid=1858212", "title": "Emma Curtis Hopkins", "text": " La Hopkins \u00e8 stata soprannominata \"la maestra dei maestri\", a causa dell'elevato numero di suoi discepoli che hanno poi fondato a loro volta movimenti e chiese o sono diventati figure di spicco all'interno del movimento del New Thought.\nBiografia.\nJosephine Emma Curtis nasce nel 1849 a Killingly (Connecticut). Nel 1874 sposa George Irving Hopkins. Nel 1875 ha un figlio, John Carver, che muore a soli 30 anni nel 1905.\nInsegnamenti.\nLa Hopkins era inizialmente una discepola della Chiesa scientista di Mary Baker Eddy, la quale proclamava di aver trovato nella Bibbia una scienza che starebbe alla base delle guarigioni miracolose operate da Ges\u00f9 Cristo e che tutti potrebbero mettere in pratica.\nAvrebbe in seguito abbandonato la Chiesa scientista per sviluppare indipendentemente la propria forma pi\u00f9 eclettica di idealismo, che sarebbe divenuta nota in seguito con il nome di New Thought, e che comprendeva un largo numero di influenze, dallo gnosticismo alla teosofia passando per alcuni insegnamenti orientali.\nA differenza della Eddy, la quale vedeva Dio come padre e madre al tempo stesso, la Hopkins si concentr\u00f2 sul concetto di trinit\u00e0, vista come tre aspetti del divino ciascuno dei quali avrebbe giocato un ruolo fondamentale in diverse epoche storiche: Dio il padre, Dio il figlio e Dio la madre (lo Spirito Santo).\nLa Hopkins riteneva (come del resto la Eddy, anche se non cos\u00ec esplicitamente) che la guarigione spirituale corrispondesse alla seconda venuta di Cristo sulla terra. La Hopkins vedeva anche nell'avanzamento sociale delle donne un segnale dell'inizio di una nuova epoca storica, quella dello Spirito Santo, o Dio madre, in cui l'aspetto femminile di Dio riceveva riconoscimento, affermazione peraltro ripresa inizialmente dalla Teologia mistica inglese e anglicana di Giuliana di Norwich \u00ab com'\u00e8 vero che Dio \u00e8 nostro Padre, cos\u00ec \u00e8 vero che Dio \u00e8 nostra Madre.\u00bb (\"Rivelazioni\", cap. 59) e, successivamente, anche da Mary Baker Eddy ed il Cristianesimo scientista.\nUn'espressione molto nota e decisamente rivoluzionaria e femminista per la sua epoca.\nSebbene talvolta si veda in Phineas Quimby il fondatore del New Thought, in realt\u00e0 egli mor\u00ec nel 1866 mentre il New Thought non divenne un movimento organizzato fino a quando nel 1886-88 la Hopkins ne mise insieme le fila e lo organizz\u00f2 a livello nazionale a partire dalla sede centrale di Chicago.\nLa Hopkins ha lasciato una vasta produzione scritta e fu un'apprezzata conferenziera rinomata per il suo carisma. Tra i suoi allievi si possono ricordare Malinda Cramer e Nona L. Brooks, fondatrici della Chiesa di Scienza Divina, i coniugi Fillmore, fondatori della Unity Church, Harriet Emilie Cady, autrice del testo fondamentale di Unity (\"Lessons in truth\") ed Ernest Holmes, fondatore della Chiesa di Scienza religiosa."}
{"id": "1858214", "revid": "62004", "url": "https://it.wikipedia.org/wiki?curid=1858214", "title": "Campionato francese maschile di pallacanestro", "text": ""}
{"id": "1858218", "revid": "1566286", "url": "https://it.wikipedia.org/wiki?curid=1858218", "title": "Victoria Pratt", "text": "I suoi ruoli televisivi includono telefilm come \"Mutant X\", mentre al cinema ha recitato in \"Cacciatori di zombi\".\nCarriera.\nPratt si \u00e8 laureata in scienze umane alla York University di Toronto e ha poi lavorato in alcuni laboratori, testando gli atleti dei Toronto Maple Leafs, Winnipeg Jets e San Jose Sharks. Le \u00e8 stata offerta anche una borsa di studio per diventare fisioterapista ma ha rifiutato. \u00c8 anche coautrice di alcuni libri sul fitness ed ha allenato le future Divas della World Wrestling Entertainment Torrie Wilson e Trish Stratus.\nRobert Kennedy, publisher di \"MuscleMag\", l'ha convinta a diventare una attrice. Ha iniziato a recitare in alcune serie televisive come \"Once a Thief\", \"Cleopatra 2525\" e \"Mutant X\".\nNel 2006, ha avuto un ruolo importante nella serie \"Day Break\". Ma dei tredici episodi prodotti, soltanto i primi sei sono andati in onda, prima che il telefilm venisse cancellato."}
{"id": "1858220", "revid": "110157", "url": "https://it.wikipedia.org/wiki?curid=1858220", "title": "Ufficio immaginazione", "text": "Ufficio immaginazione \u00e8 il primo EP del rapper italiano Ghemon, pubblicato il 26 giugno 2006 dalla Soulville Free Rec..\nCome riportato sul retro della copertina, \"Ufficio immaginazione\" \u00e8 dedicato a Hugo, un amico di Ghemon defunto pochi giorni prima dell'uscita dell'EP.\nDescrizione.\nL'EP \u00e8 composto da sei tracce. Nel file sono presenti la copertina anteriore e quella posteriore, cinque foto raffiguranti Ghemon e i sei brani che compongono l'opera.\nI testi, molto forbiti e ricercati, illustrano i pensieri e la visione del mondo dell'artista che spesso tratta temi sociali avvicinandosi al conscious hip hop e distinguendosi con una certa originalit\u00e0 dal resto dei rapper italiani. Le produzioni dei brani sono state affidate a sei produttori diversi, tra i quali spiccano nomi abbastanza conosciuti come quelli di Mr. Phil e Stokka. Il disco \u00e8 caratterizzato da un'impronta musicale tipicamente soul, che si pu\u00f2 riscontrare in diversi brani, dovuta soprattutto all'influenza del collettivo Soulville."}
{"id": "1858222", "revid": "116643", "url": "https://it.wikipedia.org/wiki?curid=1858222", "title": "Terapia immunosoppressiva", "text": ""}
{"id": "1858223", "revid": "4058", "url": "https://it.wikipedia.org/wiki?curid=1858223", "title": "Colla di Sanremo", "text": ""}
{"id": "1858224", "revid": "287204", "url": "https://it.wikipedia.org/wiki?curid=1858224", "title": "Domenico Porzio", "text": "Biografia.\nNato a Taranto da famiglia napoletana, consegu\u00ec poi a Milano la laurea in Medicina. Si dedic\u00f2 successivamente all'attivit\u00e0 di giornalista e scrittore, collaborando con svariate riviste, tra cui \"Oggi\", \"Epoca\" e \"Panorama\".\nFu anche critico letterario e d'arte, alternando l'attivit\u00e0 di scrittore e giornalista con il lavoro editoriale presso Arnoldo Mondadori Editore e Rizzoli, contribuendo a far conoscere numerosi scrittori italiani e stranieri. Fond\u00f2 la casa editrice \"Edizioni di Uomo\", insieme a Oreste Del Buono e Marco Valsecchi.\nStudioso e traduttore di Jorge Luis Borges, ne cur\u00f2 l'edizione italiana delle opere nella collana de \"I Meridiani\". Scrisse, oltre a un saggio monografico sullo scrittore argentino, diverse opere, tra cui \"Elogio della libert\u00e0\", \"Incontri e scontri col Cristo\", \"La provocazione\", \"Chiamatelo Cristoforo Colombo\", \"Vangelo secondo Borges\", \"Conoscere Picasso\", \"Con Montale a Stoccolma\" e le conversazioni con Leonardo Sciascia, \"Fuoco dell'anima\", edite postume nel 1992.\nSi spegne improvvisamente a Ferragosto 1990, a Cortina d'Ampezzo."}
{"id": "1858225", "revid": "486946", "url": "https://it.wikipedia.org/wiki?curid=1858225", "title": "Luigi Giovanni Maria di Borbone di Penthi\u00e8vre", "text": ""}
{"id": "1858233", "revid": "767487", "url": "https://it.wikipedia.org/wiki?curid=1858233", "title": "Palhinha", "text": "Carriera.\nClub.\nStella del San Paolo nei primi anni novanta, ha segnato uno dei gol della vittoriosa Coppa Intercontinentale 1993 contro il . La sua carriera si \u00e8 svolta prevalentemente in Brasile. Nel 1997 ha tentato la carriera europea, con gli spagnoli del Maiorca, ma dopo sole 9 presenze \u00e8 tornato in patria, non riuscendo a trovare spazio nel calcio europeo. Ha militato anche in squadre peruviane quali l'Alianza Lima e lo Sporting Cristal, e a fine carriera ha anche tentato la fortuna negli Emirati Arabi Uniti, con i Khaimah Sports, scelta tipica dei giocatori alla fine del percorso calcistico. Si \u00e8 ritirato nel 2006 nella piccolissima societ\u00e0 del Guarulhos.\nNazionale.\nA livello di nazionale il punto pi\u00f9 alto di Palhinha \u00e8 stata la Copa Am\u00e9rica 1993, dove ha segnato 3 gol, uno contro il e due contro il ."}
{"id": "1858241", "revid": "124543570", "url": "https://it.wikipedia.org/wiki?curid=1858241", "title": "Confederazione Unitaria di Base", "text": "La Confederazione Unitaria di Base (CUB) \u00e8 una confederazione sindacale di base operante in Italia. \u00c8 stata rappresentata fino al 2017 nel Consiglio nazionale dell'economia e del lavoro (CNEL), i cui componenti sono designati dalla Presidenza del Consiglio dei ministri prendendo a base la rappresentativit\u00e0.\nStoria.\nLe prime esperienze organizzate risalgono alla met\u00e0 degli anni settanta, quando con la cosiddetta \"svolta dell'EUR\" i sindacati confederali (CGIL-CISL-UIL) sanciscono la chiusura dei consigli di fabbrica che erano, a tutti gli effetti, espressione della volont\u00e0 dei lavoratori. A partire da quella svolta nella pratica sindacale si sviluppano progressivamente percorsi di sindacalismo di base in molti luoghi di lavoro pubblici e privati. Particolarmente significativa per la costituzione della CUB sar\u00e0 l'azione sindacale svolta da un gruppo molto consistente di ex aderenti alla FIM - Lombardia, tra cui Piergiorgio Tiboni, che rappresenteranno il motore e il catalizzatore dell'azione sindacale di moltissimi gruppi sindacali di base presenti nell'industria, nei servizi e nel pubblico impiego. Questo gruppo si era formato sotto la guida di Pierre Carniti, futuro leader cattolico-socialista della CISL.\nNel tempo si costituiranno diverse federazioni sindacali di categoria che, il 22 gennaio 1992, si uniranno per costituire la Confederazione unitaria di base. A quel percorso aderisce anche la Federazione delle rappresentanze sindacali di base che mantiene per\u00f2 la propria struttura organizzativa.\nLa CUB si caratterizza per essere completamente autonoma, fin dall'inizio, da padronato, governi, partiti, istituzioni e \"lobby\" ed esprime la propria iniziativa in modo partecipato e democratico, affinch\u00e9 siano sempre i lavoratori a decidere sulle questioni che li riguardano direttamente. Il tratto peculiare dell'identit\u00e0 dell'organizzazione \u00e8 la pratica del conflitto e il rifiuto della concertazione. A tale proposito va rilevato che la CUB \u00e8 l'unica confederazione maggiormente rappresentativa a non aver sottoscritto il Patto di Luglio 1993, e che da allora \u00e8 sistematicamente esclusa da ogni confronto negoziale generale.\nIn pochi anni l'organizzazione diviene la quarta confederazione sindacale del Paese; nel 2000 ottiene un posto nel CNEL, che mantiene fino al 2017 e si espande in tutte le categorie. In particolare si diffonde tra i metalmeccanici, nei trasporti, nei chimici, nel commercio e tra i pensionati, giungendo nel giugno 2005 a contare circa 600.000 iscritti oltre a 106.000 pensionati.\nLa confederazione si finanzia esclusivamente col contributo versato dai lavoratori iscritti e con sottoscrizioni effettuate in occasione d'iniziative o di utilizzo dei servizi. Da alcuni anni ha attivato, il \"CAF di base\", che attualmente opera con proprie strutture in ogni provincia Italiana. La CUB dispone di sedi diffuse sull'intero territorio nazionale.\nNel 2009 la componente RdB, Federazione delle rappresentanze sindacali di base, ha avviato un percorso di scissione, terminato nel 2010 con la fuoriuscita di RdB dalla CUB e con la costituzione di una nuova confederazione sindacale denominata Unione Sindacale di Base (USB).\n La confederazione \u00e8 composta dai seguenti sindacati di base: ALLCA (chimici, energia, farmaceutici, plastica, gomma), CobasPT-CUB (postali), CUB-Edili (marmo, legno, lapidei, edili), CUB-Immigrazione (immigrati), CUB-Informazione (media, cartiere), CUB-Pensionati (pensionati di tutte le categorie), CUB-Sanit\u00e0, CUB-Scuola Universit\u00e0 e Ricerca, CUB-Tessili, CUB-Trasporti (aeroportuali, appalti, gomma), FLAICA Uniti (commercio, industria alimentare, igiene urbana, pulizie, servizi), FLMUniti (metalmeccanici, telefonici, energia), FLTUniti (trasporti ferroviari); CUB-Pubblico impiego, CUB-SALLCA (credito e assicurazioni), Unione inquilini (casa e territorio).\nNel febbraio 2011 la CUB ha partecipato alla costituzione della Rete dei sindacati europei alternativi e di base cui aderiscono anche: USI (Italia), SISA (Italia), Solidaires (Francia), CGT (Spagna), Confederacion Intersindical (Spagna), IAC (Catalogna), SUD Canton de Vaud (Svizzera), FAU Berlin (Germania), TIE (Germania)."}
{"id": "1858250", "revid": "125983952", "url": "https://it.wikipedia.org/wiki?curid=1858250", "title": "Gianfrancesco Gonzaga (1446-1496)", "text": "Biografia.\nEra figlio secondogenito del marchese di Mantova Ludovico II Gonzaga e di Barbara di Brandeburgo e fu il primo conte di Sabbioneta, dal 1479 al 1496, dando origine al ramo dei \"Gonzaga di Sabbioneta\".\nNel 1478, con la morte di Ludovico, il territorio dei Gonzaga posto tra il Po e il fiume Oglio, costituito dai possedimenti di Gazzuolo, Rivarolo Fuori, Bozzolo, San Martino, Commessaggio, Sabbioneta, Isola Dovarese e Dosolo, vennero ereditati dai figli Francesco e Gianfrancesco. Nel 1483, alla morte del fratello cardinale, divenne unico signore dei territori ereditati aggiungendo agli stessi la contea di Rodigo.\nAcquis\u00ec inoltre la facolt\u00e0 di trasmettere il titolo ai propri discendenti.\nGianfrancesco scelse Gazzuolo come sede della corte; infatti la cittadina fu fortificata, abbellita e trasformata in una Signoria che divenne marchesato nel 1565.\nMor\u00ec nel 1496 e, come da testamento, i suoi beni vennero divisi tre anni dopo tra i figli maschi: a Ludovico e Pirro toccarono Sabbioneta, Gazzuolo, Belforte, Commessaggio, Dosolo, Pomponesco, Correggioverde e la contea di Rodigo; a Federico a Gianfrancesco toccarono Bozzolo, Rivarolo, San Martino dall'Argine e Isola Dovarese.\nDiscendenza.\nNel 1479 spos\u00f2 Antonia del Balzo, figlia di Pirro del Balzo, duca d'Andria e principe di Altamura. Dal matrimonio nacquero undici figli legittimi:\nEbbe poi due figli naturali: Febo, condottiero, e Antonia, monaca nel monastero delle Serve di Maria a Mantova."}
{"id": "1858251", "revid": "189949", "url": "https://it.wikipedia.org/wiki?curid=1858251", "title": "L'Ultimo Uomo", "text": ""}
{"id": "1858254", "revid": "124388486", "url": "https://it.wikipedia.org/wiki?curid=1858254", "title": "Vincenzo Errante (germanista)", "text": "Biografia.\nNacque dal palermitano Celidonio Errante, dei Baroni della Vanella, funzionario ministeriale di nobile famiglia di Polizzi Generosa (PA), e da Maria Rosmini, di origine trentina e parente del filosofo Antonio Rosmini; il bisnonno Celidonio Errante aveva pubblicato e tradotto alcuni \"Frammenti\" di Dicearco da Messina, mentre il nonno Vincenzo, patriota e poi senatore del Regno d'Italia, aveva scritto poesie e una \"Storia dell'Impero osmano da Osman alla pace di Carlowitz \".\nGi\u00e0 nel 1908, appena terminato il liceo, Vincenzo Errante aveva pubblicato il saggio \"Giovanni Meli e i suoi tempi\", sul poeta siciliano del Settecento, e iniziato un romanzo in stile dannunziano, \"La colomba nel turbine\", che lasci\u00f2 inedito. Iscritto alla Facolt\u00e0 di lettere dell'Universit\u00e0 di Roma, nel 1911 pass\u00f2 a quella di Padova, dove fu allievo di Vittorio Rossi: in quell'anno pubblic\u00f2 \"Il discorso di Ippolito Nievo\", la relazione d'una conferenza tenuta a Vicenza sulla sua scoperta di due tragedie inedite del Nievo, \"I Capuani\" e lo \"Spartaco\", da lui poi pubblicate qualche anno dopo. \nMentre frequentava le lezioni di lingua e letteratura greca di Ettore Romagnoli, studiava anche il tedesco, ma si laure\u00f2 nel 1912 con una tesi di argomento storico, pubblicata nel 1915 con il titolo \"Forse che s\u00ec, forse che no. La terza spedizione del duca Vincenzo Gonzaga in Ungheria alla guerra contro il Turco (1601), studiata su documenti inediti\"; il suo interesse per la letteratura tedesca si manifest\u00f2 nelle conferenze di Vicenza del 1913 e 1914 sul saggio \"Il romanticismo in Germania\" e sui \"Saggi di versione metrica dalle elegie di Wolfgang Goethe e Friedrich Schiller\", pubblicati successivamente.\nNel 1915 fu chiamato a combattere nella Prima guerra mondiale, ottenendo il grado di capitano di complemento d'artiglieria e guadagnandosi nel novembre 1918 una croce al merito di guerra, tramutata nel 1922 in medaglia di bronzo al valor militare.\nRisalgono a questo periodo la traduzione del \"Faust\" di Lenau e delle poesie del \"Mare del Nord\" di Heine, pubblicate nel primo dopoguerra; scopo dichiarato del traduttore \u00e8 presentare ai moderni lettori le opere del passato \u00absotto una specie che rechi, dell'epoca, il suggello spirituale e formale\u00bb, essendo ogni opera di poesia \u00abuna entit\u00e0 che nel susseguirsi delle generazioni passa per una serie di successive metamorfosi\u00bb.\nNel 1922 vinse il concorso per la cattedra di letteratura tedesca all'Universit\u00e0 di Pavia, e vi tenne la prolusione inaugurale su Goethe, interpretato alla luce del superuomo di Nietzsche. Nel 1925 si trasfer\u00ec a Milano, dove ricopr\u00ec diversi incarichi: fu direttore della casa editrice Unitas, condirettore della Mondadori e membro del comitato direttivo della \u00abRivista d'Italia\u00bb; i suoi interessi si concentrarono sulla poesia di Rilke, con traduzioni e il saggio \"Rilke. Storia di un'anima e di una poesia\", del 1930. \nNel 1925 ricevette il titolo di cavaliere dell'Ordine dei Santi Maurizio e Lazzaro.\nNel 1932 succedette nella cattedra di letteratura tedesca dell'Universit\u00e0 degli Studi di Milano al Borgese, che aveva lasciato l'Italia per gli Stati Uniti in segno di protesta contro il regime.\nNel 1928 cominci\u00f2 la collaborazione con la casa editrice UTET di Torino, per la quale progett\u00f2, insieme a Fernando Palazzi, alcune grandi e diffusissime opere, tra le quali la collana per ragazzi \"La scala d'oro\", l\"'Enciclopedia della famiglia\" e \"Il tesoro del ragazzo italiano\".\nA questi anni risalgono altre traduzioni di autori tedeschi, da H\u00f6lderlin a Hofmannsthal, dal \"Tristano e Isotta\" di Wagner al \"Faust\" di Goethe, passando per due monografie sullo stesso Goethe e sul Lenau, oltre a un'antologia per le scuole secondarie e alla direzione di un'enciclopedia per ragazzi.\nAlla fine della Seconda guerra mondiale fu sottoposto a inchiesta dalla Commissione di epurazione dei professori fascisti e prefer\u00ec lasciare l'insegnamento. Si avvicin\u00f2 all'opera di Shakespeare, del quale tradusse le tragedie pi\u00f9 popolari e, con l'allievo Emilio Mariano, prepar\u00f2 \"Orfeo\", un'antologia di traduzioni.\nNel 1948 spos\u00f2 l'attrice di teatro Mary Martello. Mor\u00ec nel 1951 a Riva del Garda, dove aveva stabilito la propria residenza dal 1940, ed \u00e8 sepolto a Torbole, all'esterno della chiesa di Sant'Andrea, in un punto panoramico sul Garda che egli amava frequentare negli ultimi anni di vita.\nFu definito da Valentino Bompiani un \u00abbarone siciliano traduttore di Goethe in versi dannunziani\u00bb. "}
{"id": "1858264", "revid": "1494169", "url": "https://it.wikipedia.org/wiki?curid=1858264", "title": "Monte San Giovanni", "text": ""}
{"id": "1858267", "revid": "767487", "url": "https://it.wikipedia.org/wiki?curid=1858267", "title": "Requieniidae", "text": "Requieniidae \u00e8 una famiglia di molluschi bivalvi.\nDescrizione.\nLa conchiglia delle rudiste \u00e8 composta da due valve con una cerniera eterodonte modificata. Le Requieniidae si fissavano al substrato con la valva sinistra nella quale troviamo un dente e due fossette, quindi nella valva destra si trovano due denti e una fossetta. Entrambe le valve sono avvolte. Sulla parete esterna sono caratteristiche le bande radiali.\nHanno una distribuzione stratigrafica molto ampia: si sviluppano nel Primo Cretacico (era Mesozoica) per poi estinguersi nel Paleocene (era Cenozoica).\nIl momento di massima diversificazione del taxa \u00e8 stato il Medio Cretacico."}
{"id": "1858268", "revid": "201394", "url": "https://it.wikipedia.org/wiki?curid=1858268", "title": "Dentro (La Bottega dell'Arte)", "text": "Dentro \u00e8 il secondo disco del complesso musicale romano La Bottega dell'Arte pubblicato nel 1977, a due anni di distanza dal fortunato album d'esordio, intitolato semplicemente \"La Bottega dell'Arte\". L'album \u00e8 stato registrato e mixato da Franco Finetti presso gli studi \"Quattro 1\" di Roma da gennaio a marzo 1977.\nL'album.\nL'uscita del disco viene anticipata dal singolo \"Che dolce lei\", che ottiene successo in termini di vendite, riuscendo a bissare le precedenti uscite su 45 giri del complesso. Si tratta di un brano delicato, dalle tematiche molto intime e tanto care alla popolazione adolescenziale, l'amore \u00e8 infatti uno dei temi pi\u00f9 usati dalla band dei fratelli Calabrese per promuovere la propria musica d'autore. In questa ballata si parla della prima volta di questa \"lei\", di particolare effetto il ritornello che recita: \u00ab...Che dolce lei, coi suoi timori di sbagliare insieme a me, che non sapeva ancora amare e non parl\u00f2, piccola donna nei suoi sogni mi port\u00f2...\u00bb.\nCome Lato B, come nel caso della precedente \"Amore nei ricordi\", viene scelta una strumentale, in questo caso \"Pastelli\": tuttavia, questo brano non \u00e8 stato incluso nel Long Playng.\nLe tematiche dell'album non si discostano molto dal singolo di lancio; l'amore viene sviscerato nelle sue pi\u00f9 svariate forme, trovando sempre un sapiente intreccio fra le voci dei componenti la formazione e i tappeti di tastiere a rendere \"pieno\" il suono, contornato dai soli elettrici di chitarra di Romano Musumarra.\nTra gli episodi pi\u00f9 riusciti del disco si ricordano la titletrack \"Dentro\" ed \"Il suo sguardo, la malinconia, la mia poesia\".\nRispettando le tendenze progressive del disco precedente, il complesso cerca sonorit\u00e0 particolari in \"Incontro\", \"Musicante\" e \"Canzone del sole d'inverno\" dove si sentono influssi d'oltremanica sia nella struttura dei brani che negli originali arrangiamenti, contornati da strumenti particolari e dal sapiente utilizzo dei sintetizzatori.\nI testi si fanno pi\u00f9 maturi, lasciando meno spazio alle divagazioni fiabesche del disco precedente, mettendo in luce una certa vena malinconica della musica, creando quell'alone tipico delle band italiane degli anni settanta, divise tra il tentativo di catturare l'attenzione del pubblico giovane e nello stesso tempo di riuscire a farsi apprezzare anche da una fascia di pubblico pi\u00f9 propensa alla musica di qualit\u00e0.\nLa Bottega dell'Arte rimane suo malgrado a met\u00e0 del ponte, non essendo totalmente \"pop\" per poter allargare il bacino di possibile ascolto, ma nemmeno cos\u00ec marcatamente \"diversa\" da rientrare nella categoria di artisti del calibro della PFM.\nVenature rock le possiamo trovare in \"A Ren\u00e8\u00e8\" e \"L'ultima storia\", dove s'incrociano interessanti sonorit\u00e0 psichedeliche, con un finale che sembra ispirato alla musica ambientale di Mike Oldfield.\nIn \"Quando una donna\" assistiamo ad un esperimento sonoro, \"all'avanguardia\" per l'epoca, con effetti particolari sulla voce introduttiva del brano.\nIl discreto successo di questo disco porta il complesso ad essere uno dei pi\u00f9 apprezzati del filone melodico italiano di quel periodo, sorpassati solo dai \"giganti\" di quel tempo quali Pooh, Il Giardino dei Semplici, Collage, Homo Sapiens e Cugini di Campagna.\nQuesto disco risulter\u00e0, a posteriori, il miglior disco della breve carriera del quintetto romano; infatti i lavori successivi non otterranno lo stesso apprezzamento dalla critica e dal pubblico, lasciando al solo singolo \"Bella sarai\", pubblicato nel 1978, l'onore di arrivare fino al terzo posto della classifica dei singoli pi\u00f9 venduti, apice della popolarit\u00e0 della carriera della band."}
{"id": "1858269", "revid": "1998213", "url": "https://it.wikipedia.org/wiki?curid=1858269", "title": "Andrea Del Bianco", "text": "Carriera.\nGiocatore.\nCresce nel , cui rimane legato fino al 1998 alternando campionati in bianconero in Serie A e prestiti a squadre di Serie C quali la , il (per tre volte) e la . Una volta lasciati i romagnoli gioca con il , e San Marino\nAllenatore.\nDopo una collaborazione con il , viene assunto come vice-allenatore del Gubbio nel gennaio 2006. Inizia l'impiego di allenatore della formazione Berretti del nel 2007.Dal 2009 fa parte della squadra di allenatori della Polisportiva Forza Vigne. Dal 1\u00ba marzo 2010 ha allenato la Societ\u00e0 Polisportiva La Fiorita, squadra del campionato sammarinese; ha terminato il suo incarico nel giugno 2011.\nPost carriera.\nAd oggi \u00e8 fondatore e titolare di un'azienda di apparecchiature di terapia medica a domicilio, FisioHome."}
{"id": "1858277", "revid": "1573940", "url": "https://it.wikipedia.org/wiki?curid=1858277", "title": "Lepidochelys kempii", "text": "La tartaruga di Kemp (Lepidochelys kempii ), gravemente minacciata, \u00e8 la pi\u00f9 rara tartaruga marina. \u00c8 una delle due specie viventi del genere \"Lepidochelys\" (l'altra \u00e8 \"L. olivacea\", la tartaruga olivacea).\nQuesta specie deve il suo nome a Richard Kemp (uno studioso di Key West), che ne invi\u00f2 per la prima volta un esemplare a Samuel Garman ad Harvard. L'etimologia del termine \"ridley\", invece, impiegato in lingua inglese per indicare le due specie del genere \"Lepidochelys\", \u00e8 sconosciuta. Prima che tale termine divenisse di uso comune, \"L. kempii\" era nota semplicemente come \"turtle\" (\u00abtartaruga\u00bb).\nAlmeno una fonte indica che in passato questa specie era nota anche come \"heartbreak turtle\", \u00abtartaruga crepacuore\u00bb. Nel suo libro \"The Great Ridley Rescue\", Pamela Philips sostiene che questo nome fu coniato dai pescatori, i quali, accorgendosi che le tartarughe morivano dopo essere state ribaltate sul dorso, pensavano erroneamente che le tartarughe \u00abmorissero di crepacuore\u00bb.\nDescrizione.\nLa tartaruga di Kemp \u00e8 la pi\u00f9 piccola tartaruga marina vivente: infatti misura al massimo 61\u201391\u00a0cm di lunghezza e pesa in media 45\u00a0kg. Come le altre tartarughe marine, presenta un corpo appiattito in senso dorso-ventrale, zampe anteriori adattatesi a mo' di pinne natatoie e un becco corneo.\nDistribuzione e habitat.\nGeneralmente le tartarughe di Kemp prediligono le acque calde, ma talvolta si spingono a nord fino al New Jersey. Migrano attraverso il Golfo del Messico e le acque della Florida e spesso si incontrano nelle acque al largo della Louisiana. Il loro areale comprende l'Oceano Atlantico e il Golfo del Messico. Quasi tutte le femmine ritornano ogni anno su una singola spiaggia - Rancho Nuevo, nello stato messicano del Tamaulipas - per deporre le uova. Nelle loro peregrinazioni, alcuni esemplari raggiungono perfino le coste dell'Irlanda.\nBiologia.\nAlimentazione.\nLa tartaruga di Kemp si nutre di molluschi, crostacei, meduse, alghe e ricci di mare.\nRiproduzione.\nDurante i primi anni di vita le giovani tartarughe tendono a vivere tra i ciuffi di sargasso galleggiante. In seguito, in attesa di raggiungere l'et\u00e0 adulta, si spostano in lungo e in largo attraverso le acque dell'Atlantico nord-occidentale e del Golfo del Messico.\nCon la maturit\u00e0 queste tartarughe cambiano colore. I piccoli, infatti, sono quasi completamente di colore grigio scuro o nero, ma gli adulti hanno il piastrone giallo-verde o bianco e il carapace grigio-verde. Alcuni studiosi ritengono che raggiungano la maturit\u00e0 sessuale all'et\u00e0 di 7-15 anni, mentre altri sostengono che l'et\u00e0 adulta non venga raggiunta prima dei 35 anni.\nIn questa specie la stagione della nidificazione va da aprile ad agosto. Quasi tutte le femmine nidificano nello stato messicano del Tamaulipas, ma alcune depongono le loro uova anche su Padre Island, in Texas (USA). L'accoppiamento avviene in mare aperto. L'arrivo sulla spiaggia dei gruppi di femmine gravide \u00e8 noto comunemente come \"arribada\" o nidificazione di massa. Esse prediligono le regioni con dune o, secondariamente, con paludi. Nel 1947 venne stimato che giungevano sulla spiaggia ben 89.000 femmine, scese a solo 7702 nel 1985.\nNel corso della stessa stagione le femmine depongono tre covate, a intervalli di 10-28 giorni. L'incubazione dura da 45 a 70 giorni. Ogni covata, in media, \u00e8 composta da 110 uova. Il sesso dei piccoli \u00e8 deciso dalla temperatura della zona durante l'incubazione. Se essa \u00e8 inferiore ai 29,5\u00a0\u00b0C, i piccoli saranno quasi tutti maschi.\nConservazione.\nLa popolazione \u00e8 gravemente minacciata a causa dell'intensa raccolta delle uova, soprattutto da parte della popolazione indigena. Ci si \u00e8 resi conto del drammatico declino quando, nel 1978, si constat\u00f2 che erano solo 500 le femmine nidificanti in un anno intero sulla spiaggia di Rancho Nuevo, rispetto alle 42.000 di un solo giorno documentate da un filmato del 1947. I provvedimenti presi per proteggere la spiaggia e i nidi non sono per\u00f2 bastati a risollevare le sorti demografiche di questa popolazione. L'interazione con la pesca, specialmente quella ai gamberi, l'industria dell'estrazione petrolifera (con piattaforme installate nel Golfo del Messico), lo sviluppo costiero e l'inquinamento luminoso compromettono gravemente la spiaggia di nidificazione. Come nelle altre specie di tartarughe marine, anche l'ingestione di spazzatura, i cambiamenti climatici e gli accumuli di metalli pesanti danneggiano tutti gli stadi vitali.\nNel settembre del 2007, a Corpus Christi (Texas), gli operatori naturalistici registrarono un record di 128 tartarughe di Kemp nidificanti sulle spiagge del Texas, tra cui 81 su North Padre Island (Parco Marino di Padre Island) e 4 su Mustang Island. Nello stesso anno i conservazionisti rilasciarono lungo la costa texana 10.594 piccoli di tartaruga di Kemp. Malgrado sia protetta, questa tartaruga \u00e8 molto popolare in Messico, dove \u00e8 sfruttata per la pelle, impiegata nella fabbricazione di stivali, e a scopo alimentare.\nGli incidenti petroliferi.\nNel 1979, dopo l'incidente della piattaforma petrolifera Ixtoc 1, nel corso del quale furono rilasciati milioni di galloni di greggio nel Golfo del Messico, alcune tartarughe di Kemp vennero trasportate dal Messico verso zone pi\u00f9 sicure.\nIn questi ultimi anni anche il disastro ambientale della piattaforma petrolifera Deepwater Horizon sta minacciando una grande variet\u00e0 di creature marine, dai delfini ai granchi blu. A partire dal 30 aprile 2010, dieci giorni dopo l'incidente, venne registrata la morte di 156 tartarughe marine, la maggior parte delle quali tartarughe di Kemp. A causa della perdita di petrolio la National Oceanic and Atmospheric Administration viet\u00f2 la pesca nel Golfo del Messico. Per soccorrere le tartarughe di Kemp presenti a Grand Isle i biologi del Dipartimento della Natura e delle Pesca della Louisiana e gli agenti governativi lavorarono duramente.\nTra tutte le specie in pericolo che frequentano le acque del Golfo, la tartaruga di Kemp \u00e8 l'unica a nidificare solamente in questa regione.\nNel tentativo di salvare la specie dagli effetti devastanti dell'incidente della Deepwater Horizon, gli scienziati iniziarono a raccogliere le uova dai nidi per incubarle artificialmente. In un nido situato lungo le coste della Florida peninsulare, il 26 giugno 2010 vennero raccolte 67 uova, subito trasportate in un magazzino a temperatura controllata del Kennedy Space Center della NASA; malgrado tutte le cure, solo 56 riuscirono a schiudersi. Gli ufficiali statali e federali progettarono allora di raccogliere migliaia di uova nel tentativo di salvarle.\nIl piano era quello di raccogliere circa 70.000 uova dai nidi di tartaruga situati lungo le spiagge di Alabama e Florida prima che si schiudessero, in modo da impedire ai piccoli di dirigersi verso le zone devastate dal greggio. Il 15 luglio 2010, nel sito di incubazione del centro spaziale della NASA erano presenti circa 1100 uova."}
{"id": "1858279", "revid": "284507", "url": "https://it.wikipedia.org/wiki?curid=1858279", "title": "Sofc", "text": ""}
{"id": "1858280", "revid": "80339", "url": "https://it.wikipedia.org/wiki?curid=1858280", "title": "Vym (fiume)", "text": ""}
{"id": "1858282", "revid": "92723", "url": "https://it.wikipedia.org/wiki?curid=1858282", "title": "Pietro d'Arbues", "text": ""}
{"id": "1858284", "revid": "80339", "url": "https://it.wikipedia.org/wiki?curid=1858284", "title": "Vym", "text": ""}
{"id": "1858286", "revid": "2167671", "url": "https://it.wikipedia.org/wiki?curid=1858286", "title": "Alfredo Coppola", "text": "Biografia.\nFrequent\u00f2 per un breve periodo la Clinica Neurologica e l'Ospedale Psichiatrico di Roma con Mingazzini e Giannelli. \nFu assistente del Colella per un anno nella Clinica Psichiatrica di Palermo; fu a Monaco di Baviera dal Kraepelin; fu a Berlino dall'Oppenheim.\nEntr\u00f2 nella Clinica Psichiatrica di Torino diretta da Ernesto Lugaro, prima come assistente (1913-1914) e poi aiuto (1921).\nIn qualit\u00e0 di tenente medico, durante la prima guerra mondiale prest\u00f2 servizio per due anni in zona di guerra e fu decorato con la Croce al merito di guerra.\nNel 1927 fu nominato perito nella vicenda giudiziaria del caso Bruneri-Canella.\nCopr\u00ec per incarico le cattedre della clinica delle malattie nervose e mentali all'Universit\u00e0 di Sassari (1928-1930) e all'Universit\u00e0 di Messina (1931-1936), in cui ebbe come aiuto Gastone Canziani, dove venne designato direttore della clinica neuropatologica.\nVenne nominato nel 1932 professore di ruolo e nel 1936 pass\u00f2 a Palermo dove diresse la clinica di malattie nervose e mentali dell'Universit\u00e0 fino al 12 giugno 1957.\nAttivit\u00e0 e produzione scientifica.\nA Palermo aveva conseguito i suoi studi di medicina. Nell'Istituto di Farmacologia di Palermo aveva intrapreso le sue prime ricerche sperimentali, ma dopo la laurea (1912) si diresse decisamente verso la psichiatria.\nAlfredo Coppola fu essenzialmente un clinico: centro d'ogni Suo interesse fu l'uomo malato e i suoi problemi. Nella Sua produzione scientifica l'indirizzo clinico prevale come, per esempio, nel lavoro sulla ricerca delle spirochete che porta come sottotitolo \u201cStudio clinico anotomo-patologico e di tecnica sperimentale\", e in quello sulla \"Aortite\" che ha per sottotitolo \u201dStudio anatomo - clinico\u201d.\nFanno eccezione: la sua tesi, pubblicata assieme a Lazzaro (\"Sull'azione farmacologica del tropinone - ricerche sperimentali\" - Giornale di Scienze naturali ed economiche - 1914) \ne tre dei suoi lavori (\"Sulla possibilit\u00e0 di ottenere su pezzi vecchi l'impregnazione della nevroglia col metodo dell'oro di Ramon y Cajal\" Rivista di Patologia Nervosa e Mentale (1920); \"Ricerche sulle spirochete nella paralisi progressiva\" e \"Aortite e paralisi progressiva\" pubblicate queste ultime sulla stessa Rivista nel 1921).\nTra i lavori dedicati allo studio della neurolue vanno ricordate la ricerca sierologica (\"Osservazioni intorno alla diagnosi umorale della neurosifilide\", Atti del VII Congresso della Societ\u00e0 Italiana di Neurologia - Torino 1926) e le Sue esperienze terapeutiche nella paralisi che riguardavano l'introduzione intrarachidea di autosiero neosalvarsanizzato in vivo e in vitro secondo il metodo di Swift Ellis.\nUna assoluta attualit\u00e0 possedevano i lavori clinici di Coppola sui \"disturbi mentali in tempo di guerra\" e \"sulle manifestazioni psicogene dei postencefalitici\". La monografia sui \"Disturbi mentali in tempo di guerra\", pubblicata in collaborazione con Vito Maria Buscaino, rappresenta un contributo notevole: i due autori pubblicarono i risultati della loro ricca esperienza nel 1916, sulla \"Rivista di Patologia Nervosa e Mentale\".\nNon meno attuali erano le conclusioni cui Coppola perviene studiando in casi clinici, i rapporti che corrono tra manifestazioni psichiche e alterazioni dei gangli basali (\"Sulle manifestazioni psicogene delle sindromi post-encefalitiche\" -Rivista di Patologia Nervosa e Mentale, 1930).\nCoppola ha dedicato grande attenzione anche all'identificazione di focolai di endemia gozzo-cretinica in Sicilia, regione che era stata ritenuta immune da gozzo (Rivista di Patologia Nervosa e Mentale, 1919)\nNel 1927 Alfredo Coppola fu nominato perito nella vicenda giudiziaria del caso \"Bruneri-Canella\", che lo port\u00f2 ad identificare nel sedicente prof. Giulio Canella, il tipografo Mario Bruneri. \nIl volume da Lui pubblicato \u2014 \"II caso Bruneri - Canella all'esame neuropsichiatrico (studio psicobiografico e medico - legale sullo \"Sconosciuto\" di Collegno)\" (Siena, 1931) \u2014 e in cui \u00e8 fatta con scrupolosa cura tutta la cronistoria del caso, rappresenta un esempio singolare di quanto possa l'esame clinico - psicologico per identificare una personalit\u00e0.\nBibliografia.\nUna completa e analitica biografia, scritta da Gastone Canziani, \u00e8 riportata nella \"Rivista Sperimentale di Freniatria\", Vol. LXXXII \u2013 Fasc. I, 1958."}
{"id": "1858287", "revid": "1719883", "url": "https://it.wikipedia.org/wiki?curid=1858287", "title": "Contemplazione", "text": "Nella spiritualit\u00e0 e nelle religioni la contemplazione \u00e8 una pratica che affianca la preghiera e la meditazione, con le quali presenta punti di affinit\u00e0.\nLa contemplazione nel Cristianesimo occidentale.\nNel cristianesimo occidentale la contemplazione \u00e8 associata al misticismo ed \u00e8 legata alle opere di mistici quali Santa Teresa d'Avila e San Giovanni della Croce. \nLa contemplazione \u00e8 tenuta in grande riguardo soprattutto nel cattolicesimo, il cui grande teologo San Tommaso d'Aquino scrisse: \u00ab\u00c8 necessario per il bene della comunit\u00e0 degli uomini che ci siano persone che si dedichino a una vita di contemplazione\u00bb. \nUn neotomista, Josef Pieper, comment\u00f2: \u00abPerch\u00e9 \u00e8 la contemplazione che preserva, in seno alla comunit\u00e0 degli uomini, la verit\u00e0 che \u00e8 al contempo priva di utilit\u00e0 e parametro di ogni possibile utilit\u00e0; cos\u00ec \u00e8 la contemplazione che mantiene il vero fine in vista, dando significato a ogni atto pratico della vita\u00bb.\nLa contemplazione nel Cristianesimo ortodosso.\nNel cristianesimo orientale la contemplazione \u00e8 sinonimo di visione divina e, in quanto tecnica, \u00e8 espressa dalla tradizione ascetica dell'esicasmo. L'esicasmo, o vita nella quiete, comporta la pratica dell'orazione monologica, ossia di un'orazione composta da una semplice frase. Questa preghiera \u00e8 recitata prestando attenzione al significato delle parole e senz'alcun uso della fantasia in modo da fare in modo che anche i propri ritmi vitali, il respiro e il battito cardiaco, la esprimano. Con questa preghiera - che non implica assolutamente un'attivit\u00e0 mentale di concentrazione - l'intelletto intuitivo non \u00e8 occupato da nulla che lo distragga e, purificato, discende nel centro pi\u00f9 profondo della persona (il cuore). L'unit\u00e0 tra mente e cuore ricrea nell'uomo lo stato edenico perso con la disobbedienza del peccato. A quel punto l'uomo pu\u00f2 avere l'intuizione della presenza divina in s\u00e9. \nIl pi\u00f9 grande difensore e diffusore della preghiera esicasta \u00e8 stato Gregorio Palamas. Nel Cristianesimo ortodosso, la contemplazione non \u00e8 dissociata dall'azione. Non esiste, dunque, la divisione occidentale tra vita attiva e vita contemplativa. I monaci possono vivere in monastero ma dedicarsi anche alla missione e alle opere di carit\u00e0.\nLa contemplazione nelle altre religioni e dottrine filosofiche.\nPratiche ricollegabili alla contemplazione sono rintracciabili anche in altre tradizioni religiose, ad esempio nel Buddismo.\nNella filosofia greca la contemplazione \u00e8 una componente fondamentale della dottrina di Platone, secondo la quale, attraverso la contemplazione, l'anima umana pu\u00f2 arrivare alla conoscenza di quelle forme divine sovrasensibili, chiamate \u00abidee\u00bb, con cui Dio opera nel mondo. \nAnche per Plotino, esponente del neoplatonismo, la contemplazione \u00e8 la chiave per raggiungere l'Uno. Mettendola in rapporto di complementarit\u00e0-polarit\u00e0 con la processione, Plotino afferma infatti nelle \"Enneadi\" che la pi\u00f9 alta forma di contemplazione consiste nel risalire all'inverso il processo discensivo dell'emanazione divina, arrivando a sperimentare la visione di Dio, cio\u00e8 la Monade, o l'Uno. Le stesse ipostasi ed esso inferiori si configurano come tali proprio perch\u00e9 contemplano il principio da cui discendono. Il suo discepolo Porfirio ci tramanda che il maestro visse questa esperienza di estasi almeno quattro volte.\nSecondo la tradizione islamica il profeta Maometto si recava regolarmente da solo in cima al Monte Hira a contemplare la natura circostante la Mecca, la vita e il suo significato.\nContemplazione e meditazione.\nLe parole \u00abcontemplazione\u00bb e \u00abmeditazione\u00bb talvolta hanno significato diametralmente opposto a seconda che compaiano in un contesto occidentale o orientale. \nIn Occidente la contemplazione \u00e8 intesa solitamente come un rivolgere la mente (svuotata di ogni altro contenuto) a Dio (nel Cristianesimo) o al bene (nel neoplatonismo), laddove la meditazione pu\u00f2 richiedere un preciso esercizio mentale volto alla visualizzazione di una scena religiosa o alla riflessione su di un passaggio biblico. In Oriente il significato dei due termini \u00e8 capovolto.\nPer alcuni studiosi, tuttavia, il significato di \"meditazione\", in Oriente, non corrisponderebbe ad un \"rivolgere la mente\"; bens\u00ec ad un ascolto senza alcuna \"direzione\" o \"predisposizione\"."}
{"id": "1858288", "revid": "143439", "url": "https://it.wikipedia.org/wiki?curid=1858288", "title": "Sistole cardiaca", "text": ""}
{"id": "1858289", "revid": "143439", "url": "https://it.wikipedia.org/wiki?curid=1858289", "title": "Diastole cardiaca", "text": ""}
{"id": "1858295", "revid": "767487", "url": "https://it.wikipedia.org/wiki?curid=1858295", "title": "Vamp (film)", "text": "Vamp \u00e8 un film del 1986, diretto da Richard Wenk. Protagonista del film \u00e8 la cantante Grace Jones.\nTrama.\nLa storia narra di due ragazzi Keith e A.J., che pur di entrare in una confraternita studentesca decidono di procurarsi una spogliarellista. Accompagnati dal \"finto amico\" ricco yuppie Duncan raggiungono la citt\u00e0 in cui si trova il club \"DOPO IL BUIO\" locale prescelto in cui ingaggiare la spogliarellista. Dopo un vivace scambio di vedute con una banda di albini psicopatici capitanata da Snow, i tre amici raggiungono l'interno del locale accolti dalla classe e dall'eleganza del nostalgico ma\u00eetre Vic. Qui i tre rimangono folgorati dall'esibizione di Katrina, scoprendo poi che essa non \u00e8 altro che una vampira, come del resto tutti quelli che lavorano nel locale e vivono nelle vicinanze. Al termine di una notte di fughe e avventure, il solo Keith, insieme alla simpatica e svampita ballerina Amaretto riuscir\u00e0 a sconfiggere l'orda vampiresca e Katrina (con una freccia del suo arco e con l'aiuto della luce del sole) e a sopravvivere. L'inseparabile amico A.J. finir\u00e0 invece vampirizzato rimanendo con la comunit\u00e0 dei non morti non prima di un ultimo e insperato salvataggio dell'amico."}
{"id": "1858297", "revid": "1494169", "url": "https://it.wikipedia.org/wiki?curid=1858297", "title": "Montevergine", "text": ""}
{"id": "1858300", "revid": "219110", "url": "https://it.wikipedia.org/wiki?curid=1858300", "title": "Montevergine (Mercogliano)", "text": "Montevergine \u00e8 una frazione del comune di Mercogliano, in provincia di Avellino, sede dell'omonimo santuario cattolico.\nHa dato il nome alla Congregazione verginiana, fondata a Montevergine da san Guglielmo da Vercelli.\nGeografia fisica.\nMontevergine, situata tra i monti del Partenio, ha fra i centri abitati pi\u00f9 vicini, oltre a Mercogliano, Summonte e Ospedaletto d'Alpinolo.\nLa frazione \u00e8 situata all'altezza di 1.263 metri dell'omonima montagna, un massiccio calcareo della Campania che si erge a nord-ovest di Avellino, esattamente nel comune di Mercogliano, con fianchi ripidi e boscosi (castagni, faggi), fino a un'altezza di circa 1.480\u00a0m.\nSotto la vetta, a 1.270 metri, sorge il veneratissimo santuario di Montevergine, costruito secondo la tradizione nelle vicinanze di precedenti templi di Cibele e Vesta e sede di un oracolo celebre.\nIl nome antico e altomedievale del monte, secondo i manoscritti conservati nel detto monastero era \"Monte di Virgilio\", in quanto si riteneva che il poeta latino Virgilio avesse un orto in questo luogo.\nSolo in seguito alla fondazione e alla consacrazione della chiesa cristiana l'altura fu rinominata e dedicata alla Vergine per consonanza di nome e funzioni.\nInfrastrutture e trasporti.\nLa frazione \u00e8 collegata con Mercogliano attraverso una tortuosa strada statale, ma i trasporti pi\u00f9 rapidi sono effettuati da una funicolare che, con cadenza oraria, collega i 2 centri. La stazione di Montevergine \u00e8 situata a 200 metri dal santuario. Il servizio fu sospeso dal 13 ottobre 2012 e il collegamento con il santuario fu assicurato mediante navetta. Il 5 ottobre 2015 incominciarono i lavori di ristrutturazione della linea. Il 25 giugno 2016 la funicolare torn\u00f2 in funzione dopo 4 anni di stop.\nSport.\nPer via delle caratteristiche di durezza della salita, Montevergine \u00e8 stata per sei volte arrivo di tappa del Giro d'Italia.\nCentro trasmittente.\nSulla sommit\u00e0 di Monte Vergine sono ospitati numerosi impianti di trasmissione radiotelevisiva e militare tra cui la base NATO ACE High con codice IMNZ."}
{"id": "1858304", "revid": "729019", "url": "https://it.wikipedia.org/wiki?curid=1858304", "title": "Campionato francese di pallacanestro", "text": "Il campionato francese di pallacanestro \u00e8 l'insieme delle competizioni cestistiche organizzate dalla \"F\u00e9d\u00e9ration Fran\u00e7aise de Basket-Ball\". Nato nel 1921 solo per la pallacanestro maschile, ha aperto le porte ai tornei femminili nel 1937.\nIn ambito maschile il campionato \u00e8 professionistico nelle prime due divisioni, mentre al femminile lo \u00e8 solo la massima divisione. In entrambi i tornei sono presenti poi tre serie nazionali non professionistiche.\nCampionato maschile.\nIl campionato francese maschile \u00e8 nato nel 1921.\nNel 1987, da quando \u00e8 nata la Ligue Nationale de Basket-ball, \u00e8 stato formato un campionato professionistico quasi autonomo rispetto alla federazione francese di pallacanestro.\nAttualmente il campionato professionistico \u00e8 gestito dalla \"Ligue Nationale de Basket-ball\" e conta due divisioni, la \"Pro A\", la pi\u00f9 importante, di 16 squadre, e la \"Pro B\", la cadetteria, di 18 squadre.\nNel corso degli anni la massima serie, prima dell'introduzione della LNB, ha avuto numerose denominazioni: dal 1921 al 1949 \"Excellence\" (Eccellenza), dal 1950 al 1987 \"Nationale 1\", dal 1987 al 1992 \"Nationale 1 A\", dal 1992 al 1993 \"Nationale A 1\". Dal 1993 la denominazione \u00e8 quella attuale, \"Pro A\".\nAl terzo, quarto e quinto livello si trovano i campionati non professionistici. La terza serie \u00e8 costituita dal \"Nationale Masculine 1\", un torneo singolo di 18 squadre. Come quarta serie vi \u00e8 il \"Nationale Masculine 2\", che comprende 56 squadre divise in quattro gironi. La quinta serie \u00e8 il \"Nationale Masculine 3\", che comprende 144 squadre suddivise in 12 gironi.\nI campionati inferiori, sempre non professionistici, sono gestiti dai comitati regionali o dipartimentali.\nCampionato femminile.\nIl campionato francese femminile \u00e8 nato nel 1937, quando la \"F\u00e9d\u00e9ration Fran\u00e7aise de Basket-Ball\" organizz\u00f2 il primo torneo ufficiale.\nOgni squadra affronta tutte le altre compagini del raggruppamento di appartenenza due volte, una presso il proprio campo (\"partita in casa\"), una presso il campo avverso (\"partita in trasferta\") con uno svolgimento che \u00e8 detto \"girone all'italiana\". Si assegnano due punti alla squadra che vince una partita e zero alla squadra sconfitta.\nEsiste un solo campionato nazionale professionistico: la \"Ligue F\u00e9minine de Basket\" (Campionato femminile di pallacanestro). Si tratta della massima divisione del campionato francese, fondata nel 1998. Vi prendono parte quattordici squadre. Nel corso degli anni ha avuto varie denominazioni: dal 1937 al 1950 era l\"'Excellence\" (l'Eccellenza), poi fino al 1973 \"Nationale\" e fino al 1998 \"Nationale 1 A\".\nSeguono tre campionati professionali dilettantistici. La \"Nationale F\u00e9minine 1\" (nota fino al 1998 come \"Nationale F\u00e9minine 1B\") \u00e8 il secondo livello del campionato francese. Comprende 16 squadre. La \"Nationale F\u00e9minine 2\" \u00e8 il terzo livello del campionato francese. Comprende 56 squadre divise in quattro gironi. La \"Nationale F\u00e9minine 3\" \u00e8 il quarto e ultimo livello nazionale del campionato francese. Comprende 96 societ\u00e0 divise in otto gironi.\nI campionati inferiori sono gestiti dai comitati regionali o dipartimentali."}
{"id": "1858305", "revid": "179980", "url": "https://it.wikipedia.org/wiki?curid=1858305", "title": "Luis Muller", "text": ""}
{"id": "1858306", "revid": "179980", "url": "https://it.wikipedia.org/wiki?curid=1858306", "title": "Walter Junior Casagrande", "text": ""}
{"id": "1858307", "revid": "62004", "url": "https://it.wikipedia.org/wiki?curid=1858307", "title": "Nationale f\u00e9minine 1", "text": ""}
{"id": "1858312", "revid": "57872", "url": "https://it.wikipedia.org/wiki?curid=1858312", "title": "Michelangelo Cambiaso", "text": "Biografia.\nPrimi anni.\nNacque a Genova il 21 settembre del 1738, maschio terzogenito di Francesco Gaetano Cambiaso e di sua moglie, la nobildonna Maria Caterina Tassorello. Michelangelo Cambiaso venne ascritto nel \"Libro d'oro della nobilt\u00e0 genovese\" il 2 settembre 1754 e, nel periodo scolastico, fu inviato a studiare a Roma presso il Collegio Romano con l'intenzione di fargli intraprendere la carriera ecclesiastica. Qui conobbe e strinse un buon rapporto di amicizia con Scipione de' Ricci - suo condiscepolo presso il collegio dei gesuiti - e ancora con Gerolamo Durazzo, quest'ultimo giovane nobile genovese, con il quale in futuro ebbe stretti rapporti di attivit\u00e0 politica.\nSi laure\u00f2 \"in utroque iure\" presso l'universit\u00e0 La Sapienza e, sempre nella citt\u00e0 capitolina, entr\u00f2 in prelatura: nel 1766 era protonotario apostolico partecipante e vicario di Santa Maria in Cosmedin. Fu avviato anche alla carriera diplomatica: nel 1767 ricevette la nomina di vicelegato a Ravenna e, alla morte del cardinale Niccol\u00f2 Oddi, si trov\u00f2 a reggere la legazione come prolegato della stessa citt\u00e0 mostrando ottime doti di amministratore, soprattutto nella cura degli interessi commerciali e nel far eseguire i lavori di manutenzione del locale porto. Quasi per certo avrebbe ottenuto la nunziatura di Napoli - come da volont\u00e0 del pontefice Clemente XIV - se improvvisamente, tra il 1769 e il 1770, non fosse stato costretto ad interrompere la ormai avviata carriera prelatizia per far ritorno nelle terre genovesi. La mancanza di prole dai matrimoni dei due fratelli maggiori Giovan Battista e Carlo, di fatto costrinsero Michelangelo Cambiaso a contrarre il vincolo matrimoniale e, in seguito, ad assicurare quindi una discendenza alla famiglia.\nTornato quindi a Genova nel corso del 1770, entr\u00f2 nell'Accademia Arcadica e nel 1771 assistette all'incoronazione di suo zio Giovanni Battista Cambiaso quale nuovo doge della Repubblica. Egli stesso compose un sonetto che fu letto durante le celebrazioni nella cattedrale di San Lorenzo. Di li a poco spos\u00f2 sua cugina Geronima Pellegrina, figlia del doge zio Cambiaso, da cui ebbe un'unica figlia che, interrompendo la discendenza maschile, pure premor\u00ec ai genitori. Dal periodo che va dal 1770 al 1780 il nobile Michelangelo Cambiaso non ricopr\u00ec nessuna carica pubblica per lo stato genovese; ci\u00f2 gli acconsent\u00ec di viaggiare e frequentare altri nobili.\nDiversamente, dagli anni ottanta del XVIII secolo fu invece attivo nella vita politica genovese ricoprendo mansioni pubbliche come pi\u00f9 volte addetto alla Giunta di commercio dove svilupp\u00f2 e favor\u00ec la creazione della Banca di sconto, un forte strumento di potere economico e di governo alla quale pure i Cambiaso vi aderirono come primi sottoscrittori. Altre cariche ricoperte - e alcune pi\u00f9 volte prima della nomina dogale - furono quelle di sindacatore supremo (1785; 1791), di inquisitore di Stato, della Giunta di giurisdizione (1789). In un clima teso per gli echi rivoluzionari provenienti dalla vicina Francia, i membri del Maggior e Minor Consiglio della Repubblica acclamarono, il 3 settembre 1791, con 198 voti favorevoli su 323 Michelangelo Cambiaso nuovo doge di Genova: il centotrentasettesimo in successione biennale e il centottantaduesimo nella storia repubblicana. L'incoronazione avvenne nei primi mesi del 1792 nella cattedrale di San Lorenzo a Genova, con una cerimonia grandiosa per cui il musicista Gian Lorenzo Mariani compose la \"Messa a 2 cori\".\nIl dogato.\nParticolarmente apprezzato dagli storici a lui contemporanei, anche di diverse tendenze politiche, l'atteggiamento aperto e moderato mostrato dal doge Michelangelo Cambiaso garant\u00ec per tutto il suo mandato una relativa tranquillit\u00e0 sociale e politica nonostante gli eventi rivoluzionari della vicinissima Francia.\nLa stessa Repubblica di Genova, con atto formale e ufficiale del 1\u00ba giugno 1792, si proclam\u00f2 di posizione \"neutrale\" nei confronti dello stato d'Oltralpe e riusc\u00ec a mantenere questo status di neutralit\u00e0 anche quando, tra l'agosto e il dicembre dello stesso anno, rifiut\u00f2 una concordata occupazione francese del porto di Savona al fine, secondo i Francesi, di scongiurare nei territori liguri un'ipotetica e stessa azione militare da parte degli eserciti Austro-sardi. Una neutralit\u00e0, cos\u00ec come citano gli annali, fortemente voluta dal Senato della Repubblica e dallo stesso doge Cambiaso.\nCome da naturale scadenza dogale termin\u00f2 il mandato il 3 settembre 1793 con la spontanea donazione di 20.000 lire genovesi al Collegio camerale per il restauro della carceri pubbliche.\nGli ultimi anni.\nEletto preside della Giunta di marina nel 1794, l'ex doge Michelangelo Cambiaso si fece promotore di un acceso discorso al Minor Consiglio della Repubblica nel quale suggeriva al Senato di rifiutare \"per motivi di dignit\u00e0, opportunit\u00e0 e sicurezza\" la scarcerazione degli insorti francesi arrestati a Genova dopo la violenta rivolta anti oligarchica del 21 maggio 1797, come da espressiva richiesta dell'ambasciatore francese Faypoult. Il diniego del senato genovese scaten\u00f2 la decisa reazione del rappresentante dello stato d'Oltralpe che, nonostante una tentata ma fallimentare opera di persuasione avviata dallo stesso Cambiaso, inform\u00f2 dei fatti lo stesso Napoleone Bonaparte. Il generale corso, dimorante a Mombello, non solo intim\u00f2 al Senato la punizione degli antifrancesi ma obblig\u00f2 la trasformazione immediata del governo genovese secondo i nuovi dettami della nascente Francia napoleonica.\nLuigi Carbonara, Girolamo Serra e Michelangelo Cambiaso furono quindi inviati il 2 giugno 1797 a Mombello per trattare con lo stesso Napoleone il nuovo assetto statale della Repubblica; il Cambiaso, in qualit\u00e0 di membro pi\u00f9 anziano, fu incaricato di esporre al generale il punto di vista del governo genovese. Un dialogo che, nei fatti, port\u00f2 solo ad accettare senza discussioni la convenzione imposta da parte della nuova Francia filo napoleonica: il 14 giugno 1797 la Repubblica di Genova, nei secoli oligarchica, si trasform\u00f2 nella \"democratica\" Repubblica Ligure, filo francese, pur conservando inizialmente una sorta di \"autonomia\" dalla Francia.\nMentre alcuni nobili genovesi furono sottoposti agli arresti o costretti a sanzioni pecuniarie, il Governo provvisorio della Repubblica Ligure, guidato dall'ex doge Giacomo Maria Brignole, ora nelle vesti di presidente, non mosse azione alcuna nei confronti di Michelangelo Cambiaso che, negli ultimi mesi dello stesso anno, e affetto dalla gotta, prefer\u00ec trasferirsi in campagna assieme alla moglie, le due cognate e il fratello (uno dei due fratelli per\u00ec il 22 ottobre). Da Genova si trasfer\u00ec in seguito a Bagni di Lucca dove, per un breve periodo nel 1798, ricopr\u00ec il ruolo di municipalista.\nNuovi scontri a Genova nel novembre 1799 tra ribelli, ex nobili e coalizzati costrinse il governo della Repubblica Ligure a decretare lo stato d'assedio. Fu abolito il Direttorio istituito nel gennaio 1798 (che, di fatto, soppiant\u00f2 la figura del presidente del governo provvisorio e, nel particolare, del deposto presidente Giacomo Maria Brignole) e creata una commissione governativa costituita da quindici membri, alla quale fece parte pure Michelangelo Cambiaso. Una commissione che ebbe vita breve in quanto, dopo il rifiuto dei commissari al pagamento di 3.000.000 di lire genovesi alla Francia, nonostante valide motivazioni per il diniego (tra queste la crisi economica e oppressione dalla fame imperante a Genova), gli stessi membri, e quindi anche il Cambiaso, furono costretti alle dimissioni.\nIl 1800 fu un anno di caos tra occupazione austriaca di Genova (e in altre zone della Repubblica Ligure) e nuove imposizioni disposte dalla Francia napoleonica, quest'ultima sempre pi\u00f9 attiva nella gestione diretta del governo. Una nuova commissione di governo venne istituita e, se pur nella maggioranza composta da membri filofrancesi, ne fece parte anche Michelangelo Cambiaso in qualit\u00e0 di \"maire\" (sindaco) della municipalit\u00e0 di Genova. Con tale carica accolse alla porta di San Tommaso il generale Napoleone Bonaparte il 30 giugno 1805, ora imperatore dei Genovesi dopo l'annessione dell'ex Repubblica Ligure nel Primo Impero francese. Per tali servigi Michelangelo Cambiaso fu insignito dallo stesso Napoleone della Legion d'onore e chiamato quale membro del Senato francese.\nDopo aver trascorso a Parigi quasi due anni, nel novembre 1807 ritorn\u00f2 a Genova, dove veniva raggiunto dalla nomina a conte dell'Impero il 28 gennaio 1809 e dalla successiva decorazione della Gran Croce della Riunione. Michelangelo Cambiaso mor\u00ec il 14 marzo 1813 nella sua villa di Sant'Olcese, nella val Polcevera, trovando sepoltura nella locale chiesa parrocchiale davanti all'altar maggiore."}
{"id": "1858325", "revid": "1543377", "url": "https://it.wikipedia.org/wiki?curid=1858325", "title": "Colle Joben", "text": "Il colle Joben (\"Jobenb\u00fchel\" in tedesco) \u00e8 un colle minore di Monte di Mezzo (\"Mitterberg\"), situato nella zona dei laghi di Monticolo, nel comune di Appiano sulla Strada del Vino in provincia di Bolzano.\nSu questo colle esistono dei reperti archeologici abbandonati e della quale origine esistono diverse interpretazioni.\nGi\u00e0 nel 1937 l'ingegner Georg Innerebner ha effettuato i suoi primi studi ed i suoi primi rilevamenti, secondo i quali sul colle Joben i ruderi rappresentano uno di tre importanti allineamenti astronomici studiati nella zona di Bolzano. Sempre secondo l'ingegnere, questi ruderi risalirebbero a circa 10.000 anni fa.\nSecondo studi pi\u00f9 recenti, effettuati dall'ingegner Mario Codeb\u00f2, questi reperti invece risalirebbero al medioevo. "}
{"id": "1858330", "revid": "767487", "url": "https://it.wikipedia.org/wiki?curid=1858330", "title": "Vincenzo De Crescenzo", "text": "Biografia.\nNacque il 14 febbraio del 1915 in via Ponte di Casanova, presso il rione Vasto, un quartiere di Napoli a ridosso della ferrovia. Figlio di un importante imprenditore, nella sua famiglia la passione per la musica e lo spettacolo era presente da sempre: suo nonno detto \"core 'e pavone\" era diventato famoso per i canti \"a figliola\", canti sacri improvvisati a gara sulla vita dei santi e per devozione alla Madonna di Montevergine. Fin da piccolo, come racconta il figlio Eddy Napoli durante i suoi spettacoli, si avvicin\u00f2 al teatro grazie al fatto che il padre era uno dei gestori del Teatro San Ferdinando di Napoli.\nIl grande successo di \"Luna Rossa\".\nPoeta e musicista (era un melodista non trascrittore), De Crescenzo si afferm\u00f2 come autore di canzoni napoletane nel 1950 grazie a \"Luna Rossa\", interpretata da Giorgio Consolini. Grazie alla musica di Vian (pseudonimo di Antonio Viscione), al ritmo di beguine e a un testo che utilizzava un linguaggio radicato nel passato ma profondamente nuovo, \"Luna rossa\" inizi\u00f2 una piccola rivoluzione nella canzone napoletana entrando con successo nei night club e avviando la cosiddetta \"nouvelle vague\" partenopea. Il brano divent\u00f2 presto un successo mondiale: incisa in Italia da Claudio Villa, fu cantata anche da Frank Sinatra, Ella Fitzgerald e Dean Martin.\nIl Festival di Napoli.\nDe Crescenzo segn\u00f2 l'epoca dei Festival di Napoli anche con molti altri successi firmati con il maestro Rendine. Tra gli altri si ricordano \"Arri arri cavalluccio\", \"Bene mio\", \" 'A vocca 'e Cuncettina\", \"Solitudine\", \"Malinconico autunno\" che, cantata da Marisa Del Frate, vinse il V Festival della canzone napoletana e sar\u00e0 il motivo conduttore del film omonimo diretto da Raffaello Matarazzo. Altri successi furono \"Credere\" (primo premio al Giugno Canoro Napoletano nel 1961, con le voci di Nunzio Gallo e Milva), \"Calamita d'oro\" (interpretata da un giovanissimo Claudio Villa), \"Serenatella 'e maggio\", \"Mandulino 'e Santa Lucia\", \"'A figlia d' 'o cafettiere\", \"Durm\u00ec\", \"Allegretto ma non troppo\", \"Fenesta verde\", \"Maria je je\", \"Inferno\", \"Si Dio vulesse\", \"Il sole \u00e8 nato a Napoli\", \"Napule \u00e8 una\", \"'A terza Maria\".\nAveva fondato, con altri autori e musicisti, un'etichetta discografica e fu tra gli artefici principali di quella \"rivolta\" popolare che chiuse la storia dei Festival di Napoli quando si cap\u00ec che la qualit\u00e0 della canzone era stata svenduta agli interessi e al potere delle stesse case discografiche.\nLe sceneggiate.\nNegli anni settanta fu autore di numerosi lavori teatrali e di sceneggiate napoletane rielaborandone in maniera innovativa contenuti e forme: il successo ottenuto da sceneggiate come, ad esempio, \"'E figlie, 'A sciurara, 'O treno d' 'o sole\", con attori come Tecla Scarano, Pupella Maggio, Luisa Conte, Enzo Turco, Ugo D'Alessio o Enzo Cannavale, Mario Merola, Giacomo Rizzo, da lui voluti e guidati, erano il frutto di ricerche e di intuizioni che spesso mescolavano elementi scenografici e spettacolari cinematografici a quelli del teatro tradizionale popolare.\nScrisse una raccolta di poesie, \"Celeste\", che resta il suo capolavoro letterario.\nEredit\u00e0.\n\u00c8 zio del cantautore Eduardo De Crescenzo e padre di Eddy Napoli (al secolo Eduardo De Crescenzo), gi\u00e0 voce solista dell'Orchestra Italiana di Renzo Arbore e interprete di successo di classici napoletani e di brani inediti nei CD \"Siente\", \"Luna rossa\" e \"Napulitanata\"."}
{"id": "1858331", "revid": "122270451", "url": "https://it.wikipedia.org/wiki?curid=1858331", "title": "Gran Premio di Germania 2008", "text": "Il Gran Premio di Germania 2008 si \u00e8 svolto sul circuito Hockenheimring ad Hockenheim il 20 luglio 2008.\nVigilia.\nSi ritorna a gareggiare in questa pista dopo un anno di assenza con la classifica piloti molto incerta, con ben quattro piloti nel giro di 2 punti.\nInoltre c'\u00e8 stata la conferma del passaggio di Sebastian Vettel dalla scuderia Toro Rosso alla Red Bull nella prossima stagione di Formula 1.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nNella sessione di qualificazione, si \u00e8 avuta questa situazione:\nGara.\n\u00c8 la giornata di Lewis Hamilton: dopo aver realizzato la pole nelle qualifiche, l'inglese della McLaren vince autorevolmente rimediando anche ad un errore di strategia della squadra. Alla partenza Massa insidia subito Hamilton, ma l'inglese resiste e va in fuga, tenendo un ritmo inavvicinabile per chiunque. Anche Heikki Kovalainen attacca con decisione Massa, ma il brasiliano si difende bene. Robert Kubica \u00e8 autore di un grande primo giro: da settimo si porta quarto, sorpassando Kimi R\u00e4ikk\u00f6nen alla prima curva e Fernando Alonso e Jarno Trulli, che erano in lotta per la quarta posizione, al tornantino. Al 4\u00ba giro R\u00e4ikk\u00f6nen sorpassa Alonso, dopo che questi aveva provato ad attaccare Trulli, e si porta in sesta posizione. Hamilton allunga ad un ritmo insostenibile per Massa, fino ad avere 11\u201d di vantaggio quando, al 18\u00ba giro va ai box aprendo la tornata di rifornimenti; in questa fase R\u00e4ikk\u00f6nen riesce a passare Trulli fermandosi tre giri dopo.\nLe prime cinque posizioni sembrano cristallizzate ma, al 36\u00ba giro, accade l'episodio che cambia improvvisamente la gara; la sospensione posteriore destra della Toyota di Timo Glock, risalito all\u2019ottavo posto, cede proprio all'ingresso del rettilineo di partenza e la vettura si schianta contro il muretto dei box, spargendo detriti ovunque; il pilota sembra in buone condizioni ma viene comunque portato in ospedale per accertamenti. \u00c8 d'obbligo l'ingresso della safety-car: vengono cos\u00ec azzerati tutti i distacchi. Al 38\u00ba giro viene aperta la pit-lane e quasi tutti si fermano per rifornire, tranne Hamilton ed Heidfeld, che ora guidano la corsa. Alle loro spalle c\u2019e il sorprendente Piquet che aveva effettuato il suo unico stop appena prima della safety car e potr\u00e0 quindi andare fino in fondo. Dietro al brasiliano, sono Massa, Kubica, Kovalainen, Trulli, Vettel e Alonso. R\u00e4ikk\u00f6nen \u00e8 precipitato al decimo posto, dopo essere rimasto fermo a lungo. La gara riprende soltanto al 41\u00ba giro con Hamilton sempre in testa, che cerca di ricostruire il margine sugli inseguitori. Al 43\u00ba giro Kovalainen scavalca Kubica con una bella manovra davanti alla tribuna Mercedes, mentre R\u00e4ikk\u00f6nen risale al settimo posto, passando i tre che lo precedevano nel breve volgere di qualche tornata.\nAl 50\u00ba giro Hamilton deve fermarsi per rifornire e rientra alle spalle di Kovalainen che passa nel giro successivo. Nelson Piquet Jr. allunga sorprendentemente su Felipe Massa che sembra non avere ritmo.\nHeidfeld realizza il record della gara (1:15:987) e al giro successivo rientra ai box, posizionandosi alle spalle di Massa, quindi ottimo quarto. Ora in testa c'\u00e8 Nelson Piquet Jr.. Hamilton per\u00f2 \u00e8 scatenato: in tre giri raggiunge Massa e lo passa all\u2019hairpin con una manovra agevolata dalla porta lasciata aperta dal brasiliano. Come un fulmine Hamilton raggiunge Piquet e al 60\u00ba giro lo passa sempre al tornantino. Nel stesso momento R\u00e4ikk\u00f6nen sorpassa Kubica dopo un lungo assedio. La situazione non cambia pi\u00f9. Vince Hamilton, che ottiene l'ottava vittoria in carriera, la quarta stagionale e seconda consecutiva, riportando la McLaren-Mercedes alla vittoria ad Hockenheim dopo 10 anni esatti.\nSplendida (e fortunosa) la gara di Nelson Piquet Jr., che ottiene un secondo posto insperato (salvando probabilmente anche il suo posto in Renault). Terzo Massa, che non \u00e8 mai stato realmente in lotta per la vittoria. Quarto un ottimo Nick Heidfeld, partito dodicesimo. Quinto un impalpabile Kovalainen, che, come da copione, in gara non concretizza quanto di buono mostra in qualifica. Sesto R\u00e4ikk\u00f6nen, sfortunato ai box ma competitivo solo nelle ultime tornate. Settimo un Kubica in difficolt\u00e0 per tutto il weekend. Ottavo un grandissimo Sebastian Vettel (un giovane di cui certamente sentiremo parlare), che ha preceduto un deludente Jarno Trulli.\nIn classifica piloti Hamilton va in testa con 58 punti, seguito da Massa a 54 e R\u00e4ikk\u00f6nen a 51. In classifica costruttori la Ferrari supera il muro dei 100 punti: 105 Ferrari, 89 BMW, 86 McLaren.\nClassifica.\nI risultati del GP sono stati i seguenti:"}
{"id": "1858334", "revid": "169529", "url": "https://it.wikipedia.org/wiki?curid=1858334", "title": "Mario Albertarelli", "text": "Biografia.\nPadre del noto autore di giochi Spartaco Albertarelli, Albertarelli ha vissuto fra Torino, Cesena e la Valle d'Aosta, fino a quando negli anni Sessanta si trasfer\u00ec a Milano.\nA vent'anni intraprese la carriera di giornalista. Fu dapprima \"cronista di nera\" e poi inviato per alcuni quotidiani nazionali. In seguito, le sue passioni per le scienze naturali lo spinsero verso i periodici nei quali poteva meglio condurre grandi inchieste sul dissesto ambientale, che egli stesso illustrava con le proprie fotografie. L'ultimo periodico per cui ha lavorato \u00e8 stato Natura Oggi.\nCominci\u00f2 a pescare da giovane insieme a un gruppo capeggiato da un suo zio, \"barba Giacu\", che per primo gli insegn\u00f2 a maneggiare una canna da pesca. Ha scritto numerosi volumi sulla pesca sportiva tra i quali il libro L'amo e la lenza un'autobiografia in riva ai fiumi italiani.\nOpere.\nNarrativa.\n\"L'amo e la lenza\", Milano, Mondadori, 1975\n\"Storie di pesca\", Milano, Mondadori, 1980\nAmbiente.\n\"A pesca col professore\", Milano, Mondadori, 1977 (con Ettore Grimaldi )\nManuali.\n\"Guida pratica alla pesca\", Milano, De Vecchi, 1965\n\"Enciclopedia pratica del pescatore\", Milano, De Vecchi, 1967\n\"A pesca coi campioni\", Milano, Mondadori, 1971\n\"La pesca nel fiume, nel torrente e nel lago\", Milano, De Vecchi 1979\n\"Guida alla pesca d'acqua dolce\" (Riedizione con altro titolo e nuova veste grafica di \"A pesca coi campioni\"), Milano, Mondadori, 1980"}
{"id": "1858336", "revid": "62004", "url": "https://it.wikipedia.org/wiki?curid=1858336", "title": "Ligue f\u00e9minine de basket", "text": ""}
{"id": "1858338", "revid": "63727", "url": "https://it.wikipedia.org/wiki?curid=1858338", "title": "Motore Nissan MR", "text": "I motori MR costituiscono una piccola famiglia di motori a scoppio prodotti a partire dal 2005 dall'alleanza tra la Casa automobilistica francese Renault e quella giapponese Nissan.\nCaratteristiche e versioni.\nQuesto motore \u00e8 stato progettato e realizzato principalmente per la primaria esigenza della Nissan di sostituire alcuni suoi propulsori non pi\u00f9 nuovissimi, come per esempio il QR20DE. Proprio per questo motivo il primo propulsore della famiglia \u00e8 stato un 2 litri a benzina, esattamente come il \"QR20DE\" stesso.&lt;br&gt;\nDa tale propulsore ne sarebbe poi stato derivato un 1.8 sempre a benzina.&lt;br&gt;\nLa sigla MR \u00e8 quella utilizzata dalla Nissan, mentre la Renault ha utilizzato la sigla generica M, oppure M-Type.&lt;br&gt;\nLe caratteristiche dei motori MR sono:\nI motori \"MR\" sono stati utilizzati anche dal marchio Renault-Samsung, di propriet\u00e0 della Renault stessa.\nCome gi\u00e0 accennato, sono due le versioni facenti parte della famiglia di motori MR e le loro caratteristiche sono illustrate di seguito.\nMR20DE o M4R (2 litri).\nQueste due sigle stanno ad indicare il primo dei motori \"MR\" ad esordire. La sigla MR20DE \u00e8 quella utilizzata dalla Nissan, mentre la sigla M4R \u00e8 stata utilizzata dalla Renault.\nSiamo all'inizio del 2005 e sotto il cofano di alcune Nissan non importate in Europa comparve questo nuovo 2 litri in alluminio.\nFerma restando la misura dell'alesaggio di 84\u00a0mm, uguale per tutte le versioni dei motori \"MR\", la corsa misura 90.1\u00a0mm, per una cilindrata totale di 1997 cm\u00b3.\nCon un rapporto di compressione di 10:1, questo motore eroga nella sua variante principale una potenza massima di 138 CV a 6000 giri/min, mentre la coppia massima \u00e8 di 195 Nm a 3750 giri/min.\nIn tale configurazione questo motore \u00e8 stato montato su:\nUna sottovariante di questo motore \u00e8 depotenziata fino a 133 CV ed \u00e8 stata montata sulle Nissan Bluebird Sylphy Mk2 2.0 16v, prodotte per i mercati giapponese, cinese e del Sud-est asiatico a partire dal 2005.\nUn'altra sottovariante eroga una potenza massima di 143 CV e viene montata sotto il cofano della Renault Safrane II, in vendita in alcuni mercati mediorientali a partire dal 2008.\nDa tale motore \u00e8 stata derivata anche l'unit\u00e0 MR20DD, caratterizzata dall'alimentazione ad iniezione diretta e dalla fasatura variabile sia in aspirazione che in scarico. Tale unit\u00e0 motrice eroga 147 CV a 5600 giri/min di potenza massima e 210 Nm di coppia massima a 4400 giri/min. Viene montato a partire dal 2010 sulla Nissan Serena.\nM4Rt.\n\u00c8 esistita una versione sovralimentata del 2 litri \"M4R\". Con un rapporto di compressione pari a 9:1, tale versione eroga una potenza massima di 204 CV a 5000 giri/min, con una coppia massima di 300 N\u00b7m a 3000 giri/min. Questo motore trova applicazione su:\nVersioni da 1.8 litri.\nMR18DE.\nPochi mesi dopo l'introduzione del 2 litri \"MR20DE\", \u00e8 avvenuta anche quella del pi\u00f9 piccolo MR18DE, che non \u00e8 altro che una versione a corsa accorciata del 2 litri stesso. Infatti, ferma restando la misura dell'alesaggio, la corsa \u00e8 stata accorciata di 9\u00a0mm, passando cos\u00ec da 90.1 ad 81.1\u00a0mm, per una cilindrata complessiva di 1798\u00a0cm\u00b3. &lt;br&gt;\nSi tratta dell'unico motore \"MR\" che non \u00e8 stato montato da una Renault ma utilizzato esclusivamente dalla Nissan.\nCaratterizzato da un rapporto di compressione di 9.9:1, questo motore eroga una potenza massima di 122 CV a 5500 giri/min, mentre la coppia massima raggiunge 174 N\u00b7m a 4800 giri/min. \u00c8 stato montato su:\nMRA8DE.\nSi tratta di un'unit\u00e0 motrice diversa dalla precedente, in quanto possiede misure differenti di alesaggio e corsa (79.7x90.1 mm) pur conservando lo stesso valore di cilindrata. Tale motore \u00e8 caratterizzato dalla doppia fasatura variabile e dai pistoni rivestiti in materiale antiattrito per ridurre drasticamente la dispersione di energia termica. La potenza massima raggiunge 130 CV a 6000 giri/min, mentre la coppia massima arriva a 174 Nm a 3600 giri/min. Le sue applicazioni si limitano alla Nissan Sentra del 2013, commercializzata con tale denominazione in Nordamerica e nel Medio Oriente, ma anche come \"Nissan Sylphy\" in altri Paesi dell'Asia e come \"Nissan Pulsar\" in Oceania ed in Estremo Oriente.\nM5Pt.\nBasata sull'unit\u00e0 \"MRA8DE\", questa nuova variante del 1.8 MR \u00e8 stata l'ultima rappresentante dei motori \"MR\" a debuttare in ordine cronologico. Essa si distingue dalle altre motorizzazioni 1.8 della stessa famiglia principalmente per la presenza della sovralimentazione, ottenuta mediante turbocompressore. A differenza dei precedenti 1.8, inoltre questo motore \u00e8 stato progettato e sviluppato per essere utilizzato nei mercati europei, dove le normative antinquinamento diventano di volta in volta sempre pi\u00f9 stringenti, e dove un motore sovralimentato progettato in funzione dell'erogazione di coppia motrice consente una decisa riduzione di consumi ed emissioni inquinanti. Di questo motore esistono tre varianti principali:\nMR16DDT (1.6 litri).\nTra le ultime evoluzioni dei motori della famiglia \"MR\" va sicuramente annoverata la versione da 1.6 litri, tra l'altro caratterizzata dal fatto di essere sovralimentata mediante turbocompressore corredato di intercooler. Con le sue misure di alesaggio e corsa pari a 79.7x81.1 mm, questo motore ha una cilindrata di 1618 cm\u00b3. Tra le altre caratteristiche va ricordata l'alimentazione ad iniezione diretta, le valvole al sodio, la doppia fasatura variabile, il rapporto di compressione pari a 9.5:1, i trattamenti antiattrito di numerosi suoi componenti e la generale leggerezza strutturale. Tale motore raggiunge una potenza massima di 190 CV a 5600 giri/min, mentre la coppia massima mantiene tra 2000 e 5600 giri/min il suo picco di 240 Nm. Introdotto per la prima volta nell'autunno del 2010 sotto il cofano della Nissan Juke 1.6 DIG-T, questo motore \u00e8 stato in seguito esteso alla \"Nissan Tiida\" (dal 2013). Da quel momento vi \u00e8 stato tutto un susseguirsi di numerose varianti di diversi livelli di potenza e coppia.\nUna seconda variante di questo motore eroga fino a 200 CV a 6000 giri/min, con picco di coppia pari a 260 Nm a 2500 giri/min. Questo motore ha trovato applicazione sotto il cofano di:\nNella variante da 205 CV a 6000 giri/min, questo motore raggiunge anche una coppia massima di 280 Nm a 2400 giri/min, ed \u00e8 stato montato nella Renault M\u00e9gane IV 1.6 TCe GT (01/2016-09/2018).\nPer quanto riguarda la \"Nissan Juke 1.6 DIG-T Nismo\" (01/2015-08/2019), viene montata una nuova variante del motore MR con potenza salita a 218 CV (214 CV per la versione a quattro ruote motrici). In tale versione, nota come \"Juke Nismo RS\", il motore eroga una coppia massima salita da 250 a 280 Nm. Lo stesso motore, con potenza di 220 CV, viene montato invece sotto il cofano della \"Renault Clio IV RS220 EDC Trophy\" (06/2015-07/2016) e della \"Renault Clio IV RS Trophy\" (07/2016-09/2018).\nUn'ulteriore variante, pensata stavolta per le competizioni, \u00e8 stata montata sulla Nissan Deltawing del 2012. In tale configurazione, questo motore raggiunge una potenza massima di ben 300 CV a 7400 giri/min.\nEsistono infine due varianti depotenziate del 1.6 MR, sempre sovralimentate, ma in due livelli di potenza ridotta a 150 CV a 5200 giri/min e a 163 CV a 5600 giri/min. La coppia massima pari a 220 Nm nella versione meno potente, coppia disponibile gi\u00e0 da 1750 giri/min. Nella variante da 163 CV invece, la coppia massima sale a 240 Nm disponibili fra i 2000 e i 4000 giri/min. La variante da 150 CV viene montata sotto il cofano della \"Renault Talisman II 1.6 TCe Zen\" (01/2016-08/2018), mentre quella da 163 CV trova applicazione sotto il cofano di:\nVarianti turbodiesel.\nStrettamente imparentati con i motori MR sono anche delle varianti a gasolio, prodotte anch'esse in collaborazione con Renault, e che presso la Casa francese prendono le sigle di M9R ed M9T."}
{"id": "1858352", "revid": "83531", "url": "https://it.wikipedia.org/wiki?curid=1858352", "title": "Champagner-Polka", "text": "Champagner-Polka (Polka dello champagne) op. 211, \u00e8 uno scherzo musicale di Johann Strauss II.\nJohann Strauss scrisse la sua spumeggiante \"Champagner-Polka\" per la stagione di concerti estivi del 1858 che si sarebbe tenuta a Pavlovsk, nei pressi di San Pietroburgo, dove venne eseguita per la prima volta il 12 agosto dello stesso anno sotto il titolo \"Ball-Champagner-Polka\".\nStrauss, quell'anno, diresse la sua polka anche a Mosca. Poco dopo, quando ritorn\u00f2 in Austria, condusse il suo brano ad un festival dal titolo \"Per il ritorno da San Pietroburgo\" nei \"Volksgarten\" di Vienna il 21 novembre 1858.\nLa polka venne dedicata al barone Carl Ludwig von Bruck (1798-1860), ministro delle finanze austriaco dal 1855 fino al momento del suo suicidio, nel 1860.\nNella sezione centrale della polka, Strauss, riprese il ritornello di una popolare canzone di taverna, molto in voga in quel periodo, ideata da Johann Fu\u00df; il testo era:\n\"Mir is's alles an's, mir is's alles an's, Ob i a Geld hab oder kan's!\" (Cosa importa a me, che me ne importa, se ho i soldi oppure no!)."}
{"id": "1858358", "revid": "4711", "url": "https://it.wikipedia.org/wiki?curid=1858358", "title": "J. R. Bremer", "text": ""}
{"id": "1858368", "revid": "121460573", "url": "https://it.wikipedia.org/wiki?curid=1858368", "title": "Erminio Ferretto", "text": "Biografia.\nDi professione commesso, fu da sempre antifascista e gi\u00e0 nel 1937 espatri\u00f2 clandestinamente in Spagna per partecipare alle brigate internazionali nella guerra civile contro i franchisti; in quel periodo ader\u00ec al PCI. Ripar\u00f2 successivamente in Francia, ma fu internato dalle autorit\u00e0 locali e quindi consegnato alla polizia italiana che lo confin\u00f2 a Ventotene.\nDopo il 25 luglio 1943, fu liberato e torn\u00f2 in Veneto con Augusto Petten\u00f2 (\"Grassi\") ed organizz\u00f2, con il nome di battaglia di \"Venezian\", una brigata partigiana, il \"Battaglione Garibaldi \"Venezia\"\", operante nella zona del Cansiglio. Dopo i rastrellamenti tedeschi del settembre 1944, ricevette l'ordine di spostarsi in pianura tra Treviso e Venezia e organizz\u00f2 il \"Battaglione Garibaldi \"Giovanni Felisati\"\", divenendone commissario politico.\nLa notte tra il 5 e il 6 febbraio 1945, le brigate nere lo sorpresero mentre si rifugiava in una casa colonica di Bonisiolo. Ferretto tent\u00f2 di nascondersi nella mangiatoia con i compagni e suo cugino Martino Ferretto \"Volpe\" ma, sondando il fieno con una forca, i fascisti lo colpirono e quindi lo finirono a colpi di mitra.\nCitazioni e omaggi.\nDopo la sua morte il battaglione si trasform\u00f2 in 31a Brigata Garibaldi \"E. Ferretto\" e questa unit\u00e0 entr\u00f2 nella piazza principale di Mestre liberandola.\nAttualmente al partigiano \u00e8 intitolata la principale piazza di Mestre e una strada di Mogliano Veneto, dove peraltro si trova un cippo in suo ricordo."}
{"id": "1858378", "revid": "113486032", "url": "https://it.wikipedia.org/wiki?curid=1858378", "title": "Gran Premio d'Ungheria 2008", "text": "Il Gran Premio d'Ungheria 2008 si \u00e8 svolto il 3 agosto sul Circuito di Hungaroring a Budapest.\nVigilia.\nAlla vigilia del Gran Premio, la McLaren ha comunicato di aver esercitato l'opzione in proprio favore sul finlandese Heikki Kovalainen, che quindi correr\u00e0 per la scuderia inglese anche nel 2009.\nLa Federazione ha effettuato controlli sul motore usato da Hamilton per le sue vittorie in Gran Bretagna e Germania, applicando per la prima volta i controlli sulla conformit\u00e0 del motore al progetto depositato. I controlli hanno confermato la regolarit\u00e0 del dispositivo.\nGli organizzatori del Gran Premio di Ungheria, gi\u00e0 in calendario fino al 2011, stanno trattando l'estensione fino al 2016, mentre \u00e8 in fase di avvio la costruzione di un nuovo circuito permanente, nei dintorni del lago Balaton, che in futuro potrebbe ospitare proprio la gara di Formula 1.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nNella sessione di qualificazione, si \u00e8 avuta questa situazione:\nGara.\nMassa parte bene, bruciando Kovalainen sullo scatto in partenza e poi Hamilton alla prima curva con un gran sorpasso all'esterno. Dietro ai primi tre, sono Glock, Kubica, Alonso e Raikkonen, che ha perso una posizione alla prima curva. Rispetto alle attese della vigilia, la sorpresa \u00e8 che Massa riesce ad allungare portando il vantaggio sul rivale a 3\u201d5 quando 18\u00ba giro rientra per il suo primo rifornimento; Hamilton si ferma nel giro seguente e nelle prime posizioni la situazione resta immutata. A perderci \u00e8 soprattutto Robert Kubica che perde ben quattro posizioni. Al 30\u00ba giro la situazione \u00e8 la seguente: Massa, Hamilton, Kovalainen, Glock, Alonso, R\u00e4ikk\u00f6nen, Piquet e Trulli; Kubica \u00e8 nono.\nNel corso della gara Bourdais, Barrichello e Nakajima hanno principi di incendio durante i pit-stop. Al 41\u00ba giro Hamilton rimane vittima di una foratura alla gomma anteriore sinistra ed \u00e8 costretto, dopo aver percorso quasi un intero giro ad andatura ridotta, a rientrare ai box: rientra nono. Al 44\u00ba giro Massa effettua il secondo rifornimento e rientra secondo, davanti a Glock. Si fermano poi in sequenza Glock e Kovalainen. Al 50\u00ba giro R\u00e4ikk\u00f6nen, ancora quinto dietro Alonso, commette un errore alla curva 2, andando leggermente lungo e perdendo il contatto con lo spagnolo. \u00c8 a questo punto che il finlandese decide di giocare d'attacco: mentre Alonso si ferma ai box per il secondo pit-stop, il ferrarista realizza un giro molto veloce che gli permette dopo la propria sosta (52\u00ba giro) di rimanere davanti al pilota della Renault, in quarta posizione.\nAl 54\u00ba giro Piquet si ferma ai box e rientra affiancato a Trulli, ma riesce a rimanere davanti. Il ritmo di R\u00e4ikk\u00f6nen, liberatosi di Alonso, migliora notevolmente e dal 60\u00ba giro comincia ad inanellare un giro veloce dopo l'altro, riacciuffando Glock. Al 67\u00ba giro, a tre tornate al termine della gara, il motore della Ferrari di Massa cede e vengono cos\u00ec vanificati tutti gli sforzi del brasiliano che, sconsolato, torna mestamente ai box. A quel punto il muretto Ferrari si accorge che c'\u00e8 anche un problema (che gi\u00e0 persiste da qualche giro) sul posteriore della vettura di R\u00e4ikk\u00f6nen e, proprio a quest'ultimo, viene comunicato di rallentare.\nKovalainen centra la prima ed unica vittoria in carriera, diventando il 100\u00b0 pilota di sempre a vincere una gara in Formula 1. Ottimo il secondo posto di Glock, davanti a R\u00e4ikk\u00f6nen. Seguono Alonso, Hamilton, Piquet, Trulli e Kubica. In classifica piloti Hamilton mantiene la testa con 62 punti, contro i 57 di R\u00e4ikk\u00f6nen, che risale al secondo posto, ed i 54 di Massa. In classifica costruttori la Ferrari \u00e8 sempre davanti con 111 punti, seguita dalla McLaren, a quota 100, che sorpassa la BMW, a 90.\nClassifica.\nI risultati del GP sono stati i seguenti:"}
{"id": "1858381", "revid": "179316", "url": "https://it.wikipedia.org/wiki?curid=1858381", "title": "Rick Allen (Def Leppard drummer)", "text": ""}
{"id": "1858386", "revid": "287204", "url": "https://it.wikipedia.org/wiki?curid=1858386", "title": "Gran Premio d'Europa 2008", "text": "Il Gran Premio d'Europa 2008 \u00e8 stata la dodicesima prova della stagione 2008 del Campionato Mondiale FIA di Formula 1. Svoltosi il 24 agosto sul nuovo Circuito urbano di Valencia \u00e8 stato vinto da Felipe Massa su Ferrari, che ha preceduto Lewis Hamilton e Robert Kubica. Hanno inoltre ottenuto punti Kovalainen, Trulli, Vettel, Glock e Rosberg.\nVigilia.\n\u00c8 la prima volta che un gran premio di F1 si corre su questo tracciato cittadino e, di conseguenza, non sono mancate le lamentele dei piloti sulla scarsa aderenza del tracciato durante le prove.Sin da queste ultime infatti molti piloti trovano difficolt\u00e0 ad impostare la curva \"Luna Rossa\" (la seconda del circuito) e la chicane che vede coinvolte le curve 12 e la 13.\nDurante le prove Coulthard e Alonso sono stati multati di 10.000 $ per eccesso di velocit\u00e0 nella \"Pit Lane\".\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nDa segnalare le lamentele di numerose scuderie, in primis la McLaren, relative al cemento della pit lane, che si sgretola sotto le ruote delle vetture in movimento. La McLaren avrebbe anche chiesto, come requisito per tornare gli anni successivi a correre su questo circuito, il riasfaltamento della corsia box.\nQualifiche.\nNella sessione di qualificazione, si \u00e8 avuta questa situazione:\nGara.\nResoconto.\nSplende il sole sul circuito cittadino di Valencia. Al via tutti i piloti di testa mantengono la propria posizione, tranne R\u00e4ikk\u00f6nen, che viene sopravanzato da Kovalainen; Kubica tenta di attaccare Hamilton ma l'inglese si difende bene. Giornata nera per l'idolo di casa Fernando Alonso, tamponato da Nakajima e costretto al ritiro (il giapponese invece prosegue).\nMassa ed Hamilton allungano subito ed \u00e8 il brasiliano a costruire un piccolo margine. Kubica fatica per qualche giro, ma poi riesce a sia volta a staccare la coppia finlandese. Vettel e Trulli tengono il ritmo mentre il resto del gruppo \u00e8 presto distante. Al 15\u00ba giro Massa rifornisce, rientrando in posta proprio tra Kovalainen e Raikkonen; due giri dopo Hamilton si ferma rimanendo dietro al brasiliano, pur avendo fatto segnare nel frattempo il giro pi\u00f9 veloce. Tra il 18\u00ba e il 22\u00ba giro riforniscono gli altri piloti delle prime posizioni con Trulli che sale al sesto posto a spese di Vettel. Nel secondo segmento di gara, Massa estende la sua leadership fino ad avere quasi dieci secondi di vantaggio.Al 37\u00ba giro Il brasiliano rientra per il secondo rifornimento ma nella ripartenza rischia un incidente con Sutil: il ferrarista, messo sotto inchiesta per unsafe release, verr\u00e0 multato di 10.000 euro. Nei giri seguenti tutti i piloti restanti effettuano il secondo rifornimento.\nAl 42\u00ba giro Sutil esce di scena andando a sbattere debolmente contro le barriere, ma la sua vettura \u00e8 in una posizione non pericolosa e la safety-car non deve entrare. Al 43\u00ba giro tensione al box Ferrari: Kovalainen e R\u00e4ikk\u00f6nen rientrano insieme per il secondo rifornimento; la sosta del ferrarista sembra pi\u00f9 veloce ma Kimi riparte prima di ricevere il via libera dai meccanici e ne travolge uno (il colpo gli procurer\u00e0 una lieve frattura), perdendo l'opportunit\u00e0 di sorpassare il connazionale e retrocedendo alle spalle di Trulli. Al 45\u00ba giro, il periodo nero di Raikkonen culmina nel cedimento del motore a causa dello stesso problema alle bielle che aveva fermato Massa in Ungheria. La gara prosegue senza emozioni: Massa va a vincere, Hamilton e Kubica completano il podio. Alle loro spalle arrivano Kovalainen, Trulli, Vettel Glock e Rosberg.\nNel campionato piloti Massa recupera due punti su Hamilton, sempre in testa con 70 punti, seguito proprio dal brasiliano a 64 e da R\u00e4ikk\u00f6nen a 57. Nel campionato costruttori la McLaren, a quota 113, si avvicina alla Ferrari, in testa con 121 punti. I risultati del GP sono stati i seguenti:\nRisultati.\nSia Barrichello che Sutil sono partiti dalla \"Pit Lane\"."}
{"id": "1858397", "revid": "113680629", "url": "https://it.wikipedia.org/wiki?curid=1858397", "title": "Gran Premio del Belgio 2008", "text": "Il Gran Premio del Belgio 2008 \u00e8 stata la tredicesima prova del campionato mondiale di Formula 1 2008. La gara, corsa domenica 7 settembre sul Circuito di Spa-Francorchamps, \u00e8 stata vinta dal brasiliano Felipe Massa su Ferrari, al decimo successo in carriera. Massa ha preceduto all'arrivo il tedesco Nick Heidfeld su BMW Sauber ed il britannico Lewis Hamilton su McLaren-Mercedes.\nHamilton, primo al traguardo, \u00e8 penalizzato di venticinque secondi sul tempo di gara a causa della manovra di sorpasso compiuta ai danni di Kimi R\u00e4ikk\u00f6nen. La manovra viene sanzionata in quanto il pilota inglese si sarebbe avvantaggiato di un taglio dell'ultima chicane del tracciato per entrare in scia a Raikkonen.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nNella sessione di qualificazione, si \u00e8 avuta questa situazione:\nGara.\nCronaca.\nAl via, Hamilton conserva la prima posizione, con Massa che tiene il secondo posto, e Kimi R\u00e4ikk\u00f6nen che si posiziona terzo per poi passare il brasiliano in fondo al rettilineo del Kemmel. Trulli, arriva al quarto posto alla Source, ma viene tamponato da Bourdais. Kovalainen si \u00e8 mosso al rallentatore ed \u00e8 addirittura in tredicesima posizione. Alla fine del giro, Alonso \u00e8 quarto davanti a Bourdais e Trulli che va in testacoda alla \u201cBus Stop\u201d, scivolando nelle retrovie. R\u00e4ikk\u00f6nen passa anche Hamilton il giro successivo, sempre a Kemmel, approfittando di un mezzo testacoda di Hamilton, all\u2019uscita della source. \nR\u00e4ikk\u00f6nen prova ad allungare ma Hamilton rimane a contatto mentre Massa perde qualche decimo ad ogni giro. Kovalainen rimonta come una furia, con una serie di bei sorpassi e, al quinto giro \u00e8 gi\u00e0 ottavo, passando poi Kubica, tre giri dopo, sempre a Kemmel. Vettel compie un bel sorpasso alla Bus Stop ai danni di Nelson Piquet Jr. e si porta al decimo posto. Il ritmo di R\u00e4ikk\u00f6nen e Hamilton continua ad essere insostenibile, anche per Massa e Kovalainen, a maggior ragione per il resto del gruppo. La rimonta del finlandese della McLaren si arresta al decimo giro quando attacca Webber alla Bus stop, ma non \u00e8 affiancato e colpisce l\u2019australiano mandandolo in testacoda. Sar\u00e0 penalizzato con un drive trough che sconter\u00e0 dopo il pit stop. All'undicesimo giro Hamilton inaugura la sagra dei pit stop, continuando con le morbide.\nRientra dietro a Kovalainen, ma lo passa, avvertito dai box che il suo compagno di scuderia dovr\u00e0 scontare un drive through.\nR\u00e4ikk\u00f6nen rientra al dodicesimo giro ed imbarca circa lo stesso quantitativo di benzina di Hamilton, ma ora ha circa quattro secondi sull\u2019inglese. Solo un giro, e rientra anche Massa, come Alonso, senza cambiamenti di posizione. Al tredicesimo giro Nelson Piquet Jr. fa il botto dopo il Pouhon, e si ritira. In questo giro R\u00e4ikk\u00f6nen incrementa a circa 5 secondi il vantaggio su Hamilton, approfittando del fatto che l\u2019inglese si trova alle spalle di Bourdais e Kubica. I due vanno ai box nello stesso passaggio, e Bourdais riprende davanti al polacco della BMW-Sauber. Dopo il drive through, Kovalainen si trova in 14\u00aa posizione.\nVettel \u00e8 l\u2019ultimo dei primi dieci a fermarsi al diciassettesimo giro, e, grazie ad alcuni ottimi passaggi, sale al settimo posto, non distante dalla coppia che lo precede. Alle sue spalle, bel sorpasso di Heidfeld su Glock al diciottesimo giro, proprio in staccata a Le Combe. Barrichello si ritira al ventesimo giro per il cedimento del cambio. A met\u00e0 gara R\u00e4ikk\u00f6nen comanda con 5\u201d8 su Hamilton e circa 11\u201d su Massa. Alonso, in solitaria, \u00e8 a mezzo minuto.\nR\u00e4ikk\u00f6nen rientra a 19 giri dalla fine, nello stesso passaggio effettua la sua sosta pure Hamilton. Ripartono nel medesimo ordine d'ingresso, avendo montato la mescola pi\u00f9 dura. Hamilton per\u00f2, lentamente, comincia ad erodere il vantaggio di R\u00e4ikk\u00f6nen, portandosi in breve sotto i due secondi\nMassa rientra per la sua seconda sosta, dopo aver comandato il gruppo, a 17 giri dalla fine. Anche il brasiliano inizia a ridurre il suo distacco dal leader ed i tre si compattano, essendo racchiusi in cinque secondi quando mancano una decina di giri alla fine. Nel frattempo una sosta lenta \u00e8 costata un paio di posizioni a Kubica e ora le due Toro Rosso sono davanti alle due BMW. \nLa temperatura si abbassa, il cielo diventa sempre pi\u00f9 scuro e scende qualche goccia di pioggia mentre R\u00e4ikk\u00f6nen ricomincia a perdere decimi. A cinque giri dalla fine l'inglese \u00e8 a meno di nove decimi dal campione del mondo. La pioggia si intensifica, e mancano solo tre giri e mezzo. Ma R\u00e4ikk\u00f6nen si riprende i cinque decimi, e riporta il gap a 2 secondi a tre giri dalla fine. La pioggia diventa intensa a due giri alla fine; R\u00e4ikk\u00f6nen deve sventare un tentativo di attacco alla Bus stop alla fine del giro 42, Hamilton taglia la chicane, ricede la posizione ma poi passa a La Source. Da l\u00ec in poi si scatena la bagarre mentre i tempi si alzano di trenta secondi a giro. Hamilton sbaglia a Fagne e ricede la leadership, ma R\u00e4ikk\u00f6nen va in testacoda per poi perdere il controllo e finire a muro a Blanchimont, mettendo la parola fine alla sua gara e alle sue speranze di mondiale. Massa, riesce a resistere e arriva secondo. Dietro ai primi tre, Heidfeld ha montato le intermedie a due giri dalla fine e nell\u2019ultimo giro passa avversari come birilli; anche Alonso che ha messo le intermedie per l\u2019ultimo giro artiglia il quarto posto passando Kubica e Vettel dopo l\u2019ultima curva. Bourdais, che era sul\npodio a met\u00e0 dell\u2019ultimo giro, chiude addirittura settimo. Kovalainen si ferma all'ultimo giro.\nLa penalizzazione di Hamilton regaler\u00e0 poi il successo a Felipe Massa.\nRisultati.\nI risultati del GP sono stati i seguenti:\nDecisioni della FIA.\nAl termine della gara, i commissari hanno valutato come scorretto il sorpasso di Lewis Hamilton ai danni di Kimi R\u00e4ikk\u00f6nen a due giri dal termine, in quanto hanno giudicato che il pilota inglese si sarebbe avvantaggiato di un taglio dell'ultima chicane del tracciato per entrare in scia a R\u00e4ikk\u00f6nen, penalizzandolo di 25 secondi e dando cos\u00ec la vittoria a Felipe Massa. Il britannico si \u00e8 invece classificato in terza posizione. La McLaren ha comunque fatto ricorso contro la decisione dei commissari, in quanto, dati alla mano, \"Hamilton era di 6 km/h pi\u00f9 lento di R\u00e4ikk\u00f6nen sul traguardo\", ma esso \u00e8 stato respinto poich\u00e9 giudicato \"inammissibile\".\nAnche Timo Glock \u00e8 stato penalizzato di 25 secondi a causa di un sorpasso effettuato in regime di bandiere gialle, perdendo cos\u00ec l'ottava posizione ottenuta nel Gp. Il pilota tedesco della Toyota \u00e8 retrocesso al nono posto, alle spalle di Mark Webber. Il pilota australiano della Red Bull conquista cos\u00ec un punto iridato."}
{"id": "1858400", "revid": "729019", "url": "https://it.wikipedia.org/wiki?curid=1858400", "title": "Fortezza di Louisbourg", "text": "La fortezza di Louisbourg \u00e8 una parziale ricostruzione dell'antica fortezza francese del Settecento. Situata nell'Isola del Capo Bretone, nella Nuova Scozia, \u00e8 diventato un sito storico.\nStoria.\nCon il Trattato di Utrecht del 1713 il Regno di Francia perse in Nordamerica l'isola di Terranova e parte dell'Acadia. Qu\u00e9bec rischiava allora di essere circondata dai possedimenti inglesi. Cos\u00ec le autorit\u00e0 francesi, per garantire alla Francia l'accesso al fiume San Lorenzo dovettero ordinare di erigere un forte nell'Isola del Capo Bretone. La costruzione della Fortezza di Louisbourg inizi\u00f2 nel 1719. La cittadella fortificata prosper\u00f2 velocemente e vi sorse anche un insediamento urbano, che ben presto divenne un importante nodo di traffico tra la Francia, la Nuova Francia e le Indie occidentali francesi. Inoltre, traino per l'economia del porto di Louisbourg era la pesca nelle acque di Terranova.\nUn primo attacco per conquistare Louisbourg, da parte britannica, ebbe luogo nel 1745. Il tentativo francese di riconquistare il forte fall\u00ec l'anno seguente. Ma il Trattato di Aquisgrana restitu\u00ec il forte alla Francia.\nDopo lo scoppio della Guerra franco-indiana la fortezza di Louisbourg venne nuovamente conquistata dai britannici nel 1758. Nel 1760 la fortezza venne distrutta dai britannici per evitare futuri usi da parte francese, ma vi rimasero alcuni abitanti civili.\nNel 1961 la fortezza di Louisbourg fu ricostruita."}
{"id": "1858404", "revid": "2110845", "url": "https://it.wikipedia.org/wiki?curid=1858404", "title": "Dolfino Ortolan", "text": "Biografia.\nFiglio di Giacomo e di Maria Mion, incoraggiato dal padre si un\u00ec ad una banda di giovanissimi (il pi\u00f9 anziano aveva solo 19 anni) che sosteneva la lotta partigiana nella zona di Marcon.\nIl nucleo, affiliato al fronte della giovent\u00f9, fu sorpreso dalle brigate nere mentre si nascondeva in una casa colonica di Canizzano, alla periferia di Treviso, assieme ad altri partigiani tra cui il padre Giacomo e lo zio Ettore.\nDolfino rimase ferito da alcuni colpi di arma da fuoco, quindi barbaramente finito a bastonate, sorte che tocc\u00f2 anche allo zio e ad altri compagni.\nOnorificenze.\nAlla madre \u00e8 stata consegnata la Medaglia d'Argento al Valor militare."}
{"id": "1858407", "revid": "287204", "url": "https://it.wikipedia.org/wiki?curid=1858407", "title": "Gran Premio d'Italia 2008", "text": "Il Gran Premio d'Italia 2008 si \u00e8 svolto il 14 settembre sul Circuito di Monza a Monza. \u00c8 stato caratterizzato dal pilota tedesco Sebastian Vettel che, in quest'occasione, \u00e8 diventato il pilota pi\u00f9 giovane di sempre a vincere un gran premio e il pilota pi\u00f9 giovane ad ottenere la pole position. Il record di vincitore pi\u00f9 giovane \u00e8 passato poi, col Gran Premio di Spagna 2016, a Max Verstappen.\nVigilia.\nLa vigilia del Gran Premio \u00e8 caratterizzata dal proseguire delle polemiche riguardanti la penalit\u00e0 inflitta a Lewis Hamilton. Un comunicato ufficiale fissa la discussione dell'appello presentato dal team McLaren per il 22 settembre 2008.\nProve.\nP1.\nNella prima sessione del venerd\u00ec, si \u00e8 avuta questa situazione:\nP2.\nNella seconda sessione del venerd\u00ec, si \u00e8 avuta questa situazione:\nP3.\nNella sessione del sabato mattina, si \u00e8 avuta questa situazione:\nQualifiche.\nLe qualifiche sono state caratterizzate dalla pioggia che, condizionando le strategie e gli assetti in vista della domenica, ha consentito a Sebastian Vettel di conquistare la sua prima pole position.\nNella sessione di qualificazione, si \u00e8 avuta questa situazione:\nGara.\nPartite dietro la safety car, le vetture, che montano gomme full wet, sfilano sollevando grandi nuvoloni d'acqua: la pioggia bagna il circuito dalla mattinata. Vettel, riesce a resistere alla minaccia di Kovalainen, alle cui spalle sono Webber, Rosberg e Massa. \u00c8 sfortunato S\u00e9bastien Bourdais, con l\u2019altra Toro Rosso, che non riesce ad avviare la vettura dalla sua postazione in seconda fila, e deve essere spinto ai box, accodandosi poi al gruppo con un giro di ritardo. Vettel allunga senza problemi accumulando in breve una decina di secondi su Kovalainen.\nNelle retrovie, Hamilton, dopo qualche giro cauto, inizia ad attaccare e si trova nella scia di R\u00e4ikk\u00f6nen dopo che entrambi hanno passato Fisichella. Hamilton tenta il sorpasso una prima volta ma, proprio come in Belgio, \u00e8 costretto a tagliare la curva e a restituire la posizione; passer\u00e0 poi alla prima di Lesmo.\nInizia cos\u00ec lo show di Hamilton che anima la gara, con la sua rimonta a suon di sorpassi; dopo aver spinto Glock sull\u2019erba senza troppi complimenti, l\u2019inglese infila anche Kubica alla Roggia e sale all\u2019ottavo posto nel corso del diciassettesimo giro. Massa \u00e8 nel frattempo quarto, avendo passato Rosberg nel corso del quindicesimo passaggio. Fisichella finisce la sua gara nella via di fuga della Parabolica per la rottura dell\u2019ala anteriore in un precedente contatto con Coulthard.\nVettel si ferma al diciottesimo per il primo rifornimento, rientrando alle spalle di Massa, mentre i tre che lo seguivano, Kovalainen, Webber e appunto il brasiliano, riforniscono al giro 22. Hamilton passa nel frattempo anche Alonso, Trulli e Rosberg, portandosi nella scia del tedesco, di nuovo leader, quando, esattamente a met\u00e0 gara, rientra per quello che dovrebbe essere il suo unico stop. Ora dietro a Vettel e Kovalainen, sono Alonso, Kubica e Heidfeld, che non hanno ancora effettuato stop, poi Webber, Massa e appunto Hamilton. Tutti i piloti continuano a montare full wet, ma la pioggia ha smesso da un po\u2019 e la pista si sta asciugando. Prima Coulthard e poi Heidfeld e Alonso, si fermano attorno al trentesimo giro, montando le intermedie. La scelta si rivela corretta, e, ben presto, tutti gli altri si fermano a loro volta. Perfetto il timing di Kubica che al 33\u00ba giro, conserva la terza posizione. Al trentacinquesimo giro Massa infila Webber alla Ascari, all\u2019uscita della quale l\u2019australiano va in testacoda, riuscendo a proseguire. Vettel effettua la sua sosta al giro 36, in tranquillit\u00e0, uscendo con 9\u201d su Kovalainen.\nLa parte finale di gara non regala grandi emozioni; dalla quarta alla settima posizione, Alonso, Heidfeld, Massa e Hamilton, sono racchiusi in pochi secondi ma non riescono a portare veri attacchi. A otto giri dal termine, da attaccante contro Massa, Hamilton diviene attaccato dalla Red Bull di Webber che prova a passare sul rettifilo ma viene chiuso sull\u2019erba dall\u2019inglese ed \u00e8 costretto a tagliare la prima chicane.\nPoi non succede pi\u00f9 nulla se non i sorpassi e i giri veloci in serie di Raikkonen, ormai una costante in questa stagione, sempre quando i giochi sono fatti.\nLa gara termina con la perentoria vittoria di Vettel, vero dominatore del fine settimana, seguito da un regolare Kovalainen e da un ottimo Kubica in rimonta.\nPrimo successo per Sebastian Vettel e per la Toro Rosso, addirittura giocando in casa, essendo la scuderia di Faenza. Vettel diventa il pi\u00f9 giovane in assoluto a vincere un Gran Premio iridato.\nI risultati del GP sono stati i seguenti:"}
{"id": "1858414", "revid": "827882", "url": "https://it.wikipedia.org/wiki?curid=1858414", "title": "Ferretto", "text": ""}
{"id": "1858417", "revid": "587852", "url": "https://it.wikipedia.org/wiki?curid=1858417", "title": "Gran Premio di Singapore 2008", "text": "Il Gran Premio di Singapore 2008 \u00e8 stata la quindicesima prova del campionato mondiale di Formula 1 2008. La gara, corsa domenica 28 settembre sul Circuito di Singapore, \u00e8 stata vinta dallo spagnolo Fernando Alonso su Renault, al ventesimo successo in carriera. Alonso ha preceduto all'arrivo il tedesco Nico Rosberg su Williams-Toyota ed il britannico Lewis Hamilton su McLaren-Mercedes.\n\u00c8 stato il primo gran premio della storia della Formula 1 ad essere corso in notturna e per l'occasione \u00e8 stato realizzato un nuovissimo impianto di illuminazione all'avanguardia, realizzato da un'azienda italiana, in grado di garantire la piena visibilit\u00e0 ai piloti. Inoltre, quello di Singapore, \u00e8 stato l'ottocentesimo gran premio nella storia della Formula 1.\nVigilia.\nAll'inizio della settimana del gran premio, la Corte di Appello Internazionale della FIA ha dichiarato inammissibile il ricorso presentato dalla McLaren, in merito alla penalit\u00e0 inflitta a Lewis Hamilton al termine del Gran Premio del Belgio. Viene pertanto confermato l'ordine di arrivo ufficiale.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato sera, si \u00e8 avuta questa situazione:\nDopo una prima ispezione del circuito e poi a seguito delle prove del venerd\u00ec, i piloti hanno lamentato alcune situazioni pericolose legate alla conformazione del circuito. In particolare, l'entrata e l'uscita dalla corsia box, in cui le vetture percorrono la stessa traiettoria delle vetture in pista, e l'altezza dei cordoli alla variante della curva 10, che possono provocare danni alle vetture e situazioni di pericolo. Gi\u00e0 prima delle prove del venerd\u00ec, la FIA aveva chiesto agli organizzatori di intervenire sui cordoli, mentre per le traiettorie di ingresso ed uscita dai box, si \u00e8 deciso di intervenire solo sulla prima, modificandone la conformazione.\nQualifiche.\nNella sessione di qualificazione, si \u00e8 avuta questa situazione:\nGara.\nFelipe Massa scatta perfettamente al via seguito da Lewis Hamilton, costretto a guardarsi da un arrembante R\u00e4ikk\u00f6nen. Nelle prime curve un contatto fra Robert Kubica e Heikki Kovalainen fa arretrare di tre posizioni il finlandese.\nNelle retrovie, essendo il circuito cittadino molto stretto, poche sono le variazioni, ma i sorpassi non mancano. Le due Williams cercano di passare la Toyota di Jarno Trulli, nono e partito con un elevato carico di carburante, alla fine riuscendoci, come Alonso, alle loro spalle. Massa e Hamilton fanno inizialmente il vuoto rispetto a R\u00e4ikk\u00f6nen, che per\u00f2 dopo qualche giro, inizia a girare molto velocemente riportandosi nella scia dell\u2019inglese.\nAl quindicesimo giro l\u2019episodio chiave: la Renault di Piquet, dopo aver rimbalzato sul muro della \"Raffles Avenue\", che passa suggestivamente sotto le stesse tribune, finisce in testacoda e sbatte violentemente sul muro. \"Safety Car\" in pista dunque, come molti temevano. Fernando Alonso, partito quindicesimo dopo esser stato leader nelle libere e nelle prime qualificazioni, aveva ammesso che per poter arrivare al podio ci sarebbe voluta almeno una \"Safety Car\".\nNon \u00e8 quindi un caso che l'asturiano sia stato il primo ad effettuare la sosta ai box prima ancora dell'incidente, seguito dalle due RedBull di Coulthard e Webber. Con la \"pit-lane\" ancora chiusa entrano necessariamente a rifornire pure Rosberg e, un giro dopo, Kubica, i quali verranno poi penalizzati. A \"pit-lane\" aperta, al giro 17, si scatena la danza dei \"pit stop\" che vede protagonista proprio la Ferrari: Massa infatti, seguito da Hamilton e R\u00e4ikk\u00f6nen, alla ripartenza dal rifornimento, forse a causa del semaforo difettoso, trascina con s\u00e9 la pompa della benzina, che era ancora agganciata alla vettura, spargendo carburante in pit-lane.\nGrosso il rischio di Sutil che gli \u00e8 dietro, testimone come R\u00e4ikk\u00f6nen, accodato ai box, dell'incidente. In quest'azione rimarr\u00e0 ferito un meccanico della Ferrari. Massa \u00e8 costretto a fermarsi alla fine della \"pit-lane\", rincorso dai suoi meccanici che tentano di staccargli il bocchettone con tutto il tubo della benzina. Quando il brasiliano riparte \u00e8 ultimo mentre R\u00e4ikk\u00f6nen \u00e8 terzultimo, rallentato dall'operazione di Massa. Al brasiliano verr\u00e0 poi comminato un drive trough per unsafe release. A trarre giovamento da questa situazione \u00e8 Rosberg, che si ritrova primo, davanti a Trulli e Fisichella, che non hanno rifornito, poi Kubica, Alonso, Webber, Coulthard, Hamilton, Vettel e Glock. Alla ripartenza, il tedesco della Toyota approfitta di un leggero lungo di Sebastian per passarlo.\nRosberg allunga portando ad oltre venti secondi, il vantaggio sul gruppo \u201cFisichella\u201d; in questo modo, quando l\u2019ovvia penalit\u00e0 gli viene comminata con ingiustificato ritardo, pu\u00f2 scontarla al giro 27, rientrando davanti a Coulthard ed Hamilton. Va peggio a Kubica, che bloccato dietro a Fisichella fino a quel momento, scivola in ultima posizione. Webber si ritira. Trulli comanda con 11\u201d su Alonso dopo il pit stop di Fisichella, al giro 28. Al trentaduesimo giro il pit stop dell\u2019abruzzese, lascia la testa a Fernando, davanti a Rosberg, Coulthard ed Hamilton. Jarno Trulli, ora ottavo, subisce i sorpassi di Nakajima e del rimontante R\u00e4ikk\u00f6nen.\nAl quarantesimo giro Rosberg effettua la seconda sosta, seguito un giro dopo da Alonso, che rientra in pista proprio davanti a Coulthard ed Hamilton. L\u2019inglese approfitta della situazione per infilare il veterano scozzese con una gran staccata alla curva sei e precederlo ai box alla fine del giro. Alla RedBull perdono tempo e Coulthard scivola in nona posizione. R\u00e4ikk\u00f6nen \u00e8 terzo quando effettua la sua seconda sosta al cinquantesimo giro, scendendo in quinta posizione, alle spalle dell\u2019ottimo Glock.\nSubito dopo nuova entrata della \"Safety Car\" determinata da Sutil, che va a sbattere sotto la tribuna del campo di calcio. Pochi secondi prima, Massa era andato in testacoda nello stesso punto. Dopo due giri di \"Safety Car\", alla ripartenza Hamilton, terzo, tenta invano di insidiare la seconda posizione dell'amico Rosberg. Alonso, con un paio di giri velocissimi, costruisce 6\u201d di margine sul tedesco della Williams.\nLa gara si conclude cos\u00ec, non prima di aver assistito alla completa disfatta della Ferrari: al 58\u00ba giro, R\u00e4ikk\u00f6nen, che \u00e8 in scia a Glock, alla strettissima curva 10, entra troppo veloce e rimbalza sui cordoli della chicane, andando a sbattere poi sul muretto; per lui altra gara non finita e zero punti per il team in chiave classifica costruttori. Vittoria di Alonso, che risale sul gradino pi\u00f9 alto del podio per la prima volta dal Gran Premio d'Italia 2007, mentre la Renault non vinceva dal Gran Premio del Giappone 2006, sempre con Alonso. Anche se favorito dalle circostanze, Alonso ha comunque confermato il gran passo visto durante le prove, registrando il secondo giro veloce in gara, dietro lo specialista R\u00e4ikk\u00f6nen, e legittimando il successo. Notevoli le gare di Timo Glock e Sebastian Vettel. \nI risultati del GP sono stati i seguenti:\nDecisioni della FIA.\nIl 30 agosto 2009, la FIA apre un'inchiesta sull'incidente accaduto a Nelson Piquet Jr., durante il tredicesimo giro della gara. La televisione brasiliana Rede Globo sostiene che l'incidente \u00e8 stato fittiziamente causato al fine di favorire la vittoria di Fernando Alonso.\nLa FIA ha convocato per il 21 settembre 2009 la Renault per esaminare il caso in questione. In seguito all'inchiesta della FIA in merito all'incidente, la Renault comunica il 16 settembre 2009 che Flavio Briatore e Pat Symonds hanno lasciato la scuderia.\nIl 21 settembre 2009, il Consiglio Mondiale della FIA decide la squalifica a vita dalle competizioni motoristiche per Briatore e una squalifica di 5 anni per Symonds, rei di avere ordinato a Nelson Piquet Jr. di schiantarsi alla curva 17, in quanto la mancanza della gru in quel punto del tracciato avrebbe reso possibile l'entrata della Safety Car, permettendo cos\u00ec all'allora compagno di squadra Fernando Alonso di guadagnare parecchie posizioni e di vincere la gara. Inoltre, il \"team\" Renault viene squalificato per due anni ma con la condizionale, mentre non vi sono condanne n\u00e9 per Piquet Jr. n\u00e9 per Alonso.\nIl 5 gennaio 2010 il \"Tribunal de grande instance\" di Parigi ha annullato la radiazione di Flavio Briatore, considerando come non regolare il procedimento istruito dalla FIA, la quale dovr\u00e0 inoltre versare a Briatore 15.000 \u20ac a titolo di risarcimento del danno. Anche Pat Symonds \u00e8 stato riabilitato dalla sentenza.\nLa FIA conferma comunque che la sua decisione resta in vigore fino al termine di tutti i possibili appelli."}
{"id": "1858421", "revid": "1005847", "url": "https://it.wikipedia.org/wiki?curid=1858421", "title": "Egidio Renzi", "text": "Biografia.\nFiglio di Cleto (bracciante) e Rosa Maloncelli (sarta), era il primo di otto fratelli.\nDi professione operaio, nel febbraio del 1919, all'et\u00e0 di 18 anni, si trasferisce con la famiglia a Cattolica.\nPersonaggio \"fiero ed orgoglioso\", nel 1923, a seguito delle sistematiche persecuzioni di cui \u00e8 fatto oggetto da parte dei fascisti, fugge clandestinamente a Roma, ove lavora inizialmente come impiegato presso le Ferrovie e successivamente, essendo stato licenziato a causa delle sue idee, come tipografo.\nA Roma si sposa ed ha tre figli, continuando a svolgere attivit\u00e0 di propaganda antifascista insieme all'amico Aldo Eluisi come aderente al movimento Giustizia e Libert\u00e0 - confluito successivamente nel Partito d'Azione -, legandosi d'amicizia a personaggi come Ugo La Malfa e Mario Berlinguer.\nAttivo durante la Resistenza, il 3 febbraio 1944 viene catturato dalla Banda Koch e imprigionato inizialmente nella prigione di via Principe Amedeo - ove viene torturato assieme all'amico Fernando Norma, repubblicano, impedendo ai famigliari di vederlo - e successivamente trasferito nella famigerata prigione di via Tasso. A seguito dell'attentato partigiano di via Rasella, per ritorsione verr\u00e0 selezionato con altri 334 patrioti e massacrato il 24 marzo 1944 nell'eccidio delle Fosse Ardeatine. Solo il 28 agosto, assieme agli altri, il suo corpo verr\u00e0 ritrovato.\"\u00abNel '44 abitavo anch'io a Roma - racconta la sorella Alda -, \u00e8 toccato a me riconoscerlo. Ho capito che era lui dal vestito, di colore grigio, e da una sciarpa bianca regalatagli poco tempo prima. I polsi legati cos\u00ec stretti che si stavano staccando dalle braccia. Prima di ucciderlo ho saputo che i suoi carcerieri lo seviziarono e torturarono. Analoga sorte tocc\u00f2 ad alcuni suoi amici. Qualcuno l'ho riconosciuto. In famiglia eravamo due femmine e tre maschi, tutti di matrice antifascista. Tutti con quell'idea.\u00bb\"I suoi resti sono tumulati nel Mausoleo delle Fosse Ardeatine nel sacello n. 169.\nRiconoscimenti.\nIl 25 aprile 2004 \u00e8 stato insignito della cittadinanza onoraria dal Comune di Cattolica."}
{"id": "1858422", "revid": "1377912", "url": "https://it.wikipedia.org/wiki?curid=1858422", "title": "Gran Premio del Giappone 2008", "text": "Il Gran Premio del Giappone 2008 \u00e8 stata la sedicesima prova del campionato mondiale di Formula 1 2008. La gara, corsa domenica 12 ottobre sul Circuito del Fuji, \u00e8 stata vinta dallo spagnolo Fernando Alonso su Renault, al ventunesimo successo in carriera. Alonso ha preceduto all'arrivo il polacco Robert Kubica su BMW Sauber ed il finlandese Kimi R\u00e4ikk\u00f6nen su Ferrari.\nVigilia.\nAlla vigilia del GP vengono fuori alcune interessanti voci di mercato: la prima riguarderebbe la Force India che dalla prossima stagione dovrebbe cambiare il fornitore di motori. Infatti, la scuderia indiana passerebbe dai motori Ferrari a quelli Mercedes. La trattativa con la McLaren sarebbe gi\u00e0 stata avviata anche se un portavoce avrebbe affermato che: \u00abNiente \u00e8 ancora deciso\u00bb.\nAltra notizia scottante vedrebbe coinvolti Rubens Barrichello e Bruno Senna: il pilota brasiliano, tramite i giornali, ha \"suggerito\" al nipote di Ayrton di non firmare per la Honda poich\u00e9 con la sua poca esperienza, anche per quanto riguarda le gomme slick (che torneranno nel 2009), rischia di sprecare un'occasione importante per la sua carriera.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nNella sessione di qualificazione, si \u00e8 avuta questa situazione:\nGara.\nResoconto.\nTra i due litiganti il terzo gode: cos\u00ec si potrebbe riassumere molto sinteticamente quanto avvenuto nel Gran Premio del Giappone. Questa per\u00f2 \u00e8 stata soprattutto la giornata dei commissari di gara, responsabili di numerose decisioni che infiammeranno altrettante polemiche nei giorni successivi.\nUna partenza cos\u00ec rocambolesca non si vedeva da tempo. Hamilton scatta malissimo facendosi passare dopo pochi metri da R\u00e4ikk\u00f6nen; prova subito ad attaccarlo alla prima curva con una staccata all'interno impossibile, bloccando (e distruggendo) le gomme e portando Kimi all'esterno della curva. Da dietro arriva anche Kovalainen che, lungo anch'egli alla prima curva, spinge il ferrarista fuori pista, costringendolo ad accodarsi al compagno di scuderia Massa. In uscita di curva Coulthard con una sospensione rotta in un contatto, distrugge la sua Red Bull contro il muro. Hamilton viene infilato da Kubica e Alonso e alla curva successiva va largo finendo alle spalle di Massa, nella morsa delle due Ferrari.\nAl 2\u00ba giro l'inglese attacca con decisione Massa che, per difendersi ritarda la frenata e arriva lungo; nella cambio di direzione successivo il brasiliano non ha spazio all\u2019interno, salta sul cordolo e sperona Hamilton; mentre le due Ferrari passano, quest'ultimo \u00e8 costretto ad accodarsi all'interno del plotone: dunque sosta ai box e cambio di strategia per lui. Che sia una giornata particolare lo si intuisce poco dopo, quando i giudici di gara penalizzano con un drive-through Hamilton (per la manovra al via) e Massa (per il contatto con l'inglese): gara in salita per i due contendenti al titolo. Raikkonen risale passando Trulli all\u2019ottavo giro, mentre Massa, settimo alle spalle di Bourdais, fatica a risalire. Al quindicesimo giro Kubica comanda su Alonso, Kovalainen e Raikkonen con i primi quattro racchiusi in poco pi\u00f9 di quattro secondi. Subito dopo cede il motore della McLaren di Kovalainen, rara eventualit\u00e0 che non capitava da circa due anni. Si arriva al momento decisivo dei pit-stop: per primi si fermano Kubica e Raikkonen al diciassettesimo giro. Alonso si ferma un giro dopo, imbarca meno benzina e scavalca il polacco. \nMassa, dopo rifornimento e drive trough, \u00e8 tredicesimo davanti ad Hamilton. Trulli guida brevemente la gara, poi Bourdais fino al giro 25, infine Piquet per altri tre giri. Al comando torna poi Alonso, che in questa fase estende la sua leadership sapendo di doversi fermare prima, fino ad avere 13\u201d su Kubica quando, al quarantatreesimo giro, rientra per la seconda sosta. Raikkonen mostra solo nell\u2019ultima parte dello stint un ritmo all\u2019altezza della situazione, si ferma al giro 48, rimanendo di misura dietro a Kubica, che ha rifornito due giri prima. Ancora Trulli comanda per un paio di giri e poi Piquet che, dopo la sosta, \u00e8 quarto, davanti all\u2019abruzzese.\nAl cinquantunesimo giro Massa, risalito al settimo posto, si tocca alla prima curva con Bourdais, che esce dai box, e va in testacoda. Tre giri dopo il brasiliano rifornisce per la seconda volta, scendendo al decimo posto. Negli ultimi giri si scatena con una serie di giri veloci e, passando Heidfeld e Webber, rientra in zona punti. Davanti, con Alonso fuori portata, il finale \u00e8 animato dal duello rusticano tra Kubica e Raikkonen. Nonostante la netta superiorit\u00e0 della Ferrari in termini di velocit\u00e0 di punta, il polacco riesce a resistere, con una difesa dura ma entro i limiti.\nAlonso quindi trionfa per la seconda volta (consecutiva) in stagione e consolida il quarto posto della Renault nella classifica costruttori. Completano il podio il sempre bravo Kubica ed un R\u00e4ikk\u00f6nen al solito a corrente alternata. Quarta piazza per l'altra Renault, quella di Nelsinho Piquet, che probabilmente si guadagna la riconferma nel team per il 2009. Seguono Trulli, Bourdais, Vettel e Massa. Il francese della Toro Rosso verr\u00e0 poi penalizzato di 25 secondi per il testacoda causato ai danni del ferrarista, che sale perci\u00f2 al settimo posto finale, guadagnando un ulteriore punto iridato su Hamilton, rimasto a secco.\nIn classifica piloti la gara segna il definitivo addio di R\u00e4ikk\u00f6nen al titolo, poich\u00e9 il ferrarista \u00e8 ora staccato di 21 punti dalla vetta del Mondiale a due gare dal termine della stagione. In testa c'\u00e8 sempre Hamilton con 84 punti, seguito da Massa a 79 e Kubica a 72 (gli unici due che potrebbero ancora contendere il titolo all'inglese). In classifica costruttori la McLaren, fuori dai punti quest'oggi, viene nuovamente superata dalla Ferrari, che va a quota 142, con 7 punti di vantaggio proprio sugli inglesi, fermi a 135; terza sempre la BMW a 128.\nRisultati.\nI risultati del GP sono stati i seguenti:"}
{"id": "1858425", "revid": "287204", "url": "https://it.wikipedia.org/wiki?curid=1858425", "title": "Gran Premio di Cina 2008", "text": "Il Gran Premio di Cina 2008 si \u00e8 svolto il 19 ottobre sul Circuito di Shanghai.\nVigilia.\nA due Gran Premi dal verdetto finale si forma una \"triplice alleanza\" contro Hamilton, dopo le dichiarazioni di Alonso alla fine del Gran Premio del Giappone: il pilota spagnolo far\u00e0 di tutto per ostacolare l'inglese e favorire Massa per la conquista del titolo.\nLa FIA diffonde un comunicato: per i Campionati mondiali 2010, 2011, 2012 ci sar\u00e0 l'introduzione di un motore unico per tutte le scuderie costruito da terzi; le scuderie potranno comunque continuare a costruire motori ma seguendo gli standard e i dettagli del motore che sar\u00e0 progettato.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nNella sessione di qualificazione, si \u00e8 avuta questa situazione:\n\u2020 Mark Webber perde 10 posizioni in griglia dopo la sostituzione del motore,\n\u2021 Nick Heidfeld perde 3 posizioni in griglia per aver ostacolato David Coulthard durante la Q1,\nGara.\nAl via Lewis Hamilton, scatta bene dalla pole e prende la testa con margine sui due ferraristi. Heikki Kovalainen riesce a scavalcare Fernando Alonso che, prima della fine del giro, si riprende la quarta posizione sul lungo rettilineo. Seguono Heidfeld, Vettel e Kubica. Un contatto con S\u00e9bastien Bourdais alla prima curva, costringe Jarno Trulli all\u2019immediato ritiro.\nCome si era visto in prova, Hamilton ha su questa pista un passo superiore e pu\u00f2 allungare inesorabilmente su Kimi R\u00e4ikk\u00f6nen ma soprattutto sul rivale nella corsa al titolo, Felipe Massa, di mezzo secondo a giro pi\u00f9 lento. Il brasiliano apre la danza dei pit stop al giro 14 imitato da Alonso. Quando il leader si ferma, un giro dopo, ha gi\u00e0 oltre quattro secondi su R\u00e4ikk\u00f6nen, che si ferma in contemporanea. Le posizioni non mutano; tra i primi solo Kubica ha una strategia alternativa, occupa a lungo la terza posizione fino al giro 24, quando si ferma per il primo rifornimento.\nIl resto della corsa non vede nessun movimento nelle prime posizioni, fatta eccezione per l\u2019arretramento di Kovalainen che, nel corso del trentacinquesimo passaggio, paga il cedimento della gomma anteriore destra. Dopo il secondo stop, a sette giri alla fine, lo scambio di posizioni tra i due piloti della Scuderia Ferrari, consente a Massa di guadagnare due punti per tenere accesa la corsa all\u2019iride in vista del Brasile. Hamilton vince dominando, si prende la rivincita rispetto a quanto successo nel 2007 a Shanghai, e va ad Interlagos potendo puntare al quinto posto. Il doppio podio dei ferraristi avvicina, se non altro, il titolo costruttori a Maranello. Gli altri hanno fatto solo da comparse, nel gran premio pi\u00f9 noioso dell\u2019anno. Si distingue Glock, che chiude settimo, con un unico rifornimento poco dopo met\u00e0 gara.\nI risultati del GP sono stati i seguenti:"}
{"id": "1858426", "revid": "121625513", "url": "https://it.wikipedia.org/wiki?curid=1858426", "title": "Carlotta Bonaparte", "text": "Biografia.\nNata in Provenza, terra di origine della madre, Carlotta trascorse i primi anni dell'infanzia a Parigi (1795-1800 e 1802-1804), a Madrid (1800-1802), dove il padre era stato nominato ambasciatore dal fratello Napoleone, e dal 1804 in Italia, a Roma e in Maremma.\nIn seguito all'invito di Napoleone, nel 1810 si trasfer\u00ec di nuovo a Parigi, dove soggiorn\u00f2 alla corte imperiale. Lo zio imperatore auspicava per la nipote, che molto amava e che chiamava affettuosamente \"Lolotte\", un matrimonio politico: tuttavia Carlotta, insofferente della vita di corte, rifiut\u00f2 vari pretendenti, tra cui Ferdinando di Borbone Principe delle Asturie (futuro Re di Spagna con il nome di Ferdinando VII), e Ferdinando d'Asburgo-Lorena Granduca di W\u00fcrzburg (gi\u00e0 Granduca di Toscana con il nome di Ferdinando III). Finalmente, nonostante le resistenze dello zio, Carlotta chiese e ottenne di ritornare in Italia e alla vita maremmana che tanto amava.\nA Roma, il 27 dicembre 1815, si un\u00ec in matrimonio con Mario Gabrielli principe di Prossedi (Roma, 1773 \u2013 Roma, 1841), con gran disappunto dello zio dello sposo, il cardinale Giulio Gabrielli il Giovane, gi\u00e0 Segretario di Stato di Pio VII, che era stato oggetto della persecuzione napoleonica.\nLa coppia si stabil\u00ec a Roma a Palazzo Gabrielli (anche noto come Palazzo di Monte Giordano o Palazzo Taverna), disponendo inoltre della Villa Gabrielli al Gianicolo, della Villa Gabrielli a Marino, dei feudi laziali dei Gabrielli (Prossedi, Roccasecca e Pisterzo), e dei feudi maremmani dei Bonaparte (Canino e Musignano). L'unione fu allietata dalla nascita di 8 figli, tra cui Placido Gabrielli che nel 1856 spos\u00f2 alle Tuileries, ospite di Napoleone III, la cugina Augusta Bonaparte, figlia di Carlo Luciano Bonaparte (1803 \u2013 1857) e della di lui cugina Zenaide Letizia Bonaparte (1801 \u2013 1854), Infanta di Spagna in quanto figlia di Giuseppe Bonaparte, Re di Napoli ed in seguito Re di Spagna.\nRimasta vedova nel 1841, Carlotta si rispos\u00f2 l'anno successivo col cavalier Settimio Centamori, nobile di Trevi (1812 \u2013 1889), dal quale non ebbe figli.\nDonna intelligente e colta, dotata di un carattere dolce e sensibile, Carlotta anim\u00f2 negli anni 1820 \u2013 1840, presso la sua villa al Gianicolo, un salotto frequentato da artisti ed intellettuali. Di lei ci restano due ritratti notevoli, uno di Jean-Baptiste Wicar (1815), oggi al Museo napoleonico di Roma, che la rappresenta in abito da contadina nella campagna di Canino, e uno di Jean-Pierre Granger (1808), oggi al Mus\u00e9e national du Ch\u00e2teau et des Trianons di Versailles, che la ritrae secondo la tipica moda dello \"Stile Impero\".\n\u00c8 sepolta nella cappella Gabrielli della basilica di Santa Maria sopra Minerva a Roma."}
{"id": "1858430", "revid": "531590", "url": "https://it.wikipedia.org/wiki?curid=1858430", "title": "Gran Premio del Brasile 2008", "text": "Il Gran Premio del Brasile 2008 si \u00e8 svolto il 2 novembre sul Circuito di Interlagos a San Paolo ed \u00e8 stato l'ultimo Gran Premio della stagione di Formula 1 2008. La vittoria \u00e8 andata al brasiliano Felipe Massa su Ferrari, davanti a Fernando Alonso su Renault e al compagno di squadra Kimi R\u00e4ikk\u00f6nen, ma la vittoria del mondiale \u00e8 andata al pilota inglese della McLaren-Mercedes Lewis Hamilton, divenuto cos\u00ec il pi\u00f9 giovane campione del mondo della storia della Formula 1. Questa \u00e8 stata anche l'ultima gara in Formula 1 per il pilota britannico David Coulthard tra i piloti (che per l'occasione corre con una vettura completamente diversa da quella usuale, ossia con una livrea bianca a supportare la fondazione \"Wings for life\"), e per la Honda tra i team.\nVigilia.\nIl leader del mondiale Lewis Hamilton parte con un margine di vantaggio di 7 punti sul ferrarista Felipe Massa, che per vincere necessita di un vero miracolo e soprattutto dell'incoraggiamento del pubblico di casa. Stessa cosa dicasi per il campionato costruttori, in questo caso la Ferrari ha un vantaggio di ben 11 punti sulla McLaren.\nPer quanto riguarda la situazione motori, tutti i piloti della Ferrari e Heikki Kovalainen dispongono di una nuova unit\u00e0, mentre Lewis Hamilton affronta il Gran Premio con il motore usato nel precedente Gran Premio di Cina. D'altra parte, Hamilton non ha giocato il \"jolly\" durante la stagione, ma, secondo regolamento, non pu\u00f2 comunque cambiare motore in quanto \u00e8 proibito farlo nell'ultima gara.\nAnalisi per il campionato.\nDi seguito \u00e8 riportata la situazione, in base aI piazzamenti e alle possibili combinazioni, tra i due contendenti del campionato:\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nNella sessione di qualificazione, si \u00e8 avuta questa situazione:\nGara.\nSi assegnano a Interlagos i titoli mondiali costruttori e piloti. La Ferrari \u00e8 nettamente favorita per il primo, anche in virt\u00f9 delle ottime qualifiche; Hamilton appare in vantaggio nel campionato piloti, malgrado un Q3 non proprio esaltante. Per la gara inoltre la possibilit\u00e0 di pioggia \u00e8 secondo i meteorologi del 91%, quindi regna l'incertezza totale. A tre minuti dall'inizio del giro di ricognizione, le previsioni si rivelano esatte e si scatena un violento nubifragio che allaga momentaneamente la pista e costringe i commissari di gara a posticipare la partenza di 10 minuti. Rapida com'era arrivata, la pioggia cessa, ma tutti i team scelgono di partire con le gomme \"intermedie\"; la partenza inoltre sar\u00e0 regolare (e non dietro la safety-car, come qualcuno si aspettava).\nAl via, Massa, Trulli e R\u00e4ikk\u00f6nen tengono saldamente le proprie posizioni; Hamilton mantiene la quarta posizione, grazie a Kovalainen che agevola il passaggio del compagno alla prima curva. Il finlandese \u00e8 tuttavia troppo remissivo e, tra la \"Reta Oposta\" e la \"Descida do Lago\", viene infilato da Vettel e Alonso. Alla prima curva Rosberg colpisce Coulthard, che chiude cos\u00ec la carriera nel peggiore dei modi. Anche Piquet \u00e8 fermo ed entra cos\u00ec in pista la safety-car che vi rimane fino al quarto giro. Massa tenta subito la fuga e sul circuito di casa impone alla gara un ritmo elevatissimo; R\u00e4ikk\u00f6nen prova per due volte ad attaccare Trulli senza riuscire a superarlo. Nel frattempo la pista si asciuga e Giancarlo Fisichella gioca per primo la carta delle gomme da asciutto; quando gli intermedi del romano iniziano ad apparire competitivi, Vettel e Alonso si fermano al nono giro, seguiti da Massa un giro dopo. Hamilton si ferma al giro 11, insieme a Trulli e R\u00e4ikk\u00f6nen, scivolando in settima posizione, alle spalle di Fisichella e appunto dell\u2019abruzzese.\nAl giro seguente Trulli sbaglia alla prima curva perdendo tre posizioni. Al 13\u00ba giro Massa \u00e8 quindi in testa, seguito da Vettel, Alonso, R\u00e4ikk\u00f6nen, Fisichella ed Hamilton. Mentre i primi tre allungano, Hamilton non rischia e comincia a prendere le misure a Fisichella per poi passarlo alla prima curva del 18\u00ba giro; anche Glock passa la Force India e rimane nella scia dell\u2019inglese mentre la manovra non riesce a Bourdais. Il francese subisce invece il ritorno di Trulli che lo costringe nell\u2019erba alla S di Senna, facendogli perdere cinque posizioni. Massa segna giri veloci in serie, ma Vettel non lo molla, mantenendo il distacco nell\u2019ordine del secondo. La ragione \u00e8 che alla Toro Rosso non hanno fatto rifornimento nella prima sosta, forse per un problema alla pompa della benzina; Vettel rientra cos\u00ec al giro 27, scendendo in sesta piazza davanti a Kovalainen che nel frattempo supera Trulli e Fisichella. \nA met\u00e0 gara, senza che ci sia attesa di ulteriore pioggia, la situazione sembra consolidata con Massa che ha 4\u201d su Alonso, 14\u201d su R\u00e4ikk\u00f6nen e una ventina sulla coppia formata da Hamilton, comodamente in posizione da titolo, e Glock. Al trentaseiesimo giro il tedesco effettua una lunga sosta, per andare fino in fondo, e scivola in quattordicesima posizione. Al 38\u00ba giro si ferma Massa per la seconda sosta e rientra quarto. Al 40\u00ba giro secondo stop per Alonso ed Hamilton. Alla 43a tornata si ferma R\u00e4ikk\u00f6nen e Vettel torna momentaneamente secondo. L\u2019ordine \u00e8 Massa, Vettel, Alonso, R\u00e4ikk\u00f6nen, Hamilton, Webber e Kovalainen. L'inglese \u00e8 tranquillo: Webber infatti deve ancora fermarsi.\nAl 50\u00ba giro terza sosta per Vettel, che rientra proprio dietro Hamilton: adesso l'inglese \u00e8 quarto e virtualmente campione del mondo. Al 60\u00ba giro, mentre R\u00e4ikk\u00f6nen \u00e8 nella scia di Alonso, Vettel ha ormai ripreso Hamilton e il cielo sopra Interlagos \u00e8 tornato a minacciare pioggia. L\u2019inglese pu\u00f2 comunque permettersi di perdere una posizione e con venti secondi sul primo vero rivale, Glock, settimo alle spalle di Kovalainen, appare ancora al sicuro. Al 65\u00ba giro la pioggia diventa pi\u00f9 intensa e al giro successivo Alonso, R\u00e4ikk\u00f6nen, Hamilton e Vettel si fermano ai box per cambiare le gomme. Un giro dopo si ferma anche Massa, che ha un bel margine da gestire. La pista resta tuttavia asciutta e chi ha ancora gomme da asciutto, come Glock, ora quarto, riesce a fare tempi competitivi. Ora Hamilton \u00e8 sotto assedio da parte di Vettel, non potendosi permettere di essere scavalcato. Nel corso del sessantanovesimo giro, alla curva Juncao, l\u2019inglese arriva leggermente lungo e il tedesco si infila. In quel momento Massa \u00e8 campione del mondo e Hamilton sembra destinato a perdere un altro titolo, dopo la beffa di dodici mesi prima. \nNei due giri rimanenti Hamilton prova a riagguantare il quinto posto di cui ha bisogno per laurearsi campione, ma Vettel controlla senza troppi affanni. Glock inizia l\u2019ultimo giro con 15\u201d su Hamilton, ma la pioggia \u00e8 pi\u00f9 intensa e la pista bagnata. Cos\u00ec, mentre Felipe Massa taglia il traguardo al primo posto come campione del mondo virtuale nel tripudio del pubblico brasiliano, di nuovo alla Juncao l'inglese sorpassa Glock, lentissimo a causa delle gomme da asciutto. Tale fu il disappunto della tifoseria ferrarista che molti di essi accusarono per molto tempo il tedesco di aver favorito l'inglese, ma il confronto oggettivo dei suoi tempi sul giro con quelli fatti segnare da altri piloti con gomme da asciutto nelle sue stesse condizioni (ad esempio Jarno Trulli) dimostrano che il tedesco non aveva ridotto il suo ritmo di gara in quel frangente.\nHamilton diventa il pi\u00f9 giovane campione del mondo della storia della Formula 1. Il pilota britannico circa un mese dopo verr\u00e0 premiato come miglior pilota e la McLaren come migliore macchina del 2008.\nI risultati del GP sono stati i seguenti:"}
{"id": "1858431", "revid": "123495895", "url": "https://it.wikipedia.org/wiki?curid=1858431", "title": "Non calpestare i fiori nel deserto", "text": "Non calpestare i fiori nel deserto, pubblicato il 25 marzo 1995 dalla CGD, \u00e8 un album del cantautore napoletano Pino Daniele.\nIl disco.\nA detta dello stesso cantante, l'album \u00e8 stato realizzato con la precisa intenzione di trovare un nuovo modo di fare canzoni, avvicinandosi cos\u00ec alle atmosfere musicali dell'Africa settentrionale.\nIl risultato \u00e8 stato un album dichiaratamente pop ma che, secondo la critica musicale, mescola tra loro anche elementi di molti altri generi diversi, quali la canzone napoletana, il blues, il rock, il rap, il reggae, l'hip hop ed il jazz.\nA legare tra loro brani con generi cos\u00ec diversi \u00e8 la comune tematica dell'amore. Pino Daniele ha spiegato questa sua scelta affermando che \u00abl'amore supera le mode e le epoche, l'amore \u00e8 un sentimento che non cambia, anche a distanza di anni\u00bb.\nAll'interno del disco sono incluse anche collaborazioni con Irene Grandi, che duetta con Daniele in \"Se mi vuoi\", e con Jovanotti, che con il cantautore napoletano ha scritto ed interpretato i brani \"Un deserto di parole\" e \"Stress\".\nSuccesso.\n\"Non calpestare i fiori nel deserto\" fu il 2\u00ba disco pi\u00f9 venduto dell'anno, grazie alle 800.000 copie vendute durante il 1995, Il disco ha ottenuto apprezzamenti anche da parte della critica, che ad ottobre del 1995 lo ha premiato a Sanremo con la Targa Tenco nella categoria \"miglior album\".\nIn seguito al successo ottenuto dal disco, Pino Daniele ha inoltre ricevuto il premio come \"Artista dell'anno\" al Festivalbar 1995."}
{"id": "1858437", "revid": "118530", "url": "https://it.wikipedia.org/wiki?curid=1858437", "title": "Tempo cosmologico", "text": "Il tempo cosmologico \u00e8 il tempo misurato da un osservatore solidale con il sistema di coordinate comoventi.\nBench\u00e9 la relativit\u00e0 generale consenta di scrivere le leggi della fisica in un qualunque sistema di coordinate, possono esservi sistemi di coordinate in cui gli sviluppi teorici risultano pi\u00f9 semplici. Nel paradigma del Big Bang la scelta pi\u00f9 naturale \u00e8 quella delle coordinate comoventi, quelle cio\u00e8 di un osservatore che \"si lascia trasportare\" dall'espansione dell'universo ed \u00e8 perci\u00f2 detto \"osservatore comovente\". Un osservatore comovente (e quindi una terna costante di coordinate comoventi) \u00e8 caratterizzato dal fatto di percepire l'universo (e in particolare la radiazione cosmica di fondo) come isotropo. La radiazione di fondo misurata da ogni altro osservatore, non in quiete rispetto alle coordinate comoventi, risulter\u00e0 spostata verso il blu in alcune regioni del cielo e verso il rosso in altre, in relazione alla direzione e intensit\u00e0 della velocit\u00e0 dell'osservatore.\nIl tempo misurato da un osservatore comovente \u00e8 detto \"tempo comovente\" o \"tempo cosmologico\"; l'istante zero \u00e8 ovviamente quello del Big Bang e il valore del tempo cosmologico coincide con l'et\u00e0 dell'universo."}
{"id": "1858442", "revid": "92723", "url": "https://it.wikipedia.org/wiki?curid=1858442", "title": "Three address code", "text": "In informatica il Three Address Code (abbreviato in TAC o 3AC) \u00e8 una forma di rappresentazione del codice intermedio utilizzata dai compilatori.\nOgni istruzione nel 3AC pu\u00f2 essere descritta dalla quadrupla (\"operatore\", \"operando1\", \"operando2\", \"risultato\") che rappresenta l'operazione\nformula_1\ndove x (\"risultato\"), y (\"operando1\") e z (\"operando2\") sono variabili (temporanee o meno) e gli operandi possono anche essere delle costanti. Il simbolo formula_2 indica un generico \"operatore\" (ad esempio un operatore aritmetico).\nLe espressioni che contengono pi\u00f9 di un'operazione fondamentale, come\nformula_3\nnon sono rappresentabili in 3AC come singola istruzione, ma vanno scomposte in una serie equivalente di operazioni fondamentali:\nformula_4\nformula_5\nIl termine \"Three Address Code\" viene utilizzato anche quando alcune operazioni utilizzano pi\u00f9 (o meno) di due operandi. La caratteristica principale del 3AC \u00e8 infatti che ogni istruzione implementa esattamente un'operazione fondamentale.\nUna versione pi\u00f9 raffinata del 3AC \u00e8 data dallo static single assignment form (SSA).\nEsempio.\n int main(void)\n int i;\n int b[10];\n for (i = 0; i &lt; 10; ++i)\n b[i] = i*i;\nIl precedente esempio in C, tradotto in Three Address Code, avrebbe indicativamente la forma seguente:\n i := 0 ; assegnamento\n L1: if i &lt; 10 goto L2 ; salto condizionato\n goto L3 ; salto incondizionato\n L2: t0 := i*i\n t1 := &amp;b ; indirizzo dell'operazione\n t2 := t1 + i ; t2 contiene l'indirizzo di b[i]\n *t2 := t0 ; salvataggio tramite dereferenziazione del puntatore\n i := i + 1\n goto L1\n L3:"}
{"id": "1858443", "revid": "1658", "url": "https://it.wikipedia.org/wiki?curid=1858443", "title": "Three addresso code", "text": ""}
{"id": "1858453", "revid": "63727", "url": "https://it.wikipedia.org/wiki?curid=1858453", "title": "Renault M9R", "text": ""}
{"id": "1858463", "revid": "63727", "url": "https://it.wikipedia.org/wiki?curid=1858463", "title": "Nissan M1D", "text": ""}
{"id": "1858476", "revid": "287204", "url": "https://it.wikipedia.org/wiki?curid=1858476", "title": "F\u00e9licien Menu de M\u00e9nil", "text": " Era barone di origine belga e console. \u00c8 conosciuto per aver musicato la poesia \"La Espero\" di Ludwik Lejzer Zamenhof, inno del movimento esperantista.\nBiografia.\nIl Barone de M\u00e9nil apprese l'esperanto nel 1901, scrisse moltissimi articoli, in quasi tutte le riviste esperantiste dell'epoca, cos\u00ec come molti testi propagandistici sull'esperanto in lingua francese, divenendo membro della \"Societo Franca por la Propagando de Esperanto\".\nLa sua fervente attivit\u00e0 di esperantista lo port\u00f2 a diventare direttore delle riviste \"Franca Esperantisto\", \"France Esperantiste\" e caporedattore de \"La Revuo\", nonch\u00e9 vicepresidente dell\"E.M.K.\" (Esperanto Muzika Komitato/Komisiono?).\nDal 1919 divenne membro del Lingva Komitato, poi ridenominato in Akademio de Esperanto.\nEgli \u00e8 principalmente ricordato per\u00f2 come il \"muzikisto de Esperanto\": scrisse, compose e music\u00f2 una moltitudine di canti ed inni esperantisti, tra cui il pi\u00f9 famoso, l'inno esperantista \"La Espero\", tratto da una poesia di Ludwik Lejzer Zamenhof.\nOpere.\nEgli, inoltre, scrisse:"}
{"id": "1858479", "revid": "1457847", "url": "https://it.wikipedia.org/wiki?curid=1858479", "title": "Olimpiadi degli scacchi del 1956", "text": "Le Olimpiadi degli scacchi del 1956 si svolsero dal 31 agosto al 25 settembre a Mosca. Furono la dodicesima edizione della competizione organizzata dalla FIDE, e consistettero di un unico torneo \"open\".\nTorneo.\nAll'evento parteciparono 197 giocatori di 34 nazioni diverse, la pi\u00f9 alta partecipazione fino a quel momento; per la prima volta vennero giocate pi\u00f9 di mille partite. Le squadre vennero divise in quattro gironi: le prime tre classificate di ogni gruppo si sarebbero classificate per la finale \"A\", le successive tre per la finale \"B\" e le ultime per la finale \"C\".\nPrima fase.\nNel primo gruppo, la Polonia non riusc\u00ec a qualificarsi a causa della sconfitta al primo turno con la Svizzera, che era un'avversaria diretta, e alla sconfitta per 4-0 con l'Unione Sovietica. Nel secondo girone, la Danimarca riusc\u00ec a qualificarsi per la finale principale nonostante un brutto inizio, sconfiggendo nello scontro diretto i Paesi Bassi che a due turni dal termine era ancora un punto e mezzo avanti a loro.\nL'Islanda, nel gruppo 3, nonostante un buon inizio (11/12, ma con squadre minori) persero con il Cile per 3-1, lasciando cos\u00ec campo libero all'Inghilterra. La Colombia e la Germania Est non riuscirono, invece, a qualificarsi dall'ultimo raggruppamento, cedendo il passo a Romania e Cecoslovacchia.\nNella tabella seguente, ogni colonna rappresenta un girone; le qualificate alla finale \"A\" sono evidenziate in grassetto, mentre le partecipanti alla finale \"B\" in corsivo.\nSeconda fase.\nNella finale, l'Unione Sovietica cominci\u00f2 battendo l'Inghilterra senza concederle un punto, e furono in testa fino al quarto turno, in cui furono sconfitti dall'Ungheria (la prima sconfitta di squadra dell'Unione Sovietica nell'intera storia delle Olimpiadi), che li raggiunse. Al turno successivo furono raggiunti anche dalla Jugoslavia, ma una netta vittoria sulla Danimarca (3,5-0,5) li riport\u00f2 in testa, dove rimasero fino al termine della competizione. Ungheria e Jugoslavia si scontrarono all'ultimo turno, ma il pareggio favor\u00ec questi ultimi, che avevano vinto (come squadra) una partita in pi\u00f9. L'Argentina arriv\u00f2 quarta, prima volta fuori dalle medaglie nel dopoguerra.\nI sovietici conquistarono anche cinque medaglie individuali, di cui tre d'oro. Il danese Bent Larsen, grazie alla sua prestazione, non soltanto guadagn\u00f2 la medaglia d'oro come prima scacchiera, ma anche il titolo di Grande maestro.\nRisultati individuali.\nFurono assegnate medaglie ai giocatori di ogni scacchiera con le tre migliori percentuali di punti per partita."}
{"id": "1858480", "revid": "599013", "url": "https://it.wikipedia.org/wiki?curid=1858480", "title": "G\u00e9rson", "text": "Soprannominato \"Canhotinha de ouro\" (Piede sinistro dorato), era molto abile nelle verticalizzazioni da oltre quaranta metri di distanza per i compagni. Milit\u00f2 nelle file di Botafogo, Flamengo, San Paolo, Fluminense e della Nazionale brasiliana, con cui partecip\u00f2 al e al , che vinse. Proprio in questa circostanza fu una delle stelle del Brasile Campione del mondo in Messico, risultando il migliore in campo nella finale contro l'. Con la sua Nazionale conta 70 presenze e 14 reti."}
{"id": "1858484", "revid": "1310927", "url": "https://it.wikipedia.org/wiki?curid=1858484", "title": "J\u00fanior D\u00edaz", "text": "Statistiche.\nPresenze e reti nei club.\n\"Aggiornata al 20 aprile 2014.\""}
{"id": "1858487", "revid": "287204", "url": "https://it.wikipedia.org/wiki?curid=1858487", "title": "Gerson", "text": ""}
{"id": "1858494", "revid": "742538", "url": "https://it.wikipedia.org/wiki?curid=1858494", "title": "Terek Molt", "text": "Terek Molt \u00e8 uno degli antagonisti del romanzo fantasy \"Jarka Ruus\", scritto da Terry Brooks, e dedicher\u00e0 ogni sua energia per uccidere il giovane Penderrin Ohmsford.\nStoria.\nNulla si sa della vita del nano prima che entrasse a Paranor e diventasse un Druido Guerriero. Era una persona concreta e di poche parole che basava i propri giudizi sulle azioni compiute. Proprio questo suo atteggiamento, lo spinse a dichiarare fallimentare e deludente la leadership di Grianne Ohmsford, dopo che questi aveva accumulato nel tentativo di pacificare le Quattro Terre, solo insuccessi.\nSi un\u00ec al gruppo di cospiratori di Shadea a'Ru e quando l'Ard Rhys fu spedita nel Divieto, fu incaricato di trovare gli altri membri della famiglia Ohmsford e di portarli a Paranor: in questo modo i congiurati avrebbero neutralizzato qualunque tentativo di localizzare Grianne. A bordo della \"Galaphile\", la nave personale dell'ex Ard Rhys, raggiunse la stazione commerciale di Patch Run e per un soffio non cattur\u00f2 Pen Ohmsford; tuttavia riusc\u00ec a scoprire che i genitori del ragazzo si trovavano nelleTerre dell'Est. Diede la caccia al giovane lungo le rive del Lago Arcobaleno e solo l'intervento del Re del Fiume Argento gli imped\u00ec di catturarlo.\nCon fatica, e grazie alle Acque Divinatorie, riesce a rintracciare la compagnia di Pen nella citt\u00e0 del Nord di Anatcherae, ma questa volta Shadea a'Ru, per evitare un fallimento decise di affiancargli Aphasia Wye: nonostante ci\u00f2 la compagnia di Pen riusc\u00ec a cavarsela e a bordo di una nave volante si diresse sul lago di Lazareen. Per stanarli, Terek Molt us\u00f2 la magia di cui era dotato, ma Ahren Elessedil gli tenne testa, permettendo alla compagnia di rifugiarsi in una palude costiera. Traditi dai Corsari, e costretti a usare la magia per sopravvivere, la compagnia svela la propria posizione alle magiche acque che conducono Terek Molt da loro. Temendo nuovamente che Ahren potesse utilizzare la magia per danneggiare la sua nave volante, il nano la ricopre con un velo di energia magica, sufficiente per difenderla: l'elfo per\u00f2 coglie l'occasione e amplifica il legame esistente tra Terek Molt e la nave.\nA quel punto Khyber Elessedil us\u00f2 le Pietre Magiche che distrussero la nave e uccisero il perfido nano che per\u00f2 aveva ferito mortalmente il druido elfico."}
{"id": "1858497", "revid": "74173", "url": "https://it.wikipedia.org/wiki?curid=1858497", "title": "Viktor Ivanovi\u010d Nesmelov", "text": " \nProfessore di patristica, teologia e filosofia all'Accademia di teologia di Kazan', \u00e8 autore dell'opera \"La scienza dell'uomo\" (Nauka o \u010deloveke).\nLa scienza dell'uomo.\nNesmelov fu allievo del professore di teologia Venjamin Snegirev (1841-1889), del quale svilupp\u00f2 le tesi di antropologia religiosa. Ne \"La scienza dell'uomo\", Nesmelov analizza il ruolo dell'uomo nell'universo e la responsabilit\u00e0 di Dio rispetto al mondo; la sua conclusione teologicamente pi\u00f9 originale consiste nel focalizzare come Cristo con la crocifissione espii la colpa di Dio nell'aver creato il mondo.\nQuesta concezione si ricollega strettamente al pensiero di Nikolaj Aleksandrovi\u010d Berdjaev e di F\u00ebdor Michajlovi\u010d Dostoevskij nei capitoli \"Ribellione\" e \"Il grande inquisitore\" de I fratelli Karamazov: il romanziere russo in particolare condanna per bocca di Ivan l'\"architetto\" di un universo schiacciato dall'orrore del male e dell'oppressione, dove gli uomini non sono in grado di gestire la libert\u00e0 che \u00e8 stata loro concessa; la soluzione di Nesmelov \u00e8 quella di risolvere appunto con un atto espiatorio da parte di Dio la sua colpa di permettere il dolore ingiusto \"anche di un solo bambino\" nel mondo."}
{"id": "1858501", "revid": "287204", "url": "https://it.wikipedia.org/wiki?curid=1858501", "title": "Jerome Pineau", "text": ""}
{"id": "1858510", "revid": "116017342", "url": "https://it.wikipedia.org/wiki?curid=1858510", "title": "Leonardo Giuliano", "text": "Biografia.\nNel 1972 si trasferisce dalla Sicilia a Bologna per studiare al D.A.M.S. della Facolt\u00e0 di Lettere e Filosofia dell'Universit\u00e0 di Bologna. Prende parte al gruppo cinema di Gianni Celati e partecipa alla scrittura collettiva di \"Alice disambientata\", che verr\u00e0 ristampato nel 2007, edito da L'Erba Voglio. Nel 1976 si avvicina alla musica e fonda, assieme ad alcuni compagni, la societ\u00e0 discografica Fonoprint e nel 1977 la Harpos Bazar. Nel 1980, dopo essersi laureato a pieni voti, vince una borsa di studio alla Rai per l'analisi comparata dell'uso delle tecniche di ripresa in video e pellicola per fiction; lo stesso anno fonda \"Il Negativo\", questo lo porta a lavorare con molti artisti stranieri, soprattutto inglesi e francesi. \nNel 1983 torna in Sicilia dove fonda un cineservice e compra il Cineclub Le Makkine di Siracusa e in seguito la Salamandra, entrambi cinema impegnati in una programmazione di film d'essai. Organizza proiezioni con registi come Aurelio Grimaldi, con il quale lavorer\u00e0 per molto tempo. Nel 1986 fonda la Meeting Facilities, societ\u00e0 che dai suoi uffici in Italia e nel Regno Unito progetta strutture per lo spettacolo. Collabora inoltre con l'I.N.D.A. (Istituto Nazionale del Dramma Antico) e nel 1995 fonda il \"Teatro del mare\" della Stazione Marittima di Siracusa.\nNel 1996 produce e distribuisce il pluripremiato \"Nerolio\" di Aurelio Grimaldi. Quell'anno torna a Roma dove rileva e restaura il Pasquino, storico cinema di Trastevere, che diventa l'unica multisala in Italia ad avere una programmazione cinematografica in lingua originale. A questa vengono annessi un ristorante-lounge bar, sale a programmazione on-demande e un negozio a tema movie-vintage. Sempre a Roma organizza The Indipendent Picture Show, rassegna di cinema indipendente americano trattato sin dalle origini. Nel 2001 prende il Centro di Produzione Cinematografica di Sales dove negli anni successivi verranno prodotti pi\u00f9 di venti film.\nNel 2004 apre un'analoga struttura societaria anche a Londra: la Leonardogiulianolimited e il gruppo di aziende a essa collegate. Continuando a lavorare tra Italia e Gran Bretagna nel 2006 fonda \"Off\", un quotidiano di spettacolo che per un anno ha una regolare uscita in cartaceo e che trover\u00e0 una migliore e maggiore distribuzione on-line fino ad oggi."}
{"id": "1858512", "revid": "287204", "url": "https://it.wikipedia.org/wiki?curid=1858512", "title": "Tutto sotto il cielo", "text": "Tutto sotto il cielo \u00e8 il sesto romanzo della scrittrice spagnola Matilde Asensi.\nIl romanzo, edito in Italia dalla casa editrice Sonzogno, \u00e8 stato pubblicato il 3 ottobre 2007.\nCome le precedenti pubblicazioni, il romanzo \u00e8 caratterizzato da vicende avventurose e avvenimenti storici su cui la scrittrice basa l'intreccio narrativo.\nRisulta suddiviso in cinque parti.\nTrama.\nIl romanzo inizia ambientato a Parigi, nel 1923. Elvira, una pittrice spagnola trasferitasi nella capitale, apprende della morte del marito R\u00e9my a Shanghai.\nAccompagnata dalla nipote Fernanda, Elvira giunge in Cina per recuperare il corpo. Qui scopre che il marito le ha lasciato in eredit\u00e0 molti debiti, ma segretamente \u00e8 riuscito a farle trovare un prezioso scrigno che contiene qualcosa di unico. Si scoprir\u00e0 essere la mappa che conduce alla tomba di Qin Shi Huangdi, il primo Imperatore Cinese, dove, secondo la leggenda, sono custoditi immensi tesori.\nSolo sciogliendo gli enigmi e superando le prove che proteggono il luogo di sepoltura dell'Imperatore, le due donne verranno a capo del mistero."}
{"id": "1858518", "revid": "869733", "url": "https://it.wikipedia.org/wiki?curid=1858518", "title": "Episodi di Men in Trees - Segnali d'amore (prima stagione)", "text": ""}
{"id": "1858519", "revid": "543975", "url": "https://it.wikipedia.org/wiki?curid=1858519", "title": "Episodi di Men in Trees - Segnali d'amore (seconda stagione)", "text": ""}
{"id": "1858520", "revid": "71433", "url": "https://it.wikipedia.org/wiki?curid=1858520", "title": "Io sono Sean", "text": ""}
{"id": "1858529", "revid": "1114711", "url": "https://it.wikipedia.org/wiki?curid=1858529", "title": "J\u00e9r\u00f4me Pineau", "text": " Professionista dal 2002 al 2015, aveva caratteristiche di passista veloce. Dal 2018 \u00e8 general manager del team B&amp;B Hotels-Vital Concept (gi\u00e0 Vital Concept).\nCarriera.\nDopo due stagioni tra i dilettanti con la Vend\u00e9e U-Pays de Loire, Pineau passa professionista nel 2002 a 22 anni con il team Bonjour: rimane in questa squadra, sotto la direzione di Jean-Ren\u00e9 Bernaudeau, fino al 2008, nonostante i cambi di sponsor. Gradualmente dimostra di essere un corridore veloce, capace anche di anticipare gli sprint del gruppo; tra le vittorie ottenute in questo periodo spiccano la Cl\u00e1sica de Almer\u00eda e la Parigi-Bourges nel 2004.\nNel 2009 lascia la Bouygues T\u00e9l\u00e9com, gi\u00e0 Bonjour, e si trasferisce alla squadra belga Quick Step. Il 13 maggio 2010 si aggiudica la quinta tappa del Giro d'Italia, quella con partenza da Novara e arrivo a Novi Ligure, mentre l'anno dopo fa suo il Grote Prijs Jef Scherens."}
{"id": "1858533", "revid": "191497", "url": "https://it.wikipedia.org/wiki?curid=1858533", "title": "Picardie", "text": ""}
{"id": "1858534", "revid": "320578", "url": "https://it.wikipedia.org/wiki?curid=1858534", "title": "Marko Marulic", "text": ""}
{"id": "1858535", "revid": "2128848", "url": "https://it.wikipedia.org/wiki?curid=1858535", "title": "SAT (test)", "text": "L'SAT (pronunciato ; il nome deriva dalle sigle Scholastic Aptitude Test e Scholastic Assessment Test) \u00e8 un test attitudinale molto diffuso, generalmente richiesto e quasi universalmente riconosciuto per l'ammissione ai . Il marchio SAT \u00e8 posseduto e amministrato dalla societ\u00e0 per azioni \"College Board\", con sede a 45 Columbus Avenue, 10023-6992 a New York.\nL'attuale test SAT si svolge in circa 4 ore e costa 46 dollari americani (40 dollari americani per i test effettuati in Europa). L'SAT fu introdotto per la prima volta nel 1901, e da allora ha cambiato pi\u00f9 volte nome e contenuti. Nel 2005 il test \u00e8 stato rinominato \"SAT Reasoning Test\", ha punteggi possibili da 600 a 2400 con tre sezioni di un massimo di 800 punti ciascuna. \nIl test SAT originale \u00e8 stato rinominato \"SAT Reasoning Test\" per distinguerlo dai nuovi \"SAT Subject Test\" (\"SAT Test su materie specifiche\") volti a offrire agli studenti la possibilit\u00e0 di mostrare competenze pi\u00f9 o meno avanzate in ambiti specifici quali matematica (pi\u00f9 o meno avanzata), storia, varie lingue e altri.\nIl punteggio della sezione \"Writing\" (descritta in seguito) \u00e8 composto per circa un terzo dall\"'essay\" (letteralmente \"saggio\", anche se meglio tradotto in \"tema\") da svolgere in 25 minuti all'inizio del test e per il resto da \"domande a scelta multipla\".\nScopo.\n\"College Board\" dichiara che il test SAT valuta le capacit\u00e0 di pensiero critico necessarie per il successo accademico dell'universit\u00e0. Dichiara inoltre che il test serve a misurare la capacit\u00e0 del candidato di risolvere problemi, capacit\u00e0 che vengono apprese alle scuole superiori e che saranno necessarie al college. L'SAT viene solitamente svolto da studenti dell'undicesimo e del dodicesimo \"grade\", cio\u00e8 gli ultimi due del sistema scolastico statunitense, corrispondenti (per et\u00e0) al nostro terzo e quarto anno di scuola secondaria di secondo grado. Pi\u00f9 specificatamente, \"College Board\" sostiene che l'SAT in combinazione con il GPA (la media dei voti scolastici) sia l'indicatore pi\u00f9 accurato delle possibilit\u00e0 di ammissione. Alcuni studi hanno dimostrato che esiste una forte correlazione tra la media dei voti della \"high school\" e del college se il test SAT \u00e8 preso in considerazione.\nCi sono diversi gradi di difficolt\u00e0 tra le scuole superiori degli Stati Uniti, principalmente a causa del federalismo, del controllo locale e dell'abbondanza di privatisti. L'SAT \u00e8 in concorrenza con un altro test simile, chiamato \"ACT\". Quasi tutte le universit\u00e0 americane accettano entrambi, anche se una piccola minoranza preferisce ricevere i risultati conseguiti dal candidato nel test \"ACT\" piuttosto che nel SAT e viceversa.\nStruttura.\nL'SAT consiste principalmente di tre sezioni: \"Critical Reading\", \"Mathematics\" e \"Writing\" (rispettivamente lettura critica, matematica e scrittura). Ognuna di queste sezioni riceve un punteggio che varia da 200 a 800. Tutti i punteggi sono multipli di dieci. Il punteggio totale viene calcolato sommando i tre punteggi ottenuti. Ciascun ambito di valutazione \u00e8 suddiviso in tre \"Section\" (da svolgere ognuna in tempi che variano da 25 minuti (per le prime) a 10 (le ultime), con una pausa di 5 minuti ogni 50 minuti di test), totalizzando 9 \"Section\", pi\u00f9 una decima che non ha peso sul risultato finale ma che \u00e8 utile agli organizzatori del test per gli anni successivi. Il test si svolge in 3 ore e 45 minuti, anche se la maggior parte delle amministrazioni concede 4 ore per la distribuzione del materiale e per dare la possibilit\u00e0 ai candidati di compilare i moduli anagrafici. Il tempo concesso per la consegna di ogni \"Section\" va dai 10 ai 25 minuti. La prima sezione del test consiste nello scrivere un breve \"essay\" sull'argomento enunciato dal testo (il formato standard della richiesta consiste in una citazione di poche righe seguita da una domanda aperta cui rispondere in maniera persuasiva - i temi delle richieste sono comunemente molto ampi, per dare ai candidati la possibilit\u00e0 di spaziare all'interno delle proprie conoscenze e di mostrare le proprie abilit\u00e0 persuasive). La media ottenuta nelle sezioni \"Reading\" e \"Mathematics\" dal 1973 si aggira intorno a 500 su 800.\nCritiche.\nPredisposizioni.\nUn noto esempio di predisposizionamento per l'SAT \u00e8 la domanda dell'analogia dell\"'oarsman-regatta\". Lo scopo della domanda era soprattutto verificare che i candidati sapessero il significato di queste parole (rispettivamente \"rematore\" e \"regata\"), ma il pretesto era quello di trovare un'analogia per le parole \"corridore\" e \"maratona\". La risposta corretta era \"oarsman-regatta\".\nLa discussione che si \u00e8 creata riguardava il fatto che il canottaggio \u00e8 uno sport spesso collegato con la ricchezza. In risposta a ci\u00f2, il 53% dei candidati bianchi aveva risposto correttamente, contro il 22% dei candidati neri. Da quel momento le domande di analogia sono state rimpiazzate da brevi letture con sostituzione di parole.\nL\"'Essay\".\nNel 2005 il Massachusetts Institute of Technology ha confrontato la lunghezza dell'\"essay\" con i suoi punteggi e ha rilevato una forte correlazione tra i due. Dopo aver studiato 23 essay gi\u00e0 valutati, ha scoperto che pi\u00f9 l'\"essay\" era lungo, pi\u00f9 la valutazione era alta. Ha anche scoperto che molti di questi \"essay\" erano ricchi di errori riguardanti fatti realmente accaduti. In ogni modo, la guida del valutatore dell'SAT indica che non \u00e8 importante la verit\u00e0 di ci\u00f2 che \u00e8 scritto nell'\"essay\", quanto il modo in cui \u00e8 scritto. Il \"National Council of Teachers\" ha inoltre fatto notare che la durata di 25 minuti dell\"'essay\" \u00e8 decisamente scarsa, in quanto una delle prerogative dello scrivere \u00e8 il poter revisionare ci\u00f2 che si \u00e8 appena scritto."}
{"id": "1858538", "revid": "123983442", "url": "https://it.wikipedia.org/wiki?curid=1858538", "title": "Chiesa di San Pietro in Vincoli (Sestri Levante)", "text": "La chiesa di San Pietro in Vincoli \u00e8 un luogo di culto cattolico situato nel comune di Sestri Levante, tra vico Macelli e piazzetta Marcello Rizzi, nella citt\u00e0 metropolitana di Genova.\nStoria.\nSita nel cuore dell'antico borgo sestrese, fu costruita dai Padri Cappuccini nel 1640 con l'annessa struttura conventuale. La nuova urbanizzazione di Sestri Levante negli anni successivi, che non permetteva pi\u00f9 ai frati un corretto isolamento dalla popolazione, fece s\u00ec che questi ultimi preferirono trasferirsi in un'altra localit\u00e0, vendendo, nel 1686, la struttura ai Preti Secolari di San Pietro in Vincoli. Nell'accordo stipulato con i Secolari si sanc\u00ec che ogni bene materiale, quali opere d'arte e suppellettili, dovesse rimanere di propriet\u00e0 dei Cappuccini.\nNei secoli successivi l'intero complesso sub\u00ec diversi rimaneggiamenti e ampliamenti, specie dopo la dominazione francese di Napoleone Bonaparte che caus\u00f2, tra l'altro, la soppressione degli ordini monastici e religiosi.\nDanni ingenti, inoltre, si verificarono nel 1951, a seguito di un'esplosione avvenuta in un edificio adiacente, che rovin\u00f2 il tetto, il campanile, gli stucchi del presbiterio e il coro. A tal proposito, va ricordato che l'episodio (avvenuto il 1\u00ba novembre 1951) fu tra i pi\u00f9 tragici degli ultimi decenni. In quell'occasione, infatti, a seguito dello scoppio, un'intera serie di case croll\u00f2 e si registrarono anche delle vittime. Successive indagini, riportate anche dai quotidiani dell'epoca, hanno condotto alla verosimile ipotesi di uno scoppio accidentale, avvenuto in un deposito di materiale esplosivo adiacente la chiesa. La violenta esplosione lasci\u00f2 un segno indelebile. Tutte le case a ridosso del punto di deflagrazione crollarono, facendo venire allo scoperto una torre medievale (oggi nota come Torre dei Doganieri) di cui, almeno fino a quel momento, non si aveva memoria. Inoltre, una volta tolti i detriti, si ricav\u00f2 uno spiazzo, oggi denominato piazzetta Dina Bellotti, da cui - per l'appunto - \u00e8 visibile la torre sopracitata.\nTornando alla chiesa, anche questa, come gi\u00e0 detto, sub\u00ec notevoli danni a causa dell'esplosione. Basti pensare che una delle campane perse il batacchio, il quale cadde sul tetto sottostante, incastrandosi in una trave. La medesima campana, inoltre, rimase inclinata di 45\u00b0 (con la bocca rivolta verso l'esterno della cella), e in tale curiosa posizione era ancora visibile fino a qualche anno fa, quando iniziarono i lavori di restauro della chiesa e del malandato campanile.\nNel 1977 sono stati trasferiti, oltre agli arredi e al vasto patrimonio artistico-religioso, anche la sede dell'oratorio di Santa Caterina, distrutto in parte dai bombardamenti del 1944, durante la seconda guerra mondiale.\nIn questa chiesa, ogni sabato alle 16:30, si celebra in latino la santa messa nella forma tridentina, valevole per il precetto festivo.\nDescrizione.\nDi struttura ad unica navata rettangolare, presenta un presbiterio absidato, e nelle pareti laterali cappelle interne con decorazioni e stucchi del XVIII secolo.\nNella prima cappella \u00e8 presente un gruppo ligneo dello scultore Anton Maria Maragliano raffigurante il \"Martirio di santa Caterina d'Alessandria\" e uno stendardo del XVII secolo ritraente i Santi Caterina, Giovanni Battista e Nicol\u00f2. Nella seconda cappella, oltre al crocifisso processionale di Giambattista Bissone, vi \u00e8 il dipinto di Luca Cambiaso ritraente \"Santa Caterina, Giovanni Battista e Nicol\u00f2\".\nNella volta, affrescata da Giuseppe Galeotti nel 1751, \u00e8 raffigurato \"San Pietro in gloria\", e sempre dello stesso pittore \u00e8 l'affresco nell'abside raffigurante \"San Pietro in Vincoli\". Lungo la parete sinistra sono affrescati la \"Madonna col Bambino e i santi Teresa d'Avila e Giacomo di Compostela\"; tale dipinto \u00e8 di pittore ignoto, ma risalente al Seicento.\nNella seconda cappella vi \u00e8 la tela sulla \"Circoncisione\", di pittore sconosciuto, nonch\u00e9 (forse di Luca Cambiaso o Cesare Corte) il dipinto del \"Cristo alla colonna\"; al secondo pittore \u00e8 attribuita la paternit\u00e0 del quadro sulla \"Deposizione\". Nella prima cappella \u00e8 posizionata la scultura di \"San Giovanni Battista\" del 1670, il dipinto del \"Cristo nell'orto\" del XVII secolo e, di scuola pittorica bizantina, la \"Madonna col Bambino\".\nSulla torre campanaria, \u00e8 custodito un concerto di tre campane, intonato in SI3 calante, modo quasi minore, frutto di due fusioni: le campane 1^ e 3^, del 1826, sono opera del fonditore Angelo Picasso; il nome del fonditore compare soltanto sulla campana maggiore. La 2^, invece, fu gettata nel 1903 della fonderia Francesco Picasso di Recco."}
{"id": "1858539", "revid": "101175", "url": "https://it.wikipedia.org/wiki?curid=1858539", "title": "Team Grifo's", "text": ""}
{"id": "1858541", "revid": "33689", "url": "https://it.wikipedia.org/wiki?curid=1858541", "title": "Gneo Manlio Vulsone", "text": "Vulsone fu un patrizio appartenente all'antica \"gens Manlia\", ma la sua connessione con il ramo dei \"Torquati\" non \u00e8 conosciuta. Potrebbe essere stato un discendente di Aulo Manlio Vulsone, console nel 474 a.C.; o anche di Lucio Manlio Vulsone Longo, console nel 256 a.C. (con Marco Attilio Regolo) e nel 250 a.C. Aulo Manlio Vulsone, console 11 anni pi\u00f9 tardi nel 178 a.C., potrebbe essere stato un suo fratello pi\u00f9 giovane.\nBiografia.\nAppartenente alla gens Manlia, inizi\u00f2 il cursus honorum nel 197 a.C., ricoprendo la carica di \"edile curule\" insieme a Publio Cornelio Scipione Nasica. In particolare, durante il loro mandato i due organizzarono i Ludi romani in maniera sfarzosa, guadagnandosi il favore del popolo. Grazie anche a questo, nel 195 a.C. riusc\u00ec a farsi eleggere \"pretore\".\nVulsone prosegu\u00ec il suo cursus honorum candidandosi al consolato nel 192 a.C., ma non venne eletto. Ritent\u00f2 quindi nel 189 a.C., riuscendo stavolta ad ottenere la carica insieme a Marco Fulvio Nobiliore.\nLo stesso anno dell'insediamento Manlio Vulsone decise, spinto dal desiderio di ricoprirsi di gloria, di condurre una campagna contro i Galati, sebbene con la battaglia di Magnesia, vinta dal pretore Lucio Cornelio Scipione Asiatico, la guerra romano-siriaca potesse ormai considerarsi conclusa a favore dei romani.\nManlio Vulsone ag\u00ec comunque senza aver ricevuto il consenso del Senato romano. In Asia minore, dopo il suo arrivo, Gneo Manlio Vulsone, stanziatosi nel quartier generale di Sardi, condusse l'armata romana a combattere per conto dell'alleato Eumene II di Pergamo contro le popolazioni celtiche dei Galati. Questi furono sconfitti in due principali battaglie: la prima si combatt\u00e9 presso l'Olimpo (oggi Alada\u011f) contro i Tolostobogi; la seconda contro i Tectosagi presso il monte Magaba.\nQuando Manlio Vulsone ritorn\u00f2 a Roma, tuttavia, fu accusato di aver minacciato la pace fra i Seleucidi e Roma e non gli venne concesso il trionfo. Fu assolto da tali accuse e il Senato ne celebr\u00f2 il trionfo nel 187 a.C.\nQuel trionfo venne per\u00f2 considerato da vari storici come l'inizio della corruzione dei costumi di Roma.\nSi ricandid\u00f2 per il consolato nel 184 a.C., ma non venne rieletto e da allora scompare dalle fonti antiche."}
{"id": "1858550", "revid": "287204", "url": "https://it.wikipedia.org/wiki?curid=1858550", "title": "Saulo", "text": ""}
{"id": "1858554", "revid": "30297", "url": "https://it.wikipedia.org/wiki?curid=1858554", "title": "Cypher (breakdance)", "text": "Il cypher o cerchio \u00e8 la modalit\u00e0 originale e principale in cui ballare break dance. Il \"cypher\" si forma quando dei \"b-boy\" si raccolgono in cerchio, possibilmente mentre un dj suona musica hip hop, e uno alla volta entrano all'interno per ballare break dance. Nel cerchio ognuno \u00e8 libero di ballare come e quando vuole, potendo anche ingaggiare una \"battle\" con uno o pi\u00f9 \"b-boy\".\nRegole informali.\nMolto simile a una forma rituale, il cerchio rispettando la sua spontaneit\u00e0 e imprevedibilit\u00e0, ha delle regole informali a cui tutti i \"b-boy\" devono necessariamente attenersi. Qui di seguito un elenco generale:"}
{"id": "1858559", "revid": "767487", "url": "https://it.wikipedia.org/wiki?curid=1858559", "title": "B.J. Elder", "text": "Carriera.\nIn Italia ha vestito le maglie della Pallacanestro Biella e della Pallacanestro Cant\u00f9 in Serie A.\nIl 30 luglio del 2010 diventa ufficialmente un giocatore dell'Aurora Basket Jesi, squadra che milita in Legadue.\nLa stagione successiva la passa interamente a Veroli, sempre in Legadue.\nIl 16 luglio 2012 firma per l'Aquila Basket Trento."}
{"id": "1858561", "revid": "113062937", "url": "https://it.wikipedia.org/wiki?curid=1858561", "title": "Guerra galata", "text": "La guerra galata \u00e8 stata una guerra combattuta nel 189 a.C. fra i Galati e la Repubblica romana supportata dalla sua alleata Pergamo. La guerra fu combattuta in Galazia, nell'Asia Minore centrale, oggi Turchia.\nI Romani, nel corso della guerra siriaca, avevano da poco sconfitto i Seleucidi nella battaglia di Magnesia. I Romani volsero quindi la loro attenzione alle trib\u00f9 celtiche dei Galati stanziate in Galazia. Il console Gneo Manlio Vulsone addusse la ragione dell'invasione dicendo che fu per punire i Galati dell'aiuto offerto ai Seleucidi durante la guerra precedente. Vulsone inizi\u00f2 la campagna senza l'accordo del Senato Romano. Raggiunti dalle truppe di Pergamo, i Romani marciarono verso l'interno dell'Asia Minore e attaccarono i Galati. Li sconfissero in una battaglia sul monte Olimpo, dove fu annientato l'intero esercito dei Galati (10.000 morti e 40.000 prigionieri), e infine la vittoria definitiva fu in seguito a una battaglia contro un esercito pi\u00f9 grande nei pressi di Ancyra, l'odierna Ankara.\nQuando Manlio Vulsone ritorn\u00f2 a Roma fu accusato di aver minacciato la pace fra i Seleucidi e Roma. Ne fu assolto e il Senato gli concesse il trionfo."}
{"id": "1858571", "revid": "182193", "url": "https://it.wikipedia.org/wiki?curid=1858571", "title": "Ferrari F1-2000", "text": "La Ferrari F1-2000 \u00e8 un'automobile monoposto sportiva di Formula 1 che gareggi\u00f2 nel 2000, la quarantaseiesima utilizzata dalla Scuderia Ferrari. Progettata da Ross Brawn e Rory Byrne, era guidata da Michael Schumacher e Rubens Barrichello.\nTotalmente diversa dalla F399, che la precedeva, era considerata una delle vetture pi\u00f9 innovative prodotte a cavallo tra la fine degli anni novanta e l'inizio degli anni duemila dalla casa di Maranello. Viene inoltre ricordata per essere stata la monoposto che ha riportato la vittoria del titolo piloti alla Ferrari dopo 21 anni.\nPresentazione.\nLa vettura venne presentata il 7 febbraio 2000 a Maranello davanti a una schiera di 800 presenti, tra cui 400 giornalisti e 45 emittenti televisive, oltrech\u00e9 il presidente del Gruppo FIAT, Gianni Agnelli. La cerimonia inizi\u00f2 alle 10:30, quando la monoposto venne scoperta dal telo dai piloti titolari della scuderia, Michael Schumacher e il nuovo arrivato Rubens Barrichello, e dal collaudatore Luca Badoer; nell'occasione Schumacher, parlando per la prima volta in italiano in pubblico, dichiar\u00f2 espressamente la sua ambizione per la vittoria mondiale.\nLa vettura.\nDal punto di vista tecnico la vettura registra diversi affinamenti rispetto all'anno precedente: il muso adotta un profilo pi\u00f9 rialzato e il baricentro viene sensibilmente abbassato grazie all'utilizzo di un propulsore a V con angolo di 90\u00b0 tra le due bancate. L'introduzione di nuovi materiali compositi e di leghe metalliche leggere in alcuni componenti coopera a ridurre il peso complessivo della monoposto, a tutto vantaggio della ripartizione dei pesi.\nMotore.\nSul propulsore lavor\u00f2 un team di 135 tecnici, coordinati da Paolo Martinelli. Il nuovo V10 tipo 049 aveva un angolo vicino ai 90 gradi, quasi dieci in pi\u00f9 del precedente, con l'obiettivo dichiarato di abbassare il baricentro della vettura e cercare di appiattire la parte posteriore della stessa per favorire la circolazione dei flussi d'aria. Il peso del motore venne poi ridotto a 102\u00a0kg, dieci in meno rispetto al precedente, con l'utilizzo di leghe speciali di alluminio e di particolari processi di microfusione. Ridotte erano anche le dimensioni, visto che non superava i 600\u00a0mm di lunghezza. A livello di potenza era secondo solo al Mercedes che equipaggiava la McLaren, visto che era in grado di sprigionare 810 CV, ma aveva un regime di rotazione superiore, potendo toccare i 17.600 giri in assetto da gara, mentre in qualifica poteva sprigionare fino a 820 CV e 17.900 giri.\nPer la prima volta poi il serbatoio dell'olio veniva alloggiato davanti al propulsore.\nCarriera agonistica.\nLa stagione.\nLa prima gara disputata \u00e8 il Gran Premio d'Australia il 12 marzo del 2000.\nHa ottenuto 10 vittorie e 3 doppiette nel campionato mondiale 2000 di Formula 1 totalizzando 170 punti nel campionato costruttori, 108 conquistati da Michael Schumacher, campione del mondo 2000, e 62 da Rubens Barrichello, che ha ottenuto la prima vittoria della sua carriera al Gran Premio di Germania.\nLa F1-2000 con Michael Schumacher a Suzuka riporta il titolo mondiale piloti a Maranello 21 anni dopo Jody Scheckter."}
{"id": "1858572", "revid": "8271", "url": "https://it.wikipedia.org/wiki?curid=1858572", "title": "Bomba gamma", "text": ""}
{"id": "1858573", "revid": "599013", "url": "https://it.wikipedia.org/wiki?curid=1858573", "title": "Jakob Piil", "text": "Carriera.\nSin da dilettante Jakob Piil partecipa, oltre alle corse su strada, anche a numerose sei giorni su pista. Nel 1997 passa professionista con la RDM-Asfra-Sitra di Willy Teirlinck, per poi vestire per sette stagioni, dal 2000 al 2006, la divisa del team di Bjarne Riis, la CSC. Nel corso della carriera riesce, grazie alle doti di scattista, a cogliere in tutto una ventina di successi su strada, tra cui la Parigi-Tours 2002 e una tappa al Tour de France 2003.\nA questi risultati vanno aggiunti, su pista, due sei giorni, una a Grenoble e una a Copenaghen, un campionato nazionale danese e una medaglia d'argento nell'americana ai Campionati del mondo del 1999 a Berlino, in coppia con Jimmi Madsen."}
{"id": "1858574", "revid": "599013", "url": "https://it.wikipedia.org/wiki?curid=1858574", "title": "DeJuan Collins", "text": "Nell'aprile 2012 \u00e8 stato sospeso tre mesi dalla FIBA, per uso illecito di sostanze dopanti."}
{"id": "1858577", "revid": "191497", "url": "https://it.wikipedia.org/wiki?curid=1858577", "title": "Jakob Storm Piil", "text": ""}
{"id": "1858579", "revid": "1543377", "url": "https://it.wikipedia.org/wiki?curid=1858579", "title": "Avvelenamento da paracetamolo", "text": "L'avvelenamento da paracetamolo \u00e8 una forma di intossicazione farmaceutica ottenuta per elevata somministrazione del farmaco analgesico paracetamolo. L'avvelenamento da paracetamolo causa danni a livello epatico ed \u00e8 una delle pi\u00f9 comuni cause di avvelenamento nel mondo. Negli Stati Uniti d'America e nel Regno Unito \u00e8 la pi\u00f9 comune causa di insufficienza epatica fulminante.\nMolti soggetti con avvelenamento da paracetamolo possono non sviluppare alcun sintomo nelle prime 24\u00a0ore successive al sovradosaggio. Altri possono riportare inizialmente sintomi aspecifici come vago dolore addominale e nausea. Con il progredire dell'avvelenamento si possono sviluppare i segni dell'insufficienza epatica, che includono ipoglicemia, acidosi metabolica, diatesi emorragica ed encefalopatia epatica. In alcuni pazienti si pu\u00f2 avere la risoluzione spontanea dei sintomi sebbene casi non trattati possano anche portare alla morte.\nIl danno al fegato, o epatotossicit\u00e0, non deriva dal paracetamolo tal quale, ma da uno dei suoi metaboliti, l'N-acetil-p-benzochinoneimmina (NAPQI). L'NAPQI riduce la concentrazione di glutatione, un antiossidante naturale, a livello epatico e causa un danno diretto alla cellule del fegato portando all'insufficienza epatica. Fattori di rischio per la tossicit\u00e0 includono un'assunzione eccessiva e cronica di alcool, digiuno o anoressia nervosa e l'uso di alcuni farmaci quali l'isoniazide.\nL'obiettivo del trattamento \u00e8 la rimozione del paracetamolo dal corpo ed il ripristino del glutatione.\nPer ridurre l'assorbimento di paracetamolo, se questo non \u00e8 ancora avvenuto completamente ovvero qualora il paziente si presenti per il trattamento subito dopo il sovradosaggio, pu\u00f2 essere impiegato carbone attivo. L'antidoto acetilcisteina, invece, agisce come precursore del glutatione, aiutando il corpo a rigenerarne abbastanza da prevenire il danno epatico. Pu\u00f2 essere necessario il trapianto di fegato in caso di danni gravi al fegato. I pazienti trattati presto presentano mediamente una prognosi positiva mentre pazienti che sviluppano gravi danni al fegato hanno in genere prognosi infausta. Gli sforzi per prevenire il sovradosaggio da paracetamolo includono la limitazione alla vendita per persona e l'associazione del paracetamolo con la metionina che \u00e8 convertita in glutatione nel fegato.\nEpidemiologia.\nIl paracetamolo \u00e8 contenuto in molte preparazioni farmacologiche, disponibili sia come farmaci da banco che come farmaci soggetti a prescrizione. Per via della sua ampia disponibilit\u00e0 e della sua tossicit\u00e0 relativamente alta (rispetto all'ibuprofene e all'aspirina) vi \u00e8 potenzialmente un rischio di avvelenamento pi\u00f9 elevato in caso di sovradosaggio. La tossicit\u00e0 del paracetamolo \u00e8 una delle cause pi\u00f9 comuni di avvelenamento in tutto il mondo. Negli Stati Uniti, nel Regno Unito, in Australia e in Nuova Zelanda, il paracetamolo \u00e8 il medicinale soggetto pi\u00f9 comunemente a sovradosaggio. Inoltre, sia negli Stati Uniti che nel Regno Unito \u00e8 la causa pi\u00f9 comune di insufficienza epatica fulminante.\nSi stima che in Inghilterra e nel Galles vi siano stati 41.200 casi di avvelenamento da paracetamolo tra il 1989 e il 1990, con una mortalit\u00e0 dello 0,40%. Si stima che 150-200 morti e 15-20 trapianti di fegato si rendano necessari a seguito di avvelenamento ogni anno in Inghilterra e nel Galles. I centri antiveleno statunitensi ricevono pi\u00f9 richieste di consulenze sul Paracetamolo rispetto al sovradosaggio di qualsiasi altra sostanza farmacologica. Si contano, infatti, pi\u00f9 di 100.000 chiamate, oltre a 56.000 visite al pronto soccorso, 2.600 ricoveri e 458 decessi dovuti a insufficienza epatica acuta all'anno. Uno studio sui casi di insufficienza epatica acuta effettuato tra il novembre 2000 e l'ottobre 2004 effettuato dallo statunitense \"Centers for Disease Control and Prevention\" ha dimostrato che il paracetamolo \u00e8 stato la causa del 41% di tutti i casi negli adulti e del 25% dei casi nei bambini.\nTossicit\u00e0.\nLa dose tossica del paracetamolo \u00e8 molto variabile. In genere la massima dose giornaliera raccomandata per adulti sani \u00e8 di 4\u00a0grammi. Dosi maggiori portano ad un aumentato rischio di tossicit\u00e0. Negli adulti dosi singole superiori a 10\u00a0grammi o 200\u00a0mg/kg\u00a0peso (la minore delle due) presentano una significativa probabilit\u00e0 di causare tossicit\u00e0.\nL'avvelenamento si pu\u00f2 verificare anche quando diverse dosi pi\u00f9 piccole sommate nelle 24 ore superano questi livelli. In seguito ad una normale dose di 1\u00a0grammo di paracetamolo quattro volte al giorno per due settimane i pazienti possono prevedere un aumento nell'alanina transaminasi nei test di funzionalit\u00e0 epatica rispetto ai valori tipici di tre volte il valore normale. \u00c8 comunque improbabile che tale dosaggio possa condurre ad insufficienza epatica. Degli studi hanno mostrato che epatotossicit\u00e0 significativa \u00e8 poco comune in pazienti che hanno assunto dosi superiori a quelle normali per 3/4 giorni. Negli adulti una dose di 6\u00a0grammi al giorno nelle 48\u00a0ore precedenti pu\u00f2 potenzialmente portare ad avvelenamento, mentre nei bambini dosi acute superiori a 200\u00a0mg/kg possono causare tossicit\u00e0. Un sovradosaggio da paracetamolo in pazienti di et\u00e0 pediatrica raramente causa avvelenamento o morte, ed \u00e8 estremamente poco comune nei bambini osservare livelli di farmaco nel sangue tali da richiedere un trattamento; pertanto la maggior causa di avvelenamento nei bambini \u00e8 data da sovradosaggi cronici. Le somministrazioni di paracetamolo per via endovenosa dovrebbero contenere meno principio attivo di quello somministrato per via orale.\nIn rari casi l'avvelenamento da paracetamolo pu\u00f2 essere frutto di un'assunzione entro i dosaggi consigliati. Tale idiosincrasia pu\u00f2 essere dovuta alla variabilit\u00e0 individuale nell'espressione o nell'attivit\u00e0 di alcuni enzimi in una delle vie metaboliche che coinvolgono il paracetamolo.\nSintomatologia.\nLa sintomatologia dell'avvelenamento da paracetamolo si sviluppa in tre fasi. La prima fase comincia entro poche ore dal sovradosaggio, e consiste in nausea, vomito, pallore e sudorazione. In ogni caso i pazienti spesso non hanno sintomi specifici oppure solo sintomi lievi nelle prime 24\u00a0ore successive all'avvelenamento. Raramente, in seguito a gravi sovradosaggi, i pazienti possono sviluppare i sintomi dell'acidosi metabolica e coma precocemente nel corso dell'avvelenamento.\nLa seconda fase si sviluppa tra le 24 e le 72 ore in seguito al sovradosaggio e consiste dei sintomi di accresciuto danno epatico. In generale il danno avviene negli epatociti mentre metabolizzano il paracetamolo. L'aumentato danno epatico altera i marker biochimici della funzionalit\u00e0 epatica con un incremento di INR e transaminasi (alanina e aspartato). Durante questa fase si pu\u00f2 sviluppare insufficienza renale acuta, generalmente causata o da sindrome epatorenale o da sindrome da disfunzione multiorgano. In alcuni casi, l'insufficienza renale acuta pu\u00f2 essere la prima manifestazione clinica dell'avvenuto avvelenamento. In questi casi \u00e8 stato suggerito che il metabolita tossico sia prodotto in maggior quantit\u00e0 nel rene piuttosto che nel fegato.\nLa terza fase segue dai 3 ai 5 giorni, ed \u00e8 caratterizzata dalle complicanze di una significativa necrosi epatica che porta ad insufficienza epatica fulminante con complicazioni quali difetti della coagulazione del sangue, ipoglicemia, insufficienza renale, encefalopatia epatica, edema cerebrale, sepsi, insufficienza multiorgano e morte. Se il paziente sopravvive alla terza fase la necrosi epatica regredisce e la funzionalit\u00e0 renale ed epatica tornano ai livelli normali in poche settimane. La gravit\u00e0 dell'avvelenamento da paracetamolo varia in relazione alla dose assunta ed al trattamento ricevuto.\nFisiopatologia.\nQuando assunto alle normali dosi terapeutiche il paracetamolo si \u00e8 dimostrato sicuro. In seguito ad un'assunzione a dose terapeutica il farmaco \u00e8 principalmente convertito in metaboliti non tossici tramite il metabolismo di fase 2 per coniugazione con solfato ed acido glucuronico, e con solo una piccola porzione ossidata dai sistemi enzimatici del citocromo P450. Le isoforme CYP2E1 e CYP3A4 convertono circa il 5% del paracetamolo ad un metabolita intermedio altamente reattivo, il NAPQI (\"N\"-acetil-\"p\"-benzochinonimmina)\nIn condizioni normali il NAPQI \u00e8 detossificato per coniugazione con glutatione formando cisteina e coniugati dell'acido mercapturico. In caso di sovradosaggio di paracetamolo gli enzimi che coniugano il paracetamolo (solfatazione e glucuronidazione) vanno a saturazione e pi\u00f9 farmaco \u00e8 ossidato dal citocromo P450 a dare NAPQI. Ne risulta una deplezione di glutatione a livello degli epatociti (dove sono espressi i CYP 450 che producono il NAPQI) in quanto la velocit\u00e0 del suo consumo supera quella di rigenerazione. Il NAPQI, pertanto, non \u00e8 detossificato e pu\u00f2 esplicare la sua azione tossica nei confronti delle molecole della membrana cellulare, causando danni e morte cellulare diffusi e causando in ultima analisi epatite fulminante per necrosi.\nSecondo studi su animali da laboratorio il glutatione epatico deve essere ridotto a meno del 70% del valore normale prima che si inizi a verificare la tossicit\u00e0 epatica.\nFattori di rischio.\nDiversi fattori possono potenzialmente aumentare il rischio di andare incontro ad avvelenamento da paracetamolo. L'assunzione cronica di alcool, ad esempio, induce l'espressione del citocromo CYP2E1, incrementando la tossicit\u00e0 potenziale del paracetamolo. Lo stabilire se l'alcolismo sia o meno da considerare un fattore di rischio per l'avvelenamento da paracetamolo \u00e8 stato oggetto di dibattito da parte di alcuni tossicologi clinici. Per gli alcolisti, infatti, l'ingestione acuta di alcool assieme al paracetamolo pu\u00f2 avere effetto protettivo. Per i consumatori non-cronici di alcool, invece, il consumo acuto di etanolo non ha alcun effetto protettivo sull'avvelenamento da paracetamolo.\nIl digiuno \u00e8 un fattore di rischio, probabilmente a causa delle diminuite riserve epatiche di glutatione. L'utilizzo concomitante dell'isoniazide, che \u00e8 induttrice del CYP2E1, aumenta il rischio di epatotossicit\u00e0, sebbene non sia ancora chiaro se vi sia un legame tra l'epatotossicit\u00e0 e l'induzione farmacometabolica.. Anche l'uso concomitante di altri farmaci induttori di CYP epatici, come antiepilettici tra cui carbamazepina, fenitoina e barbiturici, \u00e8 stato segnalato come fattore di rischio.\nSecondo uno studio preliminare condotto dall'Universit\u00e0 di Washington, associare grandi quantit\u00e0 di paracetamolo e caffeina pu\u00f2 causare danno epatico. In particolare i ricercatori hanno trovato che la caffeina pu\u00f2 triplicare la quantit\u00e0 di NAPQI prodotto. Questa reazione pu\u00f2 essere causata da sovradosaggi di analgesici da banco contenenti associazioni di caffeina e paracetamolo. In ogni caso va sottolineato che la quantit\u00e0 di caffeina necessaria a causare l'effetto osservato nello studio \u00e8 di un ordine di grandezza maggiore rispetto alle tipiche dosi plasmatiche di caffeina osservate nei bevitori di caff\u00e8.\nDiagnosi.\nIl metodo pi\u00f9 efficace per diagnosticare l'avvelenamento da paracetamolo \u00e8 misurare la concentrazione plasmatica del farmaco. Nel 1975 \u00e8 stato messo a punto un nomogramma di Rumack-Matthew, per la stima del rischio di tossicit\u00e0 basato sulla concentrazione serica di paracetamolo in funzione delle ore successive all'ingestione. Per determinare il rischio potenziale di epatotossicit\u00e0, i livelli di paracetamolo sono tracciati lungo il nomogramma. L'utilizzo di un grafico che riporti i livelli serici di paracetamolo in funzione del tempo sovrapposto al nomogramma sembra essere il miglior marker del livello potenziale di danno epatico. Una valutazione dei livelli ematici di paracetamolo effettuata nella prima ora successiva all'assunzione pu\u00f2 sottostimare il rischio in quanto l'assorbimento del farmaco nel tratto gastrointestinale potrebbe essere ancora in atto. Pertanto non \u00e8 raccomandato l'uso di livelli serici di paracetamolo misurati prima di 48 ore dall'ingestione.\nEvidenze cliniche o biochimiche della tossicit\u00e0 epatica possono richiedere da uno a quattro giorni per comparire sebbene nei casi pi\u00f9 gravi possono esserci evidenze cliniche gi\u00e0 dopo 12 ore. Pu\u00f2 essere presente morbidezza dell'ipocondrio destro, che pu\u00f2 aiutare nella diagnosi. Le analisi di laboratorio possono evidenziare la necrosi epatica con altri livelli di AST, ALT, bilirubina e tempi di coagulazione prolungati, in particolare elevato tempo di protrombina. In seguito ad avvelenamento da paracetamolo si diagnostica l'epatotossicit\u00e0 indotta da paracetamolo quando AST e ALT superano le 1000\u00a0IU/l. In alcuni casi i livelli di ALT e AST possono superare le 10\u00a0000 unit\u00e0/litro.\nTerapia.\nDecontaminazione gastrica.\nNegli adulti il trattamento iniziale per l'avvelenamento da paracetamolo \u00e8 la decontaminazione gastrointestinale. L'assorbimento del paracetamolo dal tratto gastrointestinale \u00e8 completato in condizioni normali nelle prime due ore successive all'assunzione, pertanto la decontaminazione \u00e8 utile solo se effettuata in questo lasso temporale.\nAcetilcisteina.\nPu\u00f2 essere somministra acetilcisteina come antidoto per salvare l'avvelenato.\nTrapianto di fegato.\nNei pazienti che sviluppano insufficienza epatica fulminante o che comunque rischiano la vita a causa dell'insufficienza epatica, il trattamento di elezione \u00e8 il trapianto di fegato. I trapianti di fegato sono eseguiti in centri specializzati. I criteri di scelta pi\u00f9 comunemente usati sono stati sviluppati presso il King College Hospital di Londra. I pazienti a cui viene raccomandati il trapianto hanno un pH arterioso inferiore a 7,3 dopo la somministrazione di fluidi o se presenta un grado III o IV di encefalopatia, un tempo di protrombina superiore a 100 secondi e una creatinina sierica superiore a 300\u00a0mmol/L in 24 ore.\nAltre metodiche a sostegno del fegato sono state utilizzate, compresi i trapianti parziali di fegato. Queste tecniche hanno il vantaggio di supportare il paziente mentre avviene la rigenerazione epatica. Una volta che la funzione epatica viene ristabilita, i farmaci immunosoppressori vengono sospesi per evitarne l'assunzione per il resto della vita.\nPrognosi.\nIl tasso di mortalit\u00e0 per avvelenamento da paracetamolo aumenta due giorni dopo l'ingestione, e raggiunge il massimo il quarto giorno, dopo il quale decresce gradualmente. L'acidosi \u00e8 l'indicatore pi\u00f9 strettamente associato all'esito infausto e pertanto \u00e8 indice della necessit\u00e0 del trapianto di fegato. \u00c8 stato riportato un tasso di mortalit\u00e0 del 95% tra pazienti non trapiantati con un pH ematico inferiore a 7,30. Altri indicatori associati a prognosi infausta sono l'insufficienza renale, encefalopatia epatica di grado 3 o peggiore, un tempo di protrombina molto allungato o elevati livelli di acido lattico nel sangue. Secondo uno studio anche livelli di fattore V inferiori al 10% del valore normale sono strettamente associati a morte (91% di mortalit\u00e0), mentre un rapporto tra fattore VIII e fattore V minore di 30 \u00e8 indice di prognosi positiva (100% sopravvivenza). I pazienti con prognosi negativa sono in genere indirizzati verso il trapianto di fegato. I pazienti che non muoiono col tempo recuperano completamente dall'avvelenamento e mostrano speranza di vita e qualit\u00e0 di vita normali."}
{"id": "1858580", "revid": "6923", "url": "https://it.wikipedia.org/wiki?curid=1858580", "title": "Iveco 480", "text": ""}
{"id": "1858582", "revid": "6923", "url": "https://it.wikipedia.org/wiki?curid=1858582", "title": "Iveco Europolis", "text": ""}
{"id": "1858583", "revid": "118210931", "url": "https://it.wikipedia.org/wiki?curid=1858583", "title": "Morgan Leah", "text": "Morgan Leah, della stirpe dei Leah, \u00e8 uno dei personaggi del ciclo \"Gli eredi di Shannara\" e durante il corso della storia aiuter\u00e0 i membri della famiglia Ohmsford a sconfiggere i malvagi Ombrati.\nStoria.\nMorgan Leah \u00e8 il discendente di Rone Leah e come tale, ha ereditato la potente Spada di Leah, ma, al contrario dei suoi antenati, non \u00e8 pi\u00f9 il principe e sovrano legittimo di Leah: infatti la Federazione ha conquistato la citt\u00e0, sostituendo la monarchia con i propri funzionari. Il giovane per\u00f2 non si \u00e8 mai rassegnato a questo stato delle cose e, appena ne ha l'occasione, procura noie e grattacapi alla guarnigione della Federazione; in questo modo riesce a stringere amicizie nella valorosa Resistenza dei Nani, che si propone di liberare il proprio popolo dalla schiavit\u00f9 cui \u00e8 sottoposto, e naturalmente il ragazzo d\u00e0 il suo contributo.\nMorgan decide di accompagnare gli amici Par e Coll Ohmsford al Perno dell'Ade, qui chiamati dai sogni di Allanon: durante il tragitto, il giovane ha modo di scoprire i poteri arcani della propria spada e di esercitare il suo potenziale al pari del suo antenato, sviluppando per\u00f2 una specie di \"dipendenza\" dalla magia. Quando Allanon assegna agli ultimi discendenti degli Ohmsford i loro incarichi, Morgan prosegue il suo viaggio assieme a Coll e Par e suggerisce loro di rivolgersi al leader dei Nati Liberi: Padishar Creel. I due fratelli hanno il compito di recuperare la Spada di Shannara a Tyrsis, ma la citt\u00e0 \u00e8 caduta sotto il controllo della Federazione.\nNonostante l'aiuto di Padishar gli Ombrati li scovano ugualmente. Nel tentativo di sfondare una porta chiusa dalla magia degli Ombrati, la Spada di Leah va in frantumi, lasciando Morgan con la sola elsa e un moncherino della lama. Questo fatto gli fa perdere gran parte dell'antica sicurezza in se stesso, facendolo sentire inutile e mandandolo in depressione. A causa di un agguato degli Ombrati, viene diviso dai due fratelli, ma non appena gli \u00e8 possibile, parte alla loro ricerca.\nAncora una volta durante il suo viaggio incontra un esponente degli Ohmsford: il tenebroso Walker Boh, scortato da Pe Ell, l'assassino, e la bella Viridiana, la figlia del Re del Fiume Argento; essi cercavano la Pietra Nera degli Elfi, con cui avrebbero riportato Paranor nelle Quattro Terre. Morgan s'innamora perdutamente di Viridiana: a differenza degli altri, che erano ammaliati dal suo fascino, lui era l'unico ad amarla davvero. Infatti, il Re del Fiume Argento aveva previsto tutto questo e aveva scelto Morgan come guardia del corpo personale di sua figlia.\nDopo la distruzione di Eldwist, Morgan soffre molto per la perdita di Viridiana, ma la Spada di Leah, risanata da Viridiana in punto di morte, gli restituisce la sua forza d'animo.\nDopo questa deviazione, Morgan decide di riprendere la ricerca dei fratelli Ohmsford e incontra una combattente dei Nati Liberi, Matty Roh con cui stringe una forte amicizia. Morgan organizza il piano di salvataggio di Padishar Creel, imprigionato dalla Federazione a Tyrsis. Dopodich\u00e9 si rimette sulle tracce di Par Ohmsford insieme a Damson Rhee e Matty Roh: durante la ricerca salva Wren Elessedil dalle grinfie degli Ombrati e successivamente accompagna Walker, con Bisbiglio, Coll, Damson Rhee e Matty Roh alla fortezza degli Ombrati per liberare Par e poi distruggere gli Ombrati e la loro fortezza una volta per tutte. Successivamente Morgan, accompagnato dall'inseparabile Matty Roh, innamorata di lui, lotter\u00e0 al fianco della Resistenza dei Nani e l'aiuter\u00e0 a respingere la Federazione dalle Terre dell'Est. Infine torner\u00e0 a casa, sugli altipiani di Leah, e si sposer\u00e0 con Matty Roh. \nCentotrentanni pi\u00f9 tardi, un suo discendente, Quentin Leah, accompagner\u00e0 Walker Boh nella terra di Parkasia."}
{"id": "1858585", "revid": "6923", "url": "https://it.wikipedia.org/wiki?curid=1858585", "title": "Azienda Trasporti Consorziali Terni", "text": ""}
{"id": "1858586", "revid": "13945", "url": "https://it.wikipedia.org/wiki?curid=1858586", "title": "Mary Gavin", "text": ""}
{"id": "1858588", "revid": "156341", "url": "https://it.wikipedia.org/wiki?curid=1858588", "title": "Campionato russo maschile di pallacanestro", "text": ""}
{"id": "1858590", "revid": "869733", "url": "https://it.wikipedia.org/wiki?curid=1858590", "title": "Episodi di The Latest Buzz (prima stagione)", "text": "La prima stagione della serie televisiva The Latest Buzz \u00e8 composta da 13 episodi, andati in onda in Canada su Family Channel da marzo ad aprile 2008 e in Italia su Disney Channel da novembre 2007 a marzo 2008.\nIl teen buzz.\nTrama.\nIl Teen Buzz propone un concorso per nuovi giornalisti. Rebecca e Micheal ce l'hanno fatta: vengono assunti al Teen Buzz! Fanno amicizia con tre persone: Amanda, la figlia del direttore del Teen Buzz, nel campo della moda, Wilder, re dei videogame, un po' strampalato, e Noah, nel settore della musica. Rebecca, per\u00f2, si sente inferiore rispetto agli altri: DJ non ha accettato i suoi articoli. Micheal e Noah si fanno scherzi a vicenda, Wilder cerca di vincere un videogame degli anni '80.\nIl problema del pappagallo.\nTrama.\nAl Buzz c'\u00e8 una mania per il Loco-loco, una danza simile alla macarena cantata da un pappagallo. DJ, per un articolo, manda Rebecca e Noah ad intervistare il pappagallo, Poco. Noah dice a Rebecca che \u00e8 troppo prudente e cos\u00ec Rebecca nega; per dimostrarlo, dice di voler fare la cosa pi\u00f9 imprudente di tutte. Apre la gabbia di Poco, ma...il pappagallo vola via! E adesso??\nMicheal vuole sapere cosa pensa un ragazzo della sua cravatta, Wilder deve scegliere fra il professor Stepperd e DJ come mentore.\nIl problema della concorrenza.\nTrama.\nMicheal e Noah continuano a litigare e Rebecca fa in modo che si avvicinino. Cos\u00ec, Micheal invita Noah ad una partita di basket, ma lui non viene. Amanda, invece, \u00e8 ossessionata dal gioco di danza di Wilder.\nNoah in compertina.\nTrama.\nTutto il Teen Buzz \u00e8 in fermento per la foto di gruppo in copertina; tutti meno Noah...peccato che, alla fine, in copertina, ci sia finito solo lui(gli altri nel retrocopertina) e sia diventato il ragazzo pi\u00f9 popolare della scuola. Amanda e Micheal sono gelosi del suo successo, l'articolo di Rebecca viene plagiato sul web e lei e Wilder cercano di indagare.\nOssessione per la giacca.\nTrama.\nNoah e Wilder ricevono un pacco dalla redazione del loro telefilm preferito: Pattuglia della Pizza. Ma c'\u00e8 solo una giacca ed \u00e8 davvero un problema anche coi turni...Amanda e Rebecca devono fare una presentazione scolastica insieme, ma i problemi non mancano. Micheal \u00e8 ossessionato da un'intervista telefonica con Kelly Clarckson.\nUn problema estremo.\nTrama.\nRebecca, per il suo articolo, vuole imparare ad andare sullo skateboard ma vista la sua scoordinazione, sar\u00e0 difficile anche con l'aiuto di Wilder...infatti, rimane ferito da capo a piedi ancor prima di salire sullo skateboard e Rebecca decide di curarlo; Micheal prova a fare foto compromettenti e Noah e Amanda intervistano una cantante, Trinity Slade, ma Amanda \u00e8 fissata sul programma che faceva un tempo, SottoSopra...\nIl cheerleader.\nTrama.\nDJ racconta che il professor Stepherd un tempo faceva parte della Spirit Squod e tutti ne approfittano per metterlo in ridicolo. Rebecca e Micheal, in particolare, che vengono puniti dal professore facendoli entrare nella squadra delle Cheerleader. Ma quando scelgono Rebecca a Micheal, quest'ultimo si sente isolato...\nNoah e Wilder dividono un armadietto perch\u00e9 quello di Wilder \u00e8 in ristrutturazione, Amanda si vergogna a portare le sue scarpe ortopediche.\nLa scuola di danza.\nTrama.\nFra pochi giorni ci sar\u00e0 il ballo della scuola e DJ ha dato ad ognuno il proprio compito. Amanda e Rebecca trovano una canzone di Noah e cercano di capire per chi di loro due l'ha scritta. Lo faranno proprio in occasione del ballo della scuola...Micheal cerca uno scandalo nel ballo e ha l'articolo in mano quando scopre che Wilder sta cercando di ballare con pi\u00f9 ragazze possibile per trovare quella pi\u00f9 giusta.\nL'infame.\nTrama.\nRebecca, durante un video, si mette a ballare goffamamente: Amanda inoltra il video a Noah, che lo inoltra a Wilder, che lo posta su Internet...Micheal fa un provino per entrare alla E-WOW, ma per superare l'ultima prova dovr\u00e0 svelare l'identit\u00e0 della \"ragazza goffa che balla\" su Gleetube...Noah copia l'idea di un articolo a Wilder senza neppure ricordarsi che era suo, il che gli permette di avere due pagine in pi\u00f9 e l'articolo di Wilder non si far\u00e0...\nUna questione dal vivo.\nTrama.\nIl Teen Buzz si sta preparando ad accogliere la grande star Mike d'Ascenzo per un servizio in tv, ma quando la ragazza lo lascia nessuno sa come farlo riprendere. Amanda, grandissima fan di Fidarucci, si sente fuori moda perch\u00e9 il suo stilista \u00e8 considerato fuori dalla moda e non sa pi\u00f9 cosa mettere. Noah fa credere a Wilder di aver ricevuto un messaggio alieno.\nIl termine della copertina.\nTrama.\nAl Teen Buzz \u00e8 tutto sottosopra: Micheal viene nominato assistente di DJ e comincia a darsi delle arie, cos\u00ec Rebecca per sfogarsi scrive la lista delle dieci cose che odia di lui, ma per sbaglio finisce nelle mani di Micheal, che taglia l'articolo di Rebecca; Amanda deve rifare in redazione gli scatti alla modella Karina, ignara dello scioglimento della band del suo ragazzo, che dopo averlo saputo(a causa della lingua lunga di Micheal) si rifiuta di continuare il servizio; lo scioglimento della band \u00e8 un articolo per Noah, ma viene tagliato dalla casa discografica per decidere(non certo in fretta) se renderlo pubblico..e c'\u00e8 un virus nel computer! Addio copertina!\nPrender un incarico.\nTrama.\nRebecca deve lavorare con il critico di programmi televisivi Cody Herman perch\u00e9 DJ crede che le sue recensioni non vadano bene, Micheal confida a Wilder un segreto ma quando lo rivela deve farsi perdonare e Amanda rompe la chitarra di Noah e cos\u00ec diventa la sua \"assistente personale\".\nIl gal\u00e0.\nTrama.\nIl Teen Buzz ha vinto un Glimmer Awards e deve essere tutto perfetto prima di andare al Gala. Dj dice ad Amanda di controllare Wilder per evitare che faccia qualche pasticcio, Micheal non trova l'abito adatto e Noah critica pesantemente l'abito di Rebecca e cos\u00ec lei non gli parla pi\u00f9, ma fanno una scommessa: se Noah riesce a farla parlare, durante lo spettacolo dovr\u00e0 gridare \"Noah Jackson \u00e8 il re dei comici\", altrimenti Noah andr\u00e0 al Gala in boxer."}
{"id": "1858591", "revid": "6923", "url": "https://it.wikipedia.org/wiki?curid=1858591", "title": "Supplente", "text": "Un supplente \u00e8 colui che sostituisce provvisoriamente un'altra persona in tutte o parte delle sue funzioni; il termine si usa con particolar riferimento a funzionari o docenti della scuola.\nNel mondo.\nItalia.\nUn supplente, nell'ordinamento scolastico italiano, \u00e8 un membro del personale scolastico, sia docente che A.T.A., che presta servizio temporaneo in uno dei seguenti casi:\nLe normativa che regolano la costituzione di graduatorie, le modalit\u00e0 di assegnazione delle supplenze e le tempistiche, sono regolate annualmente da appositi decreti ministeriali (regionali oppure comunali). A livello nazionale, un regolamento \u00e8 stato emanato col D.M. n. 131 del 13 giugno 2007.\nPer le scuole statali vi sono diversi tipi di graduatorie, attraverso cui si accede alle supplenze (per esempio, brevi o annuali). I docenti, la cui eventuale nomina spetta all'autorit\u00e0 competente, sono divisi per ordine scolastico (scuola dell'infanzia, primaria, media, superiore) e disciplina (per esempio matematica, geografia, storia). Viene nominato dall'USR (in precedenza noto come \"ambito territoriale\", \"Ufficio scolastico provinciale\", \"Centro servizi amministrativi\" e provveditorato agli studi) oppure dal dirigente scolastico; nella scuola privata, le modalit\u00e0 di assunzione sono invece gestite dalla direzione della stessa.\nL'eventuale nomina di un supplente \u00e8 subordinata all'esito delle graduatorie: ai docenti inseriti in lista \u00e8 assegnato un punteggio sulla base dei titoli conseguiti (laurea, laurea magistrale, dottorato di ricerca) e del servizio prestato (supplenze precedenti). Tale punteggio regola, inoltre, il diritto di precedenza alla chiamata."}
{"id": "1858592", "revid": "287204", "url": "https://it.wikipedia.org/wiki?curid=1858592", "title": "Episodi di The Latest Buzz (seconda stagione)", "text": "La seconda stagione della serie televisiva \"The Latest Buzz\" \u00e8 composta da 13 episodi.\nMessa in onda:"}
{"id": "1858593", "revid": "767487", "url": "https://it.wikipedia.org/wiki?curid=1858593", "title": "The Glorious Burden", "text": "The Glorious Burden \u00e8 un album della heavy metal band Iced Earth pubblicato nel 2004.\nIl disco \u00e8 un concept album incentrato sulla storia militare, e narra vari momenti della storia americana, della Prima guerra mondiale e delle imprese di Attila.\nInizialmente registrato con Matt Barlow, il leader della band, Jon Schaffer, si disse insoddisfatto della sua prestazione, perch\u00e9 dopo gli eventi dell'11 settembre il cantante si interess\u00f2 all'accaduto e cominci\u00f2 a pensare di abbandonare il mondo della musica per arruolarsi nelle forze di polizia. L'album fu quindi registrato nuovamente con Tim Owens, allora cantante dei Judas Priest, che si un\u00ec permanentemente agli Iced Earth quando i Judas Priest richiamarono Rob Halford. Questo disco segna dunque il debutto nella formazione di Tim Owens. Alcune parti registrate da Barlow rimangono comunque nel mix finale, soprattutto nei cori, ed \u00e8 accreditato come co-autore di due canzoni.\nL'album contiene una trilogia di tre brani incentrati sulla battaglia di Gettysburg.\nL'album fu pubblicato in tre versioni: una versione digipak, limitata, con tutte le canzoni registrate, una versione per il mercato americano e una per il mercato europeo."}
{"id": "1858595", "revid": "599013", "url": "https://it.wikipedia.org/wiki?curid=1858595", "title": "Niccol\u00f2 Martinoni", "text": "\u00c8 cresciuto nella Robur et Fides Varese. Nel 2011 \u00e8 stato acquistato dalla Junior Libertas Pallacanestro societ\u00e0 di Serie A2 dove dall'estate 2013 \u00e8 diventato capitano."}
{"id": "1858598", "revid": "2048388", "url": "https://it.wikipedia.org/wiki?curid=1858598", "title": "Angel (Aerosmith)", "text": "Angel \u00e8 un singolo del gruppo musicale statunitense Aerosmith, estratto dall'album di successo \"Permanent Vacation\" del 1987. Il brano \u00e8 stato scritto dal cantante Steven Tyler e dal collaboratore esterno Desmond Child. Ha raggiunto rapidamente la posizione numero 3 della Billboard Hot 100, diventando temporaneamente il singolo di maggior successo degli Aerosmith, superato poi dal primo posto di \"I Don't Want to Miss a Thing\" nel 1998.\nStruttura.\nSi tratta di una power ballad che incorpora molte caratteristiche delle classiche ballate rock, tra cui chitarre presenti di Joe Perry e Brad Whitford, pianoforti e suoni di violino (dalla tastiera), una testo molto emotivo da parte di Steven Tyler, un ritmo forte del bassista Tom Hamilton, e ritmi costanti del batterista Joey Kramer.\nLa canzone \u00e8 eseguita su scala maggiore.\nVideo musicale.\nIl videoclip di \"Angel\" sottolinea prima il personaggio interpretato da Steven Tyler, che \u00e8 come ipnotizzato da un angelo - presumibilmente la sua ex-fidanzata - e da varie scene in cui lui suona il pianoforte.\nGli altri membri della band si possono vedere mentre suonano i loro strumenti su strade cittadine, tra cui un notevole assolo di chitarra eseguito da Joe Perry su una strada rurale. Il video \u00e8 stato diretto da Marty Callner.\nCuriosit\u00e0.\nSteven Tyler ha pubblicamente parlato in maniera negativa della canzone in numerose occasioni. In un'intervista radiofonica del 1990, ha spiegato:\nPer questo motivo, la canzone venne suonata sempre meno nei concerti del gruppo, ma appare comunque nel live \"A Little South of Sanity\" del 1998.\nNel concerto tenuto alla Fieramilano nel 2014, Steven Tyler ha accennato parte di \"Angel\" al pianoforte prima di eseguire \"Dream On\"."}
{"id": "1858602", "revid": "1442080", "url": "https://it.wikipedia.org/wiki?curid=1858602", "title": "Cladoselachidae", "text": "I cladoselaci (Cladoselachidae) sono l'unica famiglia dell'ordine Cladoselachiformes, squali primitivi vissuti nel periodo Devoniano.\nDescrizione.\nQuesta famiglia \u2013 oggi completamente estinta e di cui resta testimonianza solo in alcuni fossili \u2013 presenta delle caratteristiche primitive molto importanti, tra cui una bocca terminale (situata cio\u00e8 anteriormente al muso, diversamente dagli squali attuali che presentano una bocca ventrale), denti di dentina ricoperta di smalto, tricuspidati, rinnovabili e con radici molto piccole, nonch\u00e9 una mascella molto lunga che presenta tre punti di attacco con lo splancnocranio (sospensione anfistilica).\nSubito dietro l'apertura boccale si potevano trovare da 5 a 7 fessure branchiali.\nI membri di questo gruppo presentano uno scheletro a condrificazione incompleta. Il loro corpo \u00e8 lungo fino a 2 metri, slanciato ed atto a compiere movimenti rapidi; erano in grado di cacciare pesci e cefalopodi, anche se la dentizione di questi squali non era in grado di tagliare o strappare le carni come le moderne specie predatrici.\nLe pinne pettorali sono molto sviluppate e fungevano da stabilizzatori del nuoto; le pinne dorsali sono precedute da robuste spine dorsali, mentre la pinna anale \u00e8 assente. Hanno una pinna caudale apparentemente omocerca: in realt\u00e0 la porzione caudale della corda dorsale si prolunga nel lembo superiore della pinna, mentre il lembo inferiore \u00e8 costituito da una membrana di tessuto connettivale."}
{"id": "1858604", "revid": "38120", "url": "https://it.wikipedia.org/wiki?curid=1858604", "title": "Supplenti", "text": ""}
{"id": "1858605", "revid": "104458", "url": "https://it.wikipedia.org/wiki?curid=1858605", "title": "Dinastia agiade", "text": ""}
{"id": "1858606", "revid": "3082", "url": "https://it.wikipedia.org/wiki?curid=1858606", "title": "Dinastia euripontide", "text": ""}
{"id": "1858610", "revid": "729019", "url": "https://it.wikipedia.org/wiki?curid=1858610", "title": "Gran Premio motociclistico di Catalogna 2006", "text": "Il Gran Premio motociclistico di Catalogna 2006 corso il 18 giugno, \u00e8 stato il settimo Gran Premio della stagione 2006 del motomondiale e ha visto vincere: la Yamaha di Valentino Rossi in MotoGP, Andrea Dovizioso nella classe 250 e \u00c1lvaro Bautista nella classe 125.\nMotoGP.\nGara.\nLa gara della MotoGP \u00e8 stata caratterizzata da una doppia partenza, dopo che in occasione del primo via un grave incidente ha coinvolto i due piloti della Ducati, Sete Gibernau e Loris Capirossi, oltre a Marco Melandri e Daniel Pedrosa.\nLa caduta ha obbligato la direzione di gara a sospendere la corsa per consentire l'entrata in pista dei mezzi di soccorso ed \u00e8 stata in seguito ripresa, senza la presenza dei piloti gravemente infortunati. Al termine della gara \u00e8 risultato vincitore Valentino Rossi seguito dai quattro piloti statunitensi presenti alla partenza."}
