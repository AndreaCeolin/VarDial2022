{"id": "1832197", "revid": "1652635", "url": "https://it.wikipedia.org/wiki?curid=1832197", "title": "Cannabis", "text": "La Cannabis () o canapa \u00e8 un genere di piante angiosperme della famiglia delle Cannabaceae. Secondo alcuni comprende un'unica specie, la \"Cannabis sativa\", la pianta storicamente pi\u00f9 diffusa in occidente, a sua volta comprendente diverse variet\u00e0 e sottospecie; secondo altri invece si distinguono tre specie, \"C. sativa\", \"C. indica\" e \"C. ruderalis\".\nOriginaria dell'Asia centrale e sacra per gli hindu, la pianta era indicata in sanscrito con i termini \"bhanga\", \"vijaya\" e \"ganjika\"; in hindi, \"ganja\". \u00c8 generalmente accettata l'ipotesi secondo cui la canapa sia giunta nelle Americhe dopo Colombo; tuttavia alcuni scienziati hanno trovato residui di cannabis, tabacco e foglie di coca in numerose mummie (1500 a.C.) scoperte in Per\u00f9.\nDescrizione.\nLa canapa \u00e8 una pianta erbacea a ciclo annuale la cui altezza varia tra 1,5\u00a0e 6\u00a0metri, anche se alcune sottospecie hanno altezze finali che variano tra 0,5 (ruderalis) e 5 (sativa) metri. Presenta una lunga radice a \"fittone\" e un fusto, eretto o ramificato, con escrescenze resinose, angolate, a volte cave, specialmente al di sopra del primo paio di foglie.\nLe foglie sono picciolate e provviste di stipole; ciascuna di esse \u00e8 palmata, composta da 5 a 13 \"foglioline\" lanceolate, a margine dentato-seghettato, con punte acuminate fino a 10\u00a0cm di lunghezza e 1,5\u00a0cm di larghezza; nella parte bassa del fusto le foglie si presentano opposte, nella parte alta invece tendono a crescere alternate, soprattutto dopo il nono/decimo nodo della pianta, ovvero a maturazione sessuale avvenuta (dopo la fase vegetativa iniziale, nota popolarmente come \"levata\").\nLe piante di canapa sono sia monoiche (utili per la produzione di semi a uso alimentare) sia dioiche. I fiori maschili (\"staminiferi\") sono riuniti in pannocchie terminali e ciascuno presenta 5 tepali fusi alla base e 5 stami.\nI fiori femminili (\"pistilliferi\") sono riuniti in gruppi di 2-6 alle ascelle di brattee formanti corte spighe; ognuno mostra un calice membranaceo che avvolge strettamente un ovario supero e uniloculare, sormontato da due stili e due stimmi.\nLa pianta germina in primavera e fiorisce in estate inoltrata, quando le ore di luce diminuiscono (\u00e8 stato dimostrato che la durata del periodo vegetativo \u00e8 influenzata dal fotoperiodo cui le piante vengono sottoposte; l'unica specie di Cannabis la cui fioritura non dipende dal fotoperiodo \u00e8 la Cannabis ruderalis, la cui fioritura avviene automaticamente dopo un periodo di crescita vegetativa variabile tra 21 e 30 giorni circa, e si protrae per un arco di tempo di 4-6 settimane). Il periodo di fioritura varia molto a seconda delle specie e delle variet\u00e0 considerate: piante di C. sativa, originarie della fascia equatoriale, tendono ad avere una fioritura molto duratura, fino a 14-16 settimane e oltre in alcune variet\u00e0, mentre variet\u00e0 di C. indica, che ha origine nella fascia subtropicale/temperata, solitamente richiedono circa 8-10 settimane per portare le infiorescenze a maturazione. L'impollinazione \u00e8 anemofila (trasporto tramite il vento). \nIn autunno compaiono i frutti, degli acheni duri e globosi, ciascuno trattenente un seme con un endosperma carnoso ed embrione curvo.\nIl contenuto di metaboliti secondari vincola la tassonomia in due sottogruppi o chemiotipi a seconda dell'enzima preposto nella biosintesi dei cannabinoidi. Si distingue il chemiotipo CBD, caratterizzato dall'enzima CBDA-sintetasi che contraddistingue la canapa destinata a usi agroindustriali e terapeutici e il chemiotipo THC caratterizzato dall'enzima THCA-sintetasi presente nelle variet\u00e0 di cannabis destinate a produrre inflorescenze e medicamenti. L'ibrido f1 manifesta la contemporanea presenza di entrambi i maggiori cannabinoidi CBD e THC confermando l'aspetto politipico della cannabis.\nI preparati psicoattivi come l'hashish e la marijuana sono costituiti dalla resina e dalle infiorescenze femminili ottenute appunto dal genotipo THCA-sintetasi. Tale sottogruppo fu coltivato fino alla seconda met\u00e0 del secolo scorso, nonostante fosse stato proibito negli anni '20-'30 l'uso come medicina (ma affrontando la questione terapeutica nei casi previsti impiegando tinture o estratti fitogalenici). Tali genotipi, fino ad allora, erano, per cos\u00ec dire, \"domesticati\" (se confrontati con i valori odierni), venendo impiegati nella costituzione di ibridi altamente produttivi utilizzati in campo industriale.\nAnalogamente, a partire dalla seconda met\u00e0 del secolo scorso, furono selezionate dapprima in Francia, Polonia e Russia le variet\u00e0 destinate a usi esclusivamente agroindustriali, ottenute dal genotipo CBDA-sintetasi, distinte da un contenuto ormai irrisorio (se riferito ai valori originari) sia del metabolita specifico sia dei cannabinoidi minori. Ad oggi, la Commissione Europea ha creato una lista di 66 variet\u00e0 coltivabili sul territorio europeo purch\u00e9 il contenuto di THC non sia superiore allo 0,2%.\nTassonomia.\nLa tassonomia del genere \"Cannabis\" ha dato luogo in passato a controversie.\nSmall e Cronquist distinguono solo una specie, \"Cannabis sativa\", con due sottospecie, ciascuna con due variet\u00e0:\nSinonimi: \"Cannabis chinense\"; \"Cannabis indica\" Lam.\nShultes divide invece il genere in tre specie: \nClarke e Watson (2002) propongono che la specie \"C. sativa\" comprenda tutti gli individui, a parte forse le variet\u00e0 usate per la produzione di hashish e marijuana in Afghanistan e Pakistan, che andrebbero raggruppate sotto la specie \"C. indica\".\nIn ogni caso, tutte le specie, sottospecie o variet\u00e0 citate possono essere tra di loro incrociate dando luogo a una progenie fertile.\nL'orientamento prevalente \u00e8 comunque quello di riconoscere una sola specie (\"Cannabis sativa\").\nSecondo tale inquadramento le altre due entit\u00e0 suddescritte andrebbero inquadrate come sottospecie o semplici variet\u00e0 di \"C. sativa\":\nAnche sulla posizione della famiglia Cannabaceae esistono delle divergenze:\nStoria.\nProve dell'utilizzo della cannabis si hanno fin dai tempi del Neolitico, testimoniate dal ritrovamento di alcuni semi fossilizzati in una grotta in Romania. Il pi\u00f9 antico manufatto umano ritrovato \u00e8 un pezzo di stoffa di canapa risalente all'8000 a.C.\nLa cannabis fornisce da millenni un'ottima fibra tessile, e principalmente per questo cominci\u00f2 a essere coltivata in epoche storiche antiche, in Asia e in Medio Oriente. Gi\u00e0 nel XVI secolo si cominci\u00f2 a coltivarla nell'Inghilterra orientale, ma la sua produzione commerciale si inizi\u00f2 in Occidente nel XVIII secolo. La fibra di canapa \u00e8 stata per centinaia di anni la materia prima per la produzione di carta, ma dalla met\u00e0 del Novecento, con l'avvento del proibizionismo, l'uso delle fibre della canapa \u00e8 notevolmente ridotto.\nLa coltura della canapa per usi tessili ha un'antica tradizione in Italia, in gran parte legata all'espandersi delle Repubbliche marinare, che l'utilizzavano grandemente per le corde e le vele delle proprie flotte di guerra. La tradizione di utilizzarla per telerie a uso domestico \u00e8 molto antica, e oggetti di artigianato che continuano a essere prodotti ancora oggi sono per esempio le tovaglie di canapa, tipiche della Romagna, decorate con stampi di rame nei due classici colori ruggine e verde. Le repubbliche marinare iniziarono a commercializzare la canapa con le citt\u00e0 anseatiche. Uno dei primi commercianti ad importare questo prodotto nel nord Europa fu Ronald Guternbach, un noto commerciante e politico di Lubecca del XIII secolo.\nLa coltivazione della pianta negli Stati Uniti risale probabilmente al XVIII secolo; una delle prime testimonianze in proposito \u00e8 nel diario di George Washington (1765), dal quale risulta che egli personalmente coltivava piante di canapa.\nPer quanto riguarda l'uso psicotropo, fumatori di cannabis dell'antichit\u00e0 furono popolazioni Hindu di India e Nepal. Nei Paesi arabi la resina della pianta di canapa fu consumata per secoli per le sue propriet\u00e0 di alterazione della mente, in particolare dagli Hashashin, presenti in Siria. Il termine Hashashin dall'Arabo significherebbe \"dediti al Hashish\" o \"fumatore di hashish\".\nLa cannabis fu anche utilizzata dagli Assiri, che ne appresero le propriet\u00e0 psicoattive dagli Arii e grazie a essi, fu fatta conoscere e utilizzare anche a Sciti e Traci, che cominciarono a farne uso anche durante i loro riti religiosi.\nL'imperatore Shen Nung, padre della medicina cinese, includeva la canapa nella sua farmacopea, uno dei pi\u00f9 antichi testi di medicina e prima descrizione di questa erba, datata 2700 a.C. La cultura cinese si interess\u00f2 principalmente alle potenzialit\u00e0 curative, tralasciando quelli che erano i risultati secondari causati dalla sua assunzione. Era usata principalmente sotto forma di bevanda per curare patologie dolorose interne, mentre sotto forma di fumo se ne faceva uso per la cura del mal di denti, di pustole o di lacerazioni al cavo orale. Nel 2003 fu ritrovata in Cina una borsa di pelle contenente alcune tracce di cannabis e semi risalenti a 2.500 anni fa.\nLe ripetute migrazioni delle popolazioni nomadi dell'Asia ne favorirono la diffusione nel medio oriente, nel mediterraneo, e infine nell'Europa occidentale. Alcune fonti ne hanno fatto risalire l'uso in Grecia gi\u00e0 nell'800 a.C.\nLo storico greco Erodoto nel V secolo a. C. racconta che presso gli Sciti, popolazione nomade indo-iraniana, quest'erba veniva spesso passata in giro e fumata nei banchetti e durante le cerimonie funebri, per mettere allegria.\nNell'Europa centrale, ancor prima dell'espansione dell'Impero romano, la cannabis era gi\u00e0 coltivata e usata nelle isole britanniche dalle trib\u00f9 dei Celti e dei Pitti (III- IV sec a.C.). Plinio il Vecchio nella \"Naturalis Historia\" menziona le propriet\u00e0 terapeutiche dell'erba, e ulteriori riferimenti si possono trovare nell'Antica Juliana del medico Nerone Discoprite.\nNel Medioevo l'uso prosegu\u00ec lecitamente sino al 1484, quando una bolla papale ne viet\u00f2 l'uso ai fedeli.\nNell'Ottocento l'uso dell'hashish in Europa divenne una vera e propria moda: introdotto dallo psichiatra francese Jacques-Joseph Moreau, che nel 1840 descrisse gli effetti della droga in una relazione scientifica dopo averla provata su di s\u00e9, si diffuse ben presto specie negli ambienti artistici di quel tempo; tanto che a Parigi nacque il \"Club des Hashischins\" frequentato da poeti e scrittori come Victor Hugo, Alexandre Dumas, Charles Baudelaire, Honor\u00e9 de Balzac e Th\u00e9ophile Gautier.\n\"Ganja\" \u00e8 il termine in antica lingua sanscrita per la cannabis, oggi associato soprattutto alla cultura creolo-giamaicana, che lo utilizza per indicare la marijuana, ritenuta dai Rastafariani importante per la meditazione e la preghiera. Tale interpretazione ha trovato ulteriori conferme negli studi dell'antropologa Sula Benet che ritiene di aver trovato riferimenti a un uso sacrale della cannabis nella Bibbia laddove si parla di \"kaneh bosm\" \u00abcanna odorosa\u00bb (\u05e7\u05b0\u05e0\u05b5\u05d4 \u05d1\u05b9\u05e9\u05b6\u05c2\u05dd).\nIn Europa l'uso della cannabis come sostanza psicoattiva \u00e8 abbastanza recente, probabilmente dovuto al fatto che in Europa si diffuse maggiormente la specie \"Cannabis sativa\" mentre la \"Cannabis indica\", pi\u00f9 ricca di principi attivi stupefacenti, \u00e8 entrata in Europa molto pi\u00f9 tardi, nell'Ottocento, forse grazie a Napoleone, interessato alla propriet\u00e0 di questa pianta di alleviare il dolore e per i suoi effetti sedativi.\nColtivazione.\nIn passato la coltivazione agricola della canapa era molto diffusa nelle zone medio-europee, per la sua facilit\u00e0 a crescere anche su terreni difficili da coltivare con altre specie di piante (terreni sabbiosi e zone paludose nelle pianure dei fiumi), e per la grande quantit\u00e0 di prodotti che se ne ricavavano: soprattutto fibre tessili, carta e corde dai fusti, olio dalla spremitura dei semi, e mangime e altri prodotti commestibili per il bestiame produttivo dalle foglie e dai semi.\nDurante i secoli del trionfo della vela e delle grandi conquiste marittime europee la domanda di tele e cordami assicur\u00f2 la straordinaria ricchezza dei comprensori la cui fertilit\u00e0 assicurava le canape di qualit\u00e0 migliori per l'armamento navale. Eccelsero tra le terre da canapa Bologna e Ferrara. Testimonia la vitalit\u00e0 dell'economia canapicola felsinea il maggiore agronomo bolognese del Seicento, Vincenzo Tanara, con una lunga, accurata descrizione della tecnica colturale. Grazie alla qualit\u00e0 delle sue canape l'Italia, secondo produttore mondiale, assurse a primo fornitore della marina britannica. Con la diffusione delle navi a carbone cominci\u00f2 il tramonto della produzione, causando nelle province canapicole una lenta ristrutturazione di tutte le rotazioni agrarie che dur\u00f2 un secolo.\nDopo la colonizzazione dell'India e la rivoluzione agricola negli stati meridionali dell'America del Nord, l'aumento della produzione di tessili di cotone e juta, meno costosi, provoc\u00f2 un'ulteriore diminuzione della coltivazione della canapa. Dopo la prima guerra mondiale le corde di sostanze sintetiche sostituirono pian piano le corde di canapa e si svilupp\u00f2 la tecnica per produrre carta dal legno.\nDurante la seconda guerra mondiale, la produzione medioeuropea e mediterranea aumentava velocemente, perch\u00e9 le fibre tessili e gli oli sativi erano pi\u00f9 costosi. In pi\u00f9, esisteva l'esigenza di materie prime contenenti molta cellulosa da cui poter ricavare esplosivi ottenuti producendo nitrocellulosa.\nIl proibizionismo commerciale.\nNegli anni trenta ci fu un rinnovato interesse per gli usi industriali della canapa: vennero studiati nuovi materiali ad alto contenuto di fibra, materie plastiche, cellulosa e carta di canapa. Con l'olio si producevano gi\u00e0 in grande quantit\u00e0 vernici e carburante per auto.\nIn quegli anni il magnate dell'automobile Henry Ford costru\u00ec un prototipo di automobile (la cosiddetta Ford Hemp Body Car) in cui parte della carrozzeria era realizzata in fibra di canapa rendendo l'auto molto pi\u00f9 leggera della media delle auto allora diffuse. Inoltre il motore funzionava a etanolo di canapa. \nNegli anni trenta la tecnologia eco-sostenibile della canapa appariva quindi in grado di fornire materie prime a numerosi settori dell'industria.\nTali presupposti non furono per\u00f2 confermati, si sarebbero invece costituiti interessi che si contrapponevano all'uso industriale della canapa. \nIn particolare, la carta di giornale della catena Hearst era fabbricata a partire dal legno degli alberi con processi che richiedevano grandi quantit\u00e0 di solventi chimici a base di petrolio, forniti dalla industria chimica Du Pont. La Du Pont e la catena di giornali Hearst si sarebbero quindi coalizzate e con una campagna di stampa durata anni. La cannabis, da allora chiamata con il nome di \"marijuana\", venne additata come causa di delitti efferati riportati dalla cronaca del tempo.\nIl nome messicano \"marijuana\" era stato probabilmente scelto al fine di mettere la canapa in cattiva luce, dato che il Messico era allora un paese \"nemico\" contro il quale gli Stati Uniti avevano appena combattuto una guerra di confine. \"Marijuana\" era un termine sconosciuto negli USA, l'opinione pubblica non sarebbe stata adeguatamente informata del fatto che il farmaco dalle propriet\u00e0 rilassanti chiamato \"cannabis\" corrispondesse alla \"marijuana\".\nNel 1937 venne quindi approvata una legge che proibiva la coltivazione di qualsiasi tipo di canapa, incluso a scopo industriale o medicamentale. \nDa allora negli USA e nel resto del mondo sono state arrestate centinaia di migliaia di persone per reati connessi al consumo, alla coltivazione o alla cessione di canapa. Un effetto del proibizionismo \u00e8 stato quello di ridurne l'uso medico e industriale.\nEffetti del proibizionismo al giorno d'oggi.\n\u00c8 stato ipotizzato da alcuni che il mercato illegale della cannabis britannico sia dominato da variet\u00e0 estremamente ricche in THC, fino a 4 volte i livelli normali, ovvero fino a una concentrazione del 30% (si veda teoria del 16 percento in tal senso), ma nel settembre del 2007 studi non ancora pubblicati dell'universit\u00e0 di Oxford, ma anticipati dal Professor Iversen asseriscono che, per quanto riguarda il mercato della cannabis britannica, i contenuti in THC della droga in vendita non sono in media superiori al 14%, ovvero sono solo raddoppiati dal 1995 al 2005, e che il campione con il pi\u00f9 elevato tenore di THC non supererebbe il 24%, screditando cos\u00ec la precedente ipotesi. A facilitare il percorso verso percentuali pi\u00f9 elevate \u00e8 stata la tecnica di coltura indoor, che permette di ottimizzare la qualit\u00e0 del prodotto. Infatti, non \u00e8 detto che non esistano variet\u00e0 molto pi\u00f9 ricche in THC, ma esse non sono dominanti sul mercato e probabilmente sono limitate a una fetta pi\u00f9 ristretta del mercato.\nA questo si aggiunge un miglioramento delle tecniche di ibridazione che permettono di avere semi dal patrimonio genetico stabile.\nMateria prima per tessili e carta.\nLe fibre (tuttora utilizzate dagli idraulici come guarnizione) per migliaia di anni della civilt\u00e0 umana sono state importanti mezzi per la produzione di tessili e corde. Per centinaia di anni (e fino a 50 anni fa) sono state la materia prima per la produzione di carta. Oggigiorno sono disponibili variet\u00e0 selezionate di cannabis libere da principi psicoattivi, liberamente coltivabili in alcuni stati per usi tessili.\nComposizione chimica.\nLa \"resina\" pu\u00f2 contenere a seconda dei casi fino a 60 cannabinoidi, 100 terpenoidi, 20 flavonoidi.\nCannabinoidi.\nLa struttura chimica dei cannabinoidi pu\u00f2 essere descritta come quella di un terpene unito a un resorcinolo a sostituzione alchilica, oppure come quella di un sistema ad anello benzopiranico. Le due descrizioni\nimplicano anche una nomenclatura differente, con la prima il principale cannabinoide viene definito come delta-1-tetraidrocannabinolo (delta-1-THC) mentre con la seconda diventa delta-9-THC (entrambi chiamati pi\u00f9 semplicemente \"THC\").\nI cannabinoidi finora riscontrati si possono dividere in \"tipi\" chimici (tra parentesi l'abbreviazione e il numero di composti):\nContenuto in THC.\nIl contenuto di THC \u00e8 molto variabile, con una forbice che va dallo 0,2% a circa il 25% (sebbene coltivatori esperti e professionisti del settore possono ottenere percentuali maggiori).\nSono diversi i fattori che determinano la percentuale di THC prodotto da una pianta, in primis troviamo variet\u00e0, metodi e luogo di coltivazione, scopo ultimo della coltivazione.\nTerpenoidi.\nPrincipali: beta-mircene; beta-cariofillene; d-limonene; linalolo; pulegone; 1,8-cineolo; alfa-pinene; alfa-terpineolo; terpinen-4-olo; p-cimene; borneolo; delta-3-carene; beta-farnesene; alfa-selinene; fellandrene; piperidina; terpinolene\nFlavonoidi.\nPrincipali: apigenina; quercetina; cannaflavina.\nPropriet\u00e0 farmacologiche.\nAl di l\u00e0 delle controversie sull'uso della canapa come stupefacente, va considerato che essa \u00e8 stata per migliaia di anni un'importantissima pianta medicinale, fino all'avvento del proibizionismo della cannabis. A ogni modo negli ultimi decenni si \u00e8 accumulato un certo volume di ricerche sulle attivit\u00e0 farmacologiche della cannabis e sulle sue possibili applicazioni.\nIl pi\u00f9 noto promotore, nonch\u00e9 studioso, degli usi terapeutici della pianta di cannabis e della sua \"decriminalizzazione\" \u00e8 il prof. Lester Grinspoon, psichiatra e professore emerito dell'Universit\u00e0 di Harvard.\nNegli Stati Uniti, Lester Grinspoon chiarisce come la cannabis sia uno dei farmaci conosciuti meno tossici, e suggerisce di alleggerire le politiche repressive nate da interessi economici contrapposti a quelli scientifici.\nIl pi\u00f9 famoso attivista antiproibizionista \u00e8 stato forse l'americano Jack Herer, autore del best seller del 1985 \"The Emperor Wears No Clothes\".\nUna meta-analisi del 2000 (che analizza tutti gli studi clinici pubblicati fino al 2000) conclude che la cannabis \u00e8 efficace nel dolore neuropatico e spastico, meno in altri tipi di dolore. Ma successivi studi clinici hanno mostrato effetti significativi anche nel dolore tumorale, e hanno confermato l'ottima attivit\u00e0 per il dolore neuropatico e per i sintomi dolorosi nella sclerosi multipla (spasticit\u00e0, sintomi della vescica, qualit\u00e0 del sonno).\nNel 2007, presso l'Ospedale di Rotterdam, \u00e8 stato verificato che nella terapia di malati di cancro il consumo di canapa (consumata anche come tisana) non interferisce con i farmaci anticancro pi\u00f9 comunemente utilizzati.\nSono anche numerose le testimonianze di coloro che sono riusciti a superare la dipendenza dall'alcol o dalla cocaina grazie all'utilizzo della cannabis [4], che a differenza delle precedenti sostanze non porta a una dipendenza fisica confrontabile, ad esempio, con quella generata dalla nicotina.\nSi stanno inoltre testando nel mondo farmaci che contengono una versione sintetica di alcuni dei principi attivi della cannabis (dronabinol, HU-210, levonantradolo, nabilone, SR 141716 A, Win 55212-2), ma questi per ora hanno mostrato molti pi\u00f9 effetti collaterali e svantaggi rispetto alla pianta naturale.\nIl Canada, il 20 giugno 2005, \u00e8 stato il primo paese ad autorizzare la messa in commercio di un estratto totale di cannabis sotto forma di spray sublinguale Sativex standardizzato per THC e CBD, per il trattamento del dolore neuropatico dei malati di sclerosi multipla e cancro. Nel 2006 il Sativex \u00e8 stato approvato negli Stati Uniti per essere sottoposto a studi clinici di Fase III per dolore intrattabile in pazienti con tumore.\nMeccanismi d'azione.\nI cannabinoidi si legano a specifici recettori (recettori CB, di tipo 1 e 2) nel sistema cannabinergico, un sistema legato alla presenza di cannabinoidi endogeni o endocannabinoidi. I recettori CB1 e CB2 sono distribuiti in maniera molto differente, con i CB1 sostanzialmente concentrati nel sistema nervoso centrale (talamo e corteccia, ma anche altre strutture) e i CB2 sostanzialmente nelle cellule del sistema immunitario. Il legame dei cannabinoidi ai recettori CB1 causa un'inibizione presinaptica del rilascio di vari neurotrasmettitori (in particolare NMDA e glutammato), e una stimolazione delle aree della sostanza grigia periacqueduttale (PAG) e del midollo rostrale ventromediale (RVM), che a loro volta inibiscono le vie nervose ascendenti del dolore. A livello del midollo spinale il legame dei cannabinoidi ai recettori CB1 causa un'inibizione delle fibre afferenti a livello del corno dorsale, e a livello periferico il legame dei cannabinoidi con i recettori CB1 e CB2 causa una riduzione della secrezione di vari prostanoidi e citochine proinfiammatorie, la inibizione di PKA e C e del segnale doloroso.\nInoltre \u00e8 stato dimostrato che il THC interagisce con il sistema endorfinico e in particolare con i recettori oppioidi \u03bc1, causando il rilascio di dopamina nel \"nucleus accumbens\" e generando la tipica sensazione di piacere cannabinoide.\nPsicoattivo.\nCome sostanza psicoattiva vengono usate solo alcune parti, prevalentemente i fiori femminili (marijuana) e la loro resina (hashish) fumati, inalati o ingeriti. Il principale agente psicoattivo della cannabis \u00e8 il THC. La temperatura elevata raggiunta durante la cottura o la combustione provoca la decarbossilazione dell'acido tetraidrocannabinoico in delta-9 THC, aumentando la quantit\u00e0 assorbita di quest'ultimo.\nL'hashish preparato per scopi commerciali contiene un'elevata quantit\u00e0 di sostanze variabili (naturali e non) allo scopo di aumentarne il peso per trarre maggiore profitto.\nLe sostanze assunte con l'uso della cannabis hanno un effetto \"dispercettivo\" che amplifica le sensazioni, e gli effetti dell'assunzione sono dunque molteplici. Tra quelli pi\u00f9 frequentemente descritti si possono elencare: una sensazione di benessere, ilarit\u00e0, maggiore coinvolgimento nelle attivit\u00e0 ricreative, alterazione della percezione del tempo e assenza di atti aggressivi o reazioni violente (al contrario dell'alcool). La generale intensificazione delle sensazioni e delle emozioni pu\u00f2 comprendere anche quelle legate a situazioni o pensieri spiacevoli, normalmente tollerabili o inconsci e pu\u00f2 determinare, in questi casi, stati fortemente ansiosi, atteggiamenti e pensieri paranoici, limitatamente alla durata dello stato di intossicazione.\nUno studio su circa 1.300 pazienti del Maryland non ha rilevato differenze in declino cognitivo fra consumatori leggeri, consumatori assidui e non-utilizzatori di cannabis.\nNel marzo 2007, la rivista scientifica \"The Lancet\" ha pubblicato uno studio dal quale si evince la minore pericolosit\u00e0 della marijuana rispetto ad alcool, tabacco o benzodiazepine: ricerche confermano questo studio. Non esistono casi documentati di overdose dovuta all'abuso di questa sostanza, in quanto il THC ha una tossicit\u00e0 estremamente bassa e i metodi di assunzione pi\u00f9 utilizzati non consentono di assorbirne una quantit\u00e0 cos\u00ec elevata; il rapporto tra la dose letale e quella necessaria per saturare i recettori \u00e8 di 1.000:1.\nUna ricerca del professor David Nutt dell'Universit\u00e0 di Bristol, presidente del comitato britannico che svolge il ruolo di consulente governativo in materia di droghe, conferma la minore pericolosit\u00e0 della cannabis rispetto ad alcool e tabacco.\nIn uno studio dell'Universit\u00e0 di Oregon (UO), pubblicato nel 2012, i risultati suggeriscono un effetto neurotossico della cannabis sul cervello degli adolescenti e sottolineano l'importanza della prevenzione e degli sforzi politici rivolti a questi ultimi. Gli informatori hanno riferito di aver notato pi\u00f9 problemi cognitivi per i consumatori persistenti di cannabis. La disabilit\u00e0 si \u00e8 concentrata tra i consumatori di cannabis ad esordio adolescenziale, con un uso pi\u00f9 persistente associato a un maggiore declino.\nStudi sugli effetti antitumorali del THC.\nUno studio pubblicato nell'edizione dell'aprile 2009 del \"Journal of Clinical Investigation\", condotto all'Universit\u00e0 Complutense di Madrid, ha dimostrato che il principio attivo THC potrebbe avere effetti antitumorali.\nI ricercatori hanno iniettato una dose quotidiana di THC in topi di laboratorio nei quali erano stati sviluppati tumori e hanno constatato un processo di autodistruzione per autofagia delle cellule cancerogene. La somministrazione di THC, secondo l'\u00e9quipe responsabile dello studio, guidata dal professor Guillermo Velasco, \"ha ridotto di oltre l'80% la crescita dei tumori derivati da vari tipi di cellula\".\nUn esperimento clinico condotto dall'\u00e9quipe di Velasco, con iniezioni intracraniche di THC per 26-30 giorni, su due pazienti colpiti da un tumore aggressivo al cervello ha mostrato un \"processo di morte delle cellule tumorali\".\nMolti altri studi pubblicati su autorevoli riviste scientifiche mostrano come in diverse condizioni di studio cannabinoidi di diverso tipo siano in grado di ridurre la vitalit\u00e0 di diversi tipi di cellule colpite da cancro financo ad innescare meccanismi pro-apoptotici, interagendo contro di esse sia in modalit\u00e0 effettrice che interferente.\nAlcuni studi mostrano come le preparazioni vegetali mostrino per molti versi maggiore efficacia rispetto alle molecole isolate.\nAltri studi mostrano come in diversi casi l'effetto antitumorale possa variare a seconda dei cannabinoidi usati e delle concentrazioni eventualmente raggiunte nell'ambiente che circonda le cellule tumorali.\nI primi studi scientifici nei quali si \u00e8 potuto osservare con sufficiente confidenza tali caratteristiche anticancerogene risalgono al 1975.\nEffetti palliativi.\nFino agli anni settanta nella medicina popolare alcuni preparati erano utilizzati per gli effetti palliativi sotto citati.\nSi usava anche la resina come callifugo.\nUsi.\nPrima dell'avvento del proibizionismo della cannabis le diverse variet\u00e0 della canapa erano coltivate in tutto il mondo fin dall'antichit\u00e0, e utilizzate in vari e numerosissimi campi: il fusto costituiva la materia prima per la produzione di carta, fibre tessili in genere (corde, abbigliamento, ecc.), fibre plastiche, e concimi naturali; nella medicina umana e veterinaria le foglie e soprattutto i fiori erano molto utilizzati per vari scopi fra i quali, ad esempio, l'uso antinfiammatorio e sostituivano in quel periodo molti dei farmaci presenti oggi sul mercato. Con la canapa si possono produrre anche cosmetici come creme, shampoo e saponi.\nI cannabinoidi presenti sulla superficie della pianta hanno anche mostrato in laboratorio di essere dei potenti antibatterici attivi contro diversi ceppi di Staffilococco Aureo resistente alla meticillina.\nUso industriale.\nUlteriori utilizzi prima della proibizione sono stati fatti nella creazione di una delle prime automobili prodotte in serie (la Ford T del 1923), un prototipo, detto Hemp Body Car, composto per pi\u00f9 del 60% di materiali derivati dalla canapa. Perfino le case erano costruite in buona parte con prodotti derivati dalla cannabis (vernici, colle, mattoni, rivestimenti).\nI semi sono molto ricchi di acidi linoleici, vitamine e amminoacidi essenziali, e costituiscono un alimento completo; sono usati anche per la spremitura di un olio, l'olio di semi di canapa, che ha un uso alimentare, ma \u00e8 valido anche come combustibile.\nCon la proibizione della canapa il maggior uso della pianta nei paesi occidentali si \u00e8 ridotto a quello ricreativo. Alcune variet\u00e0 della pianta presentano infatti un'elevata percentuale di THCA, il cannabinoide non psicoattivo costituente gran parte del sistema immunitario della pianta il quale, se ingerito e/o sottoposto ad alte temperature degrada per decarbossilazione nel THC (psicoattivo).\nI cannabinoidi sono sostanze chimiche di origine naturale, biochimicamente classificati come terpenofenoli. Sono composti accomunati dalla capacit\u00e0 di interagire con i recettori cannabinoidi del corpo umano e degli altri animali.\nUso dei semi.\nI semi di canapa costituivano un ingrediente tradizionale di molte cucine orientali (ad esempio in Nepal) e di alcune zone della Russia, che li impiegavano in una sorta di farinata, tipicamente nei periodi di carestia. Il seme di canapa infatti fornisce all'uomo un altissimo nutrimento, tanto che poche fonti vegetali possono competere con il suo valore nutrizionale. La farina ricavata dalla macinazione del seme della canapa pu\u00f2 essere usata anche per fare una pasta in tutto simile a quella di grano tenero, ma dal colore pi\u00f9 scuro.\nLa composizione proteica del seme di canapa \u00e8 a ogni modo unica nel regno vegetale, ed \u00e8 tra le fonti vegetali pi\u00f9 ricche di acidi grassi polinsaturi. Il 65% delle proteine sono globuline edestine; il contenuto di edestina, eccezionalmente alto, combinato con l'albumina, altra proteina globulare presente in tutti i semi, rende immediatamente disponibili tutti gli amminoacidi. Le proteine del seme di cannabis permettono poi di ottenere il massimo nutrimento per chi soffre di tubercolosi, e altre malattie che provocano un blocco del sistema digestivo.\nGli estratti di semi di canapa, come quelli di soia, possono essere insaporiti per avere il gusto di pollo, di carne di manzo, o di maiale, e possono essere usati per produrre una sorta di tofu, panna o margarina, a un costo inferiore di quello dei fagioli di soia. La germinazione di qualsiasi seme aumenta il suo valore nutrizionale, e anche il seme di canapa pu\u00f2 essere maltato e usato come ogni altro nelle insalate o nelle ricette. Dai semi \u00e8 possibile ricavarne il latte (con sapore simile alla nocciola) come i fagioli di soia. Possono infine essere macinati e usati come farina, oppure cotti, addolciti e mescolati con il latte per farne una nutriente colazione, simile alle creme di avena o di grano. Questo tipo di farinata \u00e8 nota come \"gruel\", cio\u00e8 quasi una farinata d'avena.\nFornitore di olio.\nI semi contengono oltre a proteine e carboidrati - circa 30% - un olio molto ricco di acidi linolenici senza alcun effetto psicoattivo. L'olio ha un gusto fortemente linolico e viene ancora usato come olio speziato. \u00c8 anche diffuso in molti prodotti cosmetici. Il sottoprodotto dei semi pressati per estrarre l'olio \u00e8 un agglomerato altamente proteico. Questo agglomerato \u00e8 stato uno dei principali mangimi per animali fino al secolo scorso. Il seme di canapa pu\u00f2 fornire una dieta quasi completa per tutti gli animali addomesticati (cani e gatti), per molti animali da fattoria e il pollame, e permette il raggiungimento del loro massimo peso con un costo inferiore a quello dei mangimi impiegati. E senza bisogno di usare steroidi per la crescita artificiale e altri farmaci potenzialmente tossici.\nCombustibile e utilizzo nel settore automobilistico.\nL'olio estratto dalla cannabis pu\u00f2 essere utilizzato in alcuni tipi di motore, in particolare come biodiesel.\nNel 1937 Henry Ford cre\u00f2 la \"Hemp Body Car\", in gran parte realizzata in canapa e alimentata a etanolo di canapa. Ford mor\u00ec sei anni dopo e, nel 1955, la coltivazione della canapa venne proibita negli Usa, dunque la vettura non entr\u00f2 mai in produzione.\nMolti ritengono che la proclamazione di leggi proibizionistiche nei confronti della \"cannabis\" negli Stati Uniti prima della seconda guerra mondiale sia stata anche legata alla concorrenza tra la nascente industria chimico petrolifera e la possibilit\u00e0 di usare l'olio di questa pianta come combustibile. Questo \u00e8 dimostrato anche dalla riduzione dei prezzi del petrolio al 50% operata proprio per fare concorrenza all'olio combustibile naturale, prezzo su cui si sono innestati i vari rialzi che hanno portato all'odierna offerta.\nL'utilizzo della canapa nel settore automobilistico fu ripreso dalla casa inglese Lotus negli anni del 2000.\nEtanolo di canapa.\nL'etanolo di canapa viene ricavato dal fusto della pianta fatto fermentare.\nIncroci e variet\u00e0 a uso non tessile.\nEsiste una controversia filogenetica concernente il considerare tre specie distinte di cannabis (\"Cannabis sativa\", \"Cannabis indica\" e \"Cannabis ruderalis\") o una singola specie con pi\u00f9 variet\u00e0. Molti studiosi oggi ritengono che si tratti di un'unica specie che varia il proprio fenotipo a seconda delle aree in cui cresce, dell'altitudine, delle caratteristiche del suolo, eccetera.\nIn questa chiave, la \"Cannabis varietas sativa\" \u00e8 una pianta alta fino a oltre i 2 metri e stretta, con foglie dalle dita sottili, tipica di ambienti caldi come il Sudafrica, la Thailandia, lo Sri Lanka, l'America centro-meridionale, eccetera; la \"Cannabis varietas indica\" \u00e8 invece una variante acclimatata ai rigidi ambienti di montagna come l'Himalaya, l'Afghanistan, il Pakistan (specie bassa, tozza, a forma di cespuglio, con foglie dalle dita molto grosse e contenuto di THC accentuato), mentre la \"Cannabis varietas ruderalis\" infine \u00e8 una variante adattata ai lunghi e rigidi inverni russi, da cui la sua caratteristica specifica di scarso fotoperiodismo ovvero non dipendere dal numero di ore di luce giornaliero, per andare in fioritura (variet\u00e0 autofiorente) come fanno invece la \"Cannabis sativa\" e \"indica\", che sono piante annuali e che hanno bisogno di percepire l'arrivo dell'inverno e la conseguente riduzione di ore solari per fiorire.\nGli effetti dei derivati di \"Cannabis sativa\" e \"Cannabis indica\" sono lievemente differenti fra loro, sia a causa della percentuale di THC, \"tetraidrocannabinoli\", contenuta sia delle diverse concentrazioni, a seconda della specie, di altri cannabinoidi come il CBD, \"Cannabidiolo\", che modificano il tipo di effetto percepito.\nPer fare un semplice parallelismo, la \"Cannabis sativa\" potrebbe essere paragonabile in questo senso a un vino bianco, \u00e8 pi\u00f9 \"leggera\" e d\u00e0 una sensazione soprattutto \"mentale\" e \"cerebrale\", in grado generalmente di stimolare la creativit\u00e0 e l'attivit\u00e0; la \"Cannabis indica\" \u00e8 paragonabile invece a un vino rosso, con il suo effetto pi\u00f9 corposo, \"ottundente\" e \"fisico\", che stimola in genere la meditazione e il rilassamento. La \"ruderalis\" poi, povera in THC, ha ottenuto successo nell'ambito della produzione di marijuana perch\u00e9, incrociata appropriatamente con piante di \"indica\" e di \"sativa\", \u00e8 in grado di generare ibridi autofiorenti, che conservano le propriet\u00e0 psicotrope di una linea genetica e acquisiscono le propriet\u00e0 autofiorenti e di fioritura precoce tipiche della \"ruderalis\", qualit\u00e0 apprezzabili nell'ottica della coltivazione indoor.\nTutte le specie (o variet\u00e0 che siano) di cannabis possono infatti essere incrociate fra loro e generare semi che daranno vita a ibridi fertili. Questa possibilit\u00e0 permette di generare variet\u00e0 ibride F1, incrociate a percentuale variabile fra \"indica\" e \"sativa\", il che fa s\u00ec che si possano creare ulteriori ibridi fra le nuove sottospecie stabili, aprendo la possibilit\u00e0 a un enorme numero di combinazioni differenti esattamente come succede, ad esempio, nel mondo della selezione dei cani.\nIbridare due piante di variet\u00e0 differenti e riuscire a stabilizzare la nuova variet\u00e0 (permettere cio\u00e8 che i caratteri dominanti e recessivi si mantengano poi inalterati ai discendenti se l'esemplare \u00e8 accoppiato con uno della medesima variet\u00e0) consente di selezionare le caratteristiche preferite e dar luogo a innumerevoli varianti, diversissime per aspetto, propriet\u00e0 organolettiche e psicotrope. Nei Paesi Bassi, dove l'industria della cannabis \u00e8 in qualche misura tollerata, esistono infatti svariate aziende che offrono in vendita semi (legali anche in Italia in quanto non contenenti THC) di variet\u00e0 differenti, ognuna con le proprie caratteristiche specifiche e il proprio corredo genetico. In genere le variet\u00e0 \"100% indica\" o \"100% sativa\" sono sottospecie gi\u00e0 presenti in natura come la \"Durban Poison\" e la \"Thai\" (piante di sativa) o la \"Ganja\" indiana e le variet\u00e0 afghane (piante di indica). Alcune imprese, in genere definite \"banche semi\", sono ad esempio \"Sensi Seed\", \"Greenhouse\", \"Dutch Passion\", \"Mr. Nice\", \"DNA Genetics\", \"Serious Seeds\", \"Ministry of Cannabis\", \"Goodfellas Seeds\" e \"Homegrown Fantaseeds\".\nAlcuni degli incroci pi\u00f9 apprezzati prodotti da queste \"seed bank\" sono ad esempio \"Skunk\", \"White widow\", \"Northern Lights\", \"Roxy\", \"Cheese\", \"AK-47\", \"Orange Bud\", \"Silver Haze\", \"G-13\", \"Hash Plant\", \"Jack Herer\".\nVa infine notato che l'erba pi\u00f9 pregiata \u00e8 sprovvista di semi (sinsemilla) in quanto non viene fatta impollinare dal maschio: la produzione di semi infatti priverebbe la pianta di energie e nutrienti necessari invece, ai fini del raccolto, per creare un maggiore quantitativo di resina. La marijuana comune che si trova in genere sul mercato \u00e8 invece un'erba povera in THC e contenente di solito semi, coltivata senza cure botaniche particolari allo scopo di essere messa in commercio il prima possibile: gli incroci controllati di cui sopra vengono al contrario ibridati e coltivati generalmente da amatori o professionisti, i quali fanno impollinare solo le piante dalle quali vogliano poi ricavare ulteriori semi.\nParassiti.\nI principali parassiti della cannabis sono il ragnetto rosso, i tripidi, gli afidi e gli aleurodidi.\nIl ragnetto rosso \u00e8 un piccolo acaro che vive solitamente sulla lamina inferiore delle foglie, dove depone le sue uova e pu\u00f2 arrivare a formare colonie molto numerose.\nGli aleurodidi, chiamati comunemente \"mosche bianche\", secernono con il movimento delle ali una finissima polvere bianca che si pu\u00f2 notare scuotendo la pianta. Le deiezioni delle larve tendono a coprire la lamina inferiore delle foglie, su cui vivono, facendo s\u00ec che esse assumano un aspetto lucido e colloso."}
{"id": "1832198", "revid": "154893", "url": "https://it.wikipedia.org/wiki?curid=1832198", "title": "Shergottite", "text": ""}
{"id": "1832199", "revid": "154893", "url": "https://it.wikipedia.org/wiki?curid=1832199", "title": "Nakhlite", "text": ""}
{"id": "1832200", "revid": "154893", "url": "https://it.wikipedia.org/wiki?curid=1832200", "title": "Chassignite", "text": ""}
{"id": "1832201", "revid": "154893", "url": "https://it.wikipedia.org/wiki?curid=1832201", "title": "Meteorite marziana OPX", "text": ""}
{"id": "1832202", "revid": "486946", "url": "https://it.wikipedia.org/wiki?curid=1832202", "title": "Meteoriti marziane", "text": ""}
{"id": "1832205", "revid": "486946", "url": "https://it.wikipedia.org/wiki?curid=1832205", "title": "Acondriti marziane", "text": ""}
{"id": "1832206", "revid": "16877827", "url": "https://it.wikipedia.org/wiki?curid=1832206", "title": "Appennino Settentrionale", "text": ""}
{"id": "1832207", "revid": "486946", "url": "https://it.wikipedia.org/wiki?curid=1832207", "title": "Acondrite marziana", "text": ""}
{"id": "1832209", "revid": "154893", "url": "https://it.wikipedia.org/wiki?curid=1832209", "title": "Shergottiti", "text": ""}
{"id": "1832210", "revid": "154893", "url": "https://it.wikipedia.org/wiki?curid=1832210", "title": "Nakhliti", "text": ""}
{"id": "1832212", "revid": "154893", "url": "https://it.wikipedia.org/wiki?curid=1832212", "title": "Chassigniti", "text": ""}
{"id": "1832213", "revid": "486946", "url": "https://it.wikipedia.org/wiki?curid=1832213", "title": "Meteoriti marziane OPX", "text": ""}
{"id": "1832215", "revid": "124488913", "url": "https://it.wikipedia.org/wiki?curid=1832215", "title": "Trattato Adams-On\u00eds", "text": "Il trattato Adams-On\u00eds, detto anche trattato transcontinentale del 1819, risolse una disputa territoriale in Nord America tra gli Stati Uniti e la Spagna. \nIl trattato fu il risultato di un incremento delle tensioni tra i due stati riguardo diritti territoriali nel nuovo mondo. Oltre a consegnare la Florida agli Stati Uniti, il trattato stabiliva una disputa di confine lungo il Sabine River in Texas e affermava territorio degli Stati Uniti quello compreso tra le Montagne Rocciose e l'oceano Pacifico in cambio di una somma per i residenti pari a 5.000.000 di dollari, oltrech\u00e9 ogni rinuncia sul Texas ad occidente del Sabine River e delle altre aree spagnole. Il trattato confinario rimase in vigore fino al 1848, quando, in s\u00e9guito alla sconfitta messicana nella Guerra Messicano-Americana, il nuovo confine venne spostato all'incirca ove corre il confine odierno tra i due paesi (una piccola porzione di territorio, comprendente le citt\u00e0 di Tucson ed El Paso venne venduto, il 30 dicembre 1853, agli Stati Uniti da parte del Messico: Acquisto di Gadsden).\nI termini del trattato.\nIl trattato Adams-On\u00eds, altrimenti noto come trattato Transcontinentale o come il trattato della Florida, fu un trattato siglato tra Stati Uniti e Spagna il 22 febbraio 1819 a Washington per regolare le controversie territoriali sorte dopo che, nel 1803, gli stati Uniti acquisirono il Territorio della Louisiana dalla Francia napoleonica. Le trattative che portarono alla firma del trattato erano iniziate gi\u00e0 dall'anno precedente, nel 1818. In base agli accordi, firmati dal segretario di stato statunitense John Quincy Adams e dal ministro degli esteri spagnolo Luis de On\u00eds la situazione territoriale doveva considerarsi definitiva tra possedimenti spagnoli nell'America centrosettentrionale e gli Stati Uniti e prevedeva che:\nLa provvisoriet\u00e0 del confine.\nGli Stati Uniti, fin dalla loro indipendenza, nel 1783, avevano cercato di espandersi verso il Pacifico e verso i Caraibi. La Florida fu il loro primo obiettivo, ma, in prospettiva, tutto il territorio della California era incluso nei loro obiettivi. La Spagna, per trent'anni, rifiut\u00f2 ogni accordo economico per l'acquisto della Florida e delle isole di Quivasso (attuali Key West). Ma il dissesto economico patito con la guerriglia in s\u00e9guito all'occupazione napoleonica (1808 \u2013 1813) e la ricerca di un confine stabile per il Messico fecero considerare alla corte spagnola l'opportunit\u00e0 d'un accordo. Inoltre, la guerriglia incessante patita in Florida, tra le paludi, a causa degli indiani Seminole era fonte di ulteriori esborsi economici, oltrech\u00e9 di attriti con gli Stati Uniti. Infatti, i Seminole, a pi\u00f9 riprese, invasero lo Stato americano di confine della Georgia, il che provoc\u00f2 la risposta del generale (a futuro presidente statunitense) Andrew Jackson che\u00a0\u2013 per rappresaglia\u00a0\u2013 invase nel 1818 la Florida spagnola. La fiacca risposta spagnola all'invasione da parte del potente vicino non offr\u00ec il casus belli cercato segretamente da Jackson, anche perch\u00e9 la Gran Bretagna rifiut\u00f2 di aiutare la Spagna a ricacciare gli statunitensi in quella che pass\u00f2 alla storia come la Prima Guerra contro i Seminole durata dal 1814 al 1818, (le Guerre Seminole furono complessivamente tre di numero e durarono fino al 1858 quando l'esercito statunitense, con metodi molto brutali annient\u00f2 questa trib\u00f9 e ne deport\u00f2 i superstiti in Oklahoma, lungo quello che divenne noto come \"Il sentiero delle lacrime\". La Spagna era in forte difficolt\u00e0 a mantenere il proprio impero coloniale in rivolta. Inoltre, molti cittadini anglofoni si erano stabiliti dalla Georgia e dalla Virginia in Florida, ove avevano impiantato il sistema di produzione tipico dell'economia schiavista (che venne legalizzato anche in Florida coll'adesione al trattato del Missouri del 1821). Come accadr\u00e0 per la rivolta texana del 1836, anche nel caso della Florida del 1818 i cittadini anglofoni creavano tensioni con le autorit\u00e0 spagnole in quanto non accettavano l'abolizione della schiavit\u00f9 decretata dal governo di Madrid, invocando all'unisono l'annessione del territorio spagnolo agli Stati Uniti. A ci\u00f2 s'aggiungevano i Seminole che accoglievano gli schiavi fuggiti dalle piantagioni di Florida e Georgia, dando loro ospitalit\u00e0. Ospitalit\u00e0 era garantita anche ai fuorilegge degli stati americani limitrofi. Durante la spedizione punitiva organizzata da Jackson, venne devastata una larga fetta di territorio della Florida e vennero catturati molti forti spagnoli in totale spregio delle convenzioni internazionali, dal momento che la Spagna non aveva dichiarato l'apertura delle ostilit\u00e0. Molti ministri del presidente James Monroe invocarono il deferimento di Jackson alla corte marziale, Adams intravide nell'opera del generale un modo per trattare con la Spagna da un versante di forza. La stessa Spagna all'inizio non ratific\u00f2 ufficialmente il trattato invocando il fatto che il filibustiere James Long, nel biennio 1819 - 1820 continuasse indisturbato la sua attivit\u00e0 predatoria nel Texas. La corte di Re Ferdinando VII di Spagna (1784 - 1833) lo ratific\u00f2 soltanto due anni dopo, il 22 febbraio 1821, quando oramai il Messico era perduto ed i moti rivoluzionari spagnoli del 1820 avevano reso la monarchia spagnola costituzionale. La situazione era molto fluida e questo permise agli Stati Uniti ulteriori margini di manovra, questa volta verso il Texas, anch'esso - al pari della Florida - ospitante una cospicua colonia di residenti anglofoni. Scontenti furono anche i residenti anglofoni della Florida che non si videro riconoscere dagli Stati Uniti il pagamento di tutti i reclami che avevano intentato alla Spagna: di un totale di 5.454.545,13 dollari, ne furono saldati solo 5 milioni, l'intera somma negoziata tra le due nazioni.\nPer gli Stati Uniti, il trattato in questione rappresent\u00f2 un enorme vantaggio:\nAnche il Messico si ritenne accontentato perch\u00e9:\nTra il 1821 ed il 1824 gli Stati Uniti crearono una commissione al fine di indennizzare tutti coloro che avevano reclami in corso con la Spagna e con il Messico, in modo che l'intera pratica fosse chiusa, al massimo, entro il 1830. Molti legali che, prima del 1821 rappresentavano le istanze delle persone che avevano aperto il contenzioso, vennero ascoltati dalla commissione governativa, tra questi anche Daniel Webster e William Wirt. Vennero esaminati 1.859 reclami sporti e 720 ricorsi contro spoliazioni sub\u00ecte. Vennero indennizzate persone in modo pi\u00f9 che corretto, tramite un esborso di 5 milioni di dollari del tempo. Il che permise, per\u00f2, di ridurre le spese stanziate per il Ministero della Difesa, respingendo anche le proposte di ammodernamento degli armamenti e l'arruolamento di nuove truppe proposto dal segretario alla guerra John Caldwell Calhoun\nIl trattato venne onorato da ambo le parti fino alla sua sostituzione, nel 1848 con quelli che tuttora delineano i confini tra i due stati, e che costarono al Messico la perdita di ben 1,36 milioni di km\u00b2.\nDurante il corso della prima guerra mondiale, la Germania, al fine di bloccare le spedizioni di viveri e di materiali bellici alla Gran Bretagna da parte degli Stati Uniti, avvi\u00f2 negoziati segreti col Messico per farlo scendere in guerra al proprio fianco. La proposta prevedeva che, in caso di vittoria, il Messico avrebbe recuperato per intero tutto il territorio ceduto agli Stati Uniti tra il 1836 ed il 1848 - in pratica il confine secondo la linea Adams - Onis -, con un'eventuale opzione sui territori statunitensi di Wyoming, Montana, Idaho, Oregon, Washington. La decrittazione del messaggio cifrato, inviato dalla sede di Berlino alla propria sede diplomatica a Citt\u00e0 del Messico, da parte del controspionaggio britannico, il cosiddetto \"Telegramma Zimmermann\", fu l'evento decisivo che spinse, nel 1917 gli Stati Uniti a dichiarare guerra agli Imperi Centrali, a fianco della Triplice Intesa.\nIl confine quale causa della guerra del 1846 - 1848.\nIl trattato, siglato dagli Stati Uniti nel 1821 e dalla Spagna (cui subentr\u00f2 il Messico al termine della guerra d'indipendenza messicana, dopo che la sua indipendenza fu riconosciuta dalla Spagna il 24 agosto 1821, in s\u00e9guito al trattato di Cordoba), rimand\u00f2 lo scontro diretto tra le due nazioni per ben 77 anni, fino al 1898, data dello scoppio della guerra ispano - americana. Gli Stati Uniti - per\u00f2 - avevano gi\u00e0 intravisto, tra il 1825 ed il 1832 la possibilit\u00e0 di impossessarsi dei porti messicani sul Pacifico, porti attualmente siti nello Stato della California (annessa nel 1852 agli Stati Uniti). Nel contempo, per venir incontro ai reclami degli allevatori d'origine anglosassone stanziati in Texas, il governo statunitense tent\u00f2 in diverse occasioni di acquistare il territorio, ottenendo sempre un diniego da parte messicana. Nel 1831 il Messico ratific\u00f2 il trattato Adams - Onis, ma subito sorse una disputa concernente il confine tra Texas e Lusiana. Gli Stati Uniti, infatti, contestarono che - sulle mappe originali - i corsi del fiume Sabine e del fiume Neches non erano stati ben riportati, incrementando, quindi, il territorio in favore del Messico. Questo errore di posizionamento avrebbe avuto, nel giro di trent'anni gravissime conseguenze.\nQuando il governo messicano dichiar\u00f2 l'abolizione della schiavit\u00f9 sull'intero territorio nazionale, il territorio del Texas vot\u00f2 - il 2 ottobre 1835 per la secessione e l'indipendenza (l'85 % della popolazione era d'origine anglosassone). Gli Stati Uniti non intervennero ufficialmente sebbene aiutassero i ribelli texani contrabbandando armi e munizioni. Quando, nel 1836 i texani sconfissero i messicani nella bettaglia sulle rive del Fiume San Jacinto, catturando il generale - presidente Santa Ana in persona, dichiararono la nascita della Repubblica del Texas, i cui confini non erano per\u00f2 stati tracciati in modo preciso, in quanto continuava a sussistere l'errore cartografico summenzionato.\nNel 1845 la Repubblica del Texas si sciolse ed il governo texano vot\u00f2 a favore dell'ingresso dello Stato negli Stati Uniti. Il governo messicano protest\u00f2 ufficialmente, considerandolo un atto ostile. Gli Stati uniti stessi tentennarono a lungo prima di accettare l'ingresso del Texas.\nCome se non bastasse, anche i rimanenti confini della defunta Repubblica Texana erano maldefiniti. Infatti, il trattato Adams\u00a0\u2013 Onis definiva che il confine lungo il fiume Red River dovesse giungere fino all'incontro tra il corso del fiume medesimo ed il 100\u00ba meridiano, come annotato nella mappa pubblicata nel 1818 da John Melish. Ma la mappa scelta come base della delimitazione del confine era grossolana ed imprecisa, in quanto essa riportava il punto d'incontro del 100\u00ba meridiano col fiume Red River oltre 90 miglia ad oriente di quanto non fosse nella realt\u00e0. E il fiume Red River si biforca 50 miglia ad oriente del 100\u00ba meridiano. Nel 1835 la neonata Repubblica del Texas reclam\u00f2 la porzione di territorio a meridione della biforcazione, mentre gli Stati Uniti reclamarono la porzione a settentrione. Il Messico semplicemente non riconosceva il territorio se non come proprio. Questo territorio, oggi noto col nome di \u201cPrairie Dog Town Fork Red River\u201d, nel 1860 divenne una porzione di Texas col nome di \u201cGreer County\u201d e solo nel 1896 in merito all'attribuzione si pronunci\u00f2 la Corte Suprema degli Stati Uniti, assegnandola all'Oklahoma.\nA causa di questi errori cartografici, gli Stati Uniti, ritennero di essersi annessi la repubblica texana avente una superficie molto maggiore di quanto non fosse nota al Messico. ed appena l'esercito statunitense varc\u00f2 i confini non riconosciuti dai messicani, scoppi\u00f2 la guerra nel 1846, con i primi scontri a maggio (Battaglia di Palo Alto, 8 maggio 1846 e Battaglia di Resacca de la Palma, il giorno seguente, 9 maggio 1846)."}
{"id": "1832216", "revid": "642594", "url": "https://it.wikipedia.org/wiki?curid=1832216", "title": "PaSoK", "text": ""}
{"id": "1832217", "revid": "154893", "url": "https://it.wikipedia.org/wiki?curid=1832217", "title": "Meteoriti OPX", "text": ""}
{"id": "1832219", "revid": "287204", "url": "https://it.wikipedia.org/wiki?curid=1832219", "title": "Tuffi ai Giochi della XXVIII Olimpiade - Trampolino 3 metri maschile", "text": "Hanno partecipato 32 atleti; I primi 18 dopo il primo turno sono passati alle semifinali, mentre hanno disputato la finale i primi 12 tuffatori con il miglior punteggio (dato dalla somma del primo turno e delle semifinali)."}
{"id": "1832220", "revid": "287204", "url": "https://it.wikipedia.org/wiki?curid=1832220", "title": "Allievo ufficiale", "text": "Allievo ufficiale \u00e8 la qualifica che rivestono i militari durante l'addestramento e gli studi per diventare ufficiale di una forza armata, ed \u00e8 inquadrato come militare di truppa senza alcun grado militare.\nDescrizione.\nIn alcuni paesi UE non \u00e8 riconosciuto ufficialmente il grado di Allievo Ufficiale, n\u00e9 parigrado. Viene preso in carico il militare che, al momento della nomina, abbia un grado e ruolo specifico all'interno del corpo. Il grado di Allievo Ufficiale viene inoltre riconosciuto nei Pubblici Uffici di Rappresentanza del Governo Italiano all'Estero, ad esempio Uffici Consolari e Ambasciate d'Italia, ma senza alcuna possibilit\u00e0 di ricevere incarichi, a meno di un particolare tipo di permesso siglato dall'Autorit\u00e0 Competente. In caso di comportamento ritenuto scorretto da parte del corpo d'appartenenza, esso pu\u00f2 procedere con l'espulsione dell'allievo/a dall'Accademia, nonch\u00e9 dai pubblici uffici.\nIn alcuni paesi dell'Unione Europea il grado \u00e8 parificato ai sottufficiali.\nI cadetti.\n\"Cadetto\" \u00e8 la denominazione dell'Allievo ufficiale che frequenta le accademie militari.\nin Italia, il cadetto \u00e8 appunto il frequentatore dei corsi normali dell'Accademia militare di Modena per Esercito e Carabinieri, dell'Accademia Navale di Livorno per la Marina Militare, dell'Accademia Aeronautica di Pozzuoli per l'Aeronautica Militare, dell'Accademia della Guardia di Finanza di Bergamo per la Guardia di Finanza.\nIn alcuni paesi dell'Unione Europea il cadetto \u00e8 l'allievo ufficiale prossimo ad uscire dalla rispettiva accademia militare, come nel caso della Finlandia.\nGli allievi ufficiali nell'ordinamento militare italiano.\nEsercito Italiano.\nGli allievi ufficiali dell'Esercito Italiano, appartenenti al ruolo normale si formano presso l'Accademia militare di Modena.\nAppena superate le fasi concorsuali sono suddivisi nei vari corsi a seconda delle armi o dei corpi a cui sono riservati: \"Varie armi (fanteria, cavalleria, artiglieria, genio, trasmissioni), trasporti e materiali, commissariato, Corpo sanitario, Corpo degli ingegneri\". Sono iscritti a specifici corsi di laurea, soggetti a continui addestramenti al combattimento e a formazione professionale, oltre che ad attivit\u00e0 fisica.\nAl termine dei due anni trascorsi a Modena, ricevono il grado di sottotenente e vengono destinati alle scuole di applicazione del proprio corso, dove completeranno gli studi, oppure termineranno il proprio iter di studi presso la stessa Accademia.\nGli allievi del corso delle \"Varie armi\" sono iscritti al corso di laurea in Scienze strategiche politico-gestionali, corso che completeranno alla Scuola di applicazione di Torino.\nAnalogamente gli allievi del corso del genio studieranno le scienze strategiche dei sistemi infrastrutturali, quelli del corso delle \"trasmissioni\" studieranno scienze strategiche e delle comunicazioni, gli allievi del corso \"trasporti e materiali\" sono iscritti al corso scienze strategiche e logistiche, e infine i futuri ufficiali del corso \"amministrazione e commissariato\" si dovranno laureare in scienze strategiche ed economico-amministrative, gli ingegneri acquisiranno la laurea in ingegneria (varie specialit\u00e0), gli ufficiali farmacisti conseguiranno la laurea magistrale in farmacia e gli ufficiali medici e veterinari le lauree magistrali in medicina e chirurgia e medicina veterinaria con le relative abilitazioni all'esercizio della professione (esame di Stato) e le specifiche scuole di Specializzazione.\nSuperato un apposito concorso, acquisiscono invece la qualifica di AUFP gli allievi ufficiali in ferma prefissata.\nMarina Militare.\nGli allievi ufficiali della Marina Militare Italiana del Ruolo Normale seguono un iter di studi quinquennale (sessennale per gli allievi del Corpo sanitario marittimo) presso l'Accademia Navale di Livorno.\nI frequentatori al 1\u00ba anno di corso sono allievi ufficiali alla 1\u00aa classe e partecipano alla campagna addestrativa estiva sulla nave a vela \"Amerigo Vespucci\" (o sul Palinuro), dove viene anche deciso il nome del corso.\nAl 2\u00ba anno sono promossi allievi ufficiali alla 2\u00aa classe ed effettuano una campagna addestrativa a bordo di un'unit\u00e0 navale della marina militare della classe San Giorgio.\nAl terzo anno, vengono promossi al grado di \"aspirante guardiamarina\" (ufficiali), al quarto sono nominati guardiamarina. \nTerminano il 5\u00ba anno di studi col grado di sottotenente di vascello.\nGli allievi ufficiali della marina militare sono divisi in diversi corsi, per la successiva assegnazione a uno dei corpi della forza armata. Ogni corso prevede inoltre la frequenza di un corso di laurea presso l'Universit\u00e0 degli studi di Pisa.\nUlteriori attivit\u00e0 addestrative vengono svolte presso il Centro addestramento aeronavale di Taranto, la scuola sommergibilisti, le scuole di volo della US Navy, la scuola anfibia del Reggimento \"San Marco\" e il Comsubin per le successive specializzazioni degli ufficiali.\nGli ufficiali nei gradi di tenente di vascello di SM frequentano il corso di comando navale per acquisire l'abilitazione al comando delle unit\u00e0 navali, mentre l'equivalente della Scuola di Guerra e del corso di stato maggiore dell'Esercito va identificato presso l'Istituto di studi militari marittimi di Venezia.\nSuperato un apposito concorso, acquisiscono invece la qualifica di AUFP gli allievi ufficiali in ferma prefissata.\nAeronautica Militare.\nGli allievi ufficiali dell'Aeronautica Militare frequentano un corso quinquennale (6 anni per il corpo sanitario) presso l'Accademia Aeronautica di Pozzuoli e l'Istituto di scienze militari aeronautiche.\nGli allievi acquisiscono, al termine del corso, lauree magistrali in differenti indirizzi a seconda del corpo di appartenenza, in convenzione con l'Universit\u00e0 degli Studi di Napoli Federico II e l'Universit\u00e0 degli Studi di Firenze.\nI diversi indirizzi sono:\nSuperato un apposito concorso, acquisiscono invece la qualifica di AUFP gli allievi ufficiali in ferma prefissata.\nArma dei carabinieri.\nGli allievi ufficiali dell'Arma dei carabinieri per due anni, si formano insieme ai colleghi dell'Esercito presso l'Accademia militare di Modena, e sono quindi sottoposti alla stessa istruzione formale pur differenziandosi per il corso di laurea in giurisprudenza.\nAl termine dei primi due anni vengono promossi a sottotenenti e come tali completeranno gli studi alla Scuola ufficiali carabinieri di Roma.\nSuperato un apposito concorso, acquisiscono la qualifica di AUFP gli allievi ufficiali in ferma prefissata del ruolo speciale o del ruolo tecnico - logistico dell'Arma dei carabinieri, i quali sono ammessi a un corso formativo, della durata di 16 settimane che si svolge presso la Scuola ufficiali carabinieri di Roma.\nGuardia di Finanza.\nGli allievi ufficiali della Guardia di Finanza frequentano un corso della durata di 5 anni presso l'accademia del corpo, tre dei quali a Bergamo e due a Castelporziano. Al termine del corso si ottiene il grado di tenente.\nNei tre anni a Bergamo si ottiene la laurea triennale in Scienze della sicurezza economico-finanziaria e il completamento degli studi si ha con la specialistica che si ottiene a Castelporziano.\nSuperato un apposito concorso, acquisiscono invece la qualifica di AUFP gli allievi ufficiali in ferma prefissata."}
{"id": "1832221", "revid": "2078765", "url": "https://it.wikipedia.org/wiki?curid=1832221", "title": "Miran Ko\u0161uta", "text": "Attualmente \u00e8 professore associato di lingua e letteratura slovena presso la facolt\u00e0 di lettere e filosofia dell'Universit\u00e0 di Trieste.\nBiografia.\nHa conseguito il diploma di maturit\u00e0 presso il liceo scientifico in lingua slovena France Pre\u0161eren a Trieste e si \u00e8 laureato presso la facolt\u00e0 di filosofia dell'Universit\u00e0 di Lubiana. Inizialmente impiegato come traduttore presso la corte di giustizia di Trieste, diviene nel 2000 professore di lingua e letteratura slovena presso l'Universit\u00e0 di Roma.\nI suoi studi si rivolgono al pubblico italiano con l'obiettivo di favorire una migliore conoscenza della letteratura slovena. Al congresso dell'Unione delle Associazioni Slavistiche di Slovenia (\"Zveza dru\u0161tev Slavisti\u010dno dru\u0161tvo Slovenije\"), tenutosi a Zagabria in Croazia nell'autunno del 2006, ne \u00e8 stato eletto presidente. Il suo caso \u00e8 stato al centro dell'attenzione per alcuni mesi, poich\u00e9 essendo un cittadino italiano privo della residenza in Slovenia non avrebbe potuto diventare presidente dell'Unione, in quanto questa \u00e8 registrata in Slovenia."}
{"id": "1832229", "revid": "2205339", "url": "https://it.wikipedia.org/wiki?curid=1832229", "title": "G. P. Putnam's Sons", "text": "La G. P. Putnam's Sons \u00e8 una delle principali case editrici statunitensi, con sede a New York.\nAttualmente fa parte del gruppo Penguin.\nSviluppo della \"Putnam's Sons\".\nFondazione.\nNel 1838 un libraio ventriquattrenne di New York City, George Palmer Putnam, prese accordi con John Wiley &amp; Sons per fondare la casa editrice \"Whiley &amp; Putnam\". Il padre di John Wiley aveva gi\u00e0 fondato una sua societ\u00e0 nel 1807. La casa editrice crebbe presto sotto la direzione di Putnam.\nNel 1841 Putnam ha fondato una filiale a Londra, ed \u00e8 stata la prima societ\u00e0 americana ad averlo fatto.\nQuando i due uomini si separarono, dieci anni dopo (1848), Putnam inizi\u00f2 a esercitare utilizzando solo il proprio nome, o meglio lo ristabil\u00ec come \"G. Putnam Broadway\" e sciolse l'accordo con John Wiley. \"Wiley and Sons\" \u00e8 ancora oggi una casa editrice indipendente.\nPutnam esib\u00ec fin dall'inizio la sua bravura nel campo, pubblicando brillanti scrittori come William Cullen Bryant, Thomas Carlyle, Samuel Taylor Coleridge, James Fenimore Cooper, Nathaniel Hawthorne, Washington Irving, James Russell Lowell, Francis Parkman, e Edgar Allan Poe.\nPutnam e figli.\nGeorge Haven Putnam dopo la Guerra Civile, si un\u00ec al padre nella ditta, e presto lo seguirono anche i fratelli John Bishop e Irving.\nIl vecchio Putnam mor\u00ec nel 1872 e i suoi tre figli continuarono il suo lavoro sotto il nome attuale della compagnia, \"G. P. Putnam's Sons\".\nGeorge Haven si assunse le principali responsabilit\u00e0 delle attivit\u00e0 di pubblicazione, e rimase a capo della ditta fino al 1924. John Bishop era impegnato con la produzione dei libri, mentre Irving si occupava della gestione della libreria \"Putnam\".\nLa lista delle opere che pubblicava si diversific\u00f2 e crebbe in maniera costante, trattando biografie, storia, narrativa, filosofia politica, scienza, tecnologia... Pubblicando inoltre vari novellisti come Joseph Conrad, Walter de la Mare, E. M. Forster, John Galsworthy e William Henry Hudson.\nPutnam accett\u00f2 nel 1880 un manoscritto scritto con la matita su carta gialla di 200.00 parole, realizzato da Anna Katherine Green, allora diciannovenne. \"The Leavenworth Case\", il libro da lei scritto, \u00e8 oggi accreditato come contributo alla realizzazione del genere poliziesco.\nNel 1884 Theodore Roosevelt, allora giovane, convinse i fratelli Putnam con la sua passione a farlo entrare nella carriera editoriale e fu ammesso come partner speciale.\nGeorge Haven Putnam muore nel 1930, seguito da Irvin nel 1932, mentre il nipote di George Putnam, Palmer C. Putnam si ritir\u00f2. Putnam si fuse quindi con la casa editrice Minton, Balch &amp; Co., che divenne azionista di maggioranza.\nAltri eventi interni alla ditta.\nLa \"G.P. Putnam's Sons\" si un\u00ec nel 1936 con quella di Coward-McCann, che divent\u00f2 la \"Coward, McCann &amp; Geoghegan\" nel 1971. Portarono alla pubblicazione scrittori come Philip Barry (con \"The Philadelphia Story\"), William Golding (con \"Lord of the Flies\"), Elizabeth Goudge (con \"Green Dolphin Street\" e \"The Child from the Sea\"), Knut Hamsen, Christopher La Farge, John le Carr\u00e9 (con \"The Spy Who Came In from the Cold\"), Elmer Rice, Siegfried Sassoon, Thornton Wilder (con \"Our Town\"), Alezander Woollcott.\nLa \"G.P. Putnam\" allib\u00ec l'intera comunit\u00e0 letteraria nel 1955 permettendo la pubblicazione di \"Deer Park\" e \"Lolita\", rispettivamente di Norman Mailer e Vladimir Nabokov.\n\"Deer Park\" era stato rifiutato per i suoi contenuti sessuali da molti editori, ma la \"G.P. Putnam's Sons\" aveva comunque dato fiducia allo scritto e l'aveva comprato, facendone un best seller e portando le sue caratteristiche giudicate negative da altri a suo vantaggio.\n\"Lolita\" fu pubblicato nel 1958, e scaten\u00f2 una protesta internazionale, con il risultato che la vendita del libro fu vietata in diverse citt\u00e0 degli Stati Uniti e in Francia.\nEntrambi questi libri sono considerati importanti sia per il loro successo che per la vittoria contro la censura.\nNel 1965 la \"G.P. Putnam's Sons\" ha acquistato la \"Berkley Books\", una casa editrice di libri tascabili.\nNel 1982 la \"G.P. Putnam's Sons\" ha acquistato la \"Grosset &amp; Dunlap\", una rispettata casa editrice di libri per bambini.\nNel 1996 la \"Penguin Group\" ha acquistato la societ\u00e0, fondendola con la \"G.P. Putnam's Son\". Attualmente usano pubblicare con il nome di \"G.P. Putnam's Sons Books for Young Readers\" e \"G.P. Putnam's Sons Hardcover\".\nOrganizzazione interna della ditta.\nL'attuale Presidente della \"G.P. Putnam's Sons\" \u00e8 Ivan Held, nominato nel 2005.\nIl Vice Presidente Senior \u00e8 Neil S. Nyren, nonch\u00e9 editore capo.\nAd oggi il Vice Presidente \u00e8 Marian Wood, che si un\u00ec alla \"G.P. Putnam's Sons\" nel 1999."}
{"id": "1832232", "revid": "124747366", "url": "https://it.wikipedia.org/wiki?curid=1832232", "title": "Sibilla di Normandia", "text": "Origine.\nSecondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, la moglie del re di Scozia, Alessandro I, era una delle figlie illegittime del re d'Inghilterra e duca di Normandia, Enrico I Beauclerc, e che si chiamasse Sybilla, ci viene confermato dal documento n\u00b0 XXXVI, datato 1120, delle \"Early Scottish Charters\", in cui Sybilla viene citata come regina di Scozia, figlia di Enrico I (\"Sibilla regina Scottorum filia Henrici regis Angli\u00e6\"); mentre la madre di Sybilla, come conferma (due volte) l'appendice del Complete Peerage XI (non consultata) \u00e8 Sibilla Corbet d'Alcester (ca. 1077- \u2020 dopo il 1157), figlia del Connestabile di Warwick, Roberto Corbet d'Alcester e della sua prima moglie, di cui non si conoscono n\u00e9 il nome n\u00e9 gli ascendenti. &lt;br&gt;Enrico i Beauclerc, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che Guglielmo di Malmesbury, il monaco e cronista inglese, Orderico Vitale, e il cronista e monaco benedettino inglese, Matteo di Parigi, era il figlio maschio quartogenito del duca di Normandia e re d'Inghilterra, Guglielmo il Conquistatore e di Matilde delle Fiandre (1032 - 1083).\nBiografia.\nSybilla fu la prima figlia illegittima di Enrico I d'Inghilterra ed era nata nel 1092 circa, a Domfront, in Normandia e da parte di madre pare discendesse da Roberto di Mortain, conte di Mortain e di Cornovaglia.\nNel 1107, come ci conferma Guglielmo di Malmesbury fu data in sposa ad Alessandro I, re di Scozia, che secondo lo storico e presbitero scozzese, Giovanni di Fordun, nel suo \"John of Fordun's Chronicle of the Scottish nation\", era figlio del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che secondoOrderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.&lt;br&gt;Malcolm III di Scozia, secondo il \"Mariani Scotti Chronicon\", era figlio del re di Scozia, Duncan I e della moglie Sibilla di Nortumbria, che ancora secondo Giovanni di Fordun, era la cugina del Conte di Northumbria, Siward.\nSibilla partecip\u00f2 alla fondazione dell'Abbazia di Scone, che avvenne verso il 1114, come risulta dall'atto di fondazione di Alessandro I del \"Liber Ecclesie de Scon, Munimenta Vetustiora Monasterii Sancte Trinitatis et Sancti Michaelis de Scon\".\nSibilla viene citata ancora nel documento XLIX delle \"Early Scottish Charters\", in cui si fa riferimento a suo fratello Guglielmo (\"Willelmus frater reginae\").\nMor\u00ec il 12 o il 13 luglio, 1122, sulla piccola isola di Eilean nam Ban (l'\"Isola delle donne sante\") nel Loch Tay, Perthshire, e Alessandro fond\u00f2 un monastero sull'isola in sua memoria. La morte di Sybilla \u00e8 riportata dalla \"Extracta ex Cronicis Scocie\" (\"Sibilla illustris regina Scocie, uxor regis Alexandri, filia Henrici Beuclerk regis Anglie, apud Lochtay cellam canonicorum de Scona obiit anno Domini Mcxxij\").&lt;br&gt;Guglielmo di Malmesbury riporta che Alessandro I non pianse molto per la perdita della moglie aggiungendo che la donna aveva qualche difetto sia per il suo comportamento che per l'eleganza della persona.\nLa regina, secondo alcune fonti \u00e8 stata sepolta nella Dunfermline Abbey, Fife, mentre secondo altri, nella stessa isola.\nFigli.\nSybilla ad Alessandro non diede figli, come ci conferma Guglielmo di Malmesbury (no issue that I know)."}
{"id": "1832233", "revid": "289247", "url": "https://it.wikipedia.org/wiki?curid=1832233", "title": "Tuffi alle olimpiadi estive 2004", "text": ""}
{"id": "1832236", "revid": "184755", "url": "https://it.wikipedia.org/wiki?curid=1832236", "title": "Piazza del tempio", "text": ""}
{"id": "1832238", "revid": "767487", "url": "https://it.wikipedia.org/wiki?curid=1832238", "title": "Tuffi ai Giochi della XXVIII Olimpiade - Trampolino 3 metri femminile", "text": "Alla competizione dei tuffi dal trampolino 3 metri femminile disputata ai Giochi della XXVIII Olimpiade hanno partecipato 33 atlete; le primi 18 dopo il primo turno sono passate alle semifinali, mentre hanno disputato la finale le prime 12 tuffatrici con il miglior punteggio (dato dalla somma del primo turno e delle semifinali).\nLa finale si \u00e8 conclusa con una doppietta cinese. La medaglia d'or\u00f2 \u00e8 stata vinta dalla cinese Guo Jingjing che ha preceduro la compagna di nazionale Wu Minxia. La medaglia di bronzo \u00e8 invece finita al collo della russa Julija Pachalina."}
{"id": "1832252", "revid": "78273", "url": "https://it.wikipedia.org/wiki?curid=1832252", "title": "Canottaggio alle olimpiadi estive 2004", "text": ""}
{"id": "1832253", "revid": "122852068", "url": "https://it.wikipedia.org/wiki?curid=1832253", "title": "Covenanti", "text": "I covenanti (in inglese: \"covenanters\") furono un movimento politico e religioso sorto in Scozia nel XVII secolo. Furono cos\u00ec chiamati, durante la Guerra civile inglese, gli Scozzesi seguaci del \"Covenant\" (\"alleanza\", \"patto\"), una specie di professione di fede religiosa nazionale.\nStoria.\nNel 1637 l'arcivescovo William Laud, ministro di Carlo I, impose agli Scozzesi, che seguivano la religione presbiteriana, un nuovo libro liturgico, con il quale veniva di fatto introdotto in Scozia il rito anglicano. Gli Scozzesi si ribellarono, firmarono il \"Covenant\" sulla base del \"Covenant\" meno celebre del 1581, con alcuni opportuni adattamenti, e giurarono di difendere la loro religione fino alla morte. Si organizz\u00f2 un piccolo ma ben disciplinato esercito, comandato da Alexander Leslie e da altri militari, formatisi in Germania durante la Guerra dei trent'anni, e si giunse a proclamare, il 21 novembre 1638, a Glasgow, l'abolizione completa dell'episcopato. Dopo la breve pace di Berwick (1639), i \"covenanti\" invasero l'Inghilterra (1640) e si allearono con i rivoluzionari inglesi (1643). Ma gli Inglesi non vollero accettare il programma religioso degli Scozzesi, e il re Carlo I, sperando approfittare della loro delusione, si rec\u00f2 presso di loro. Gli Inglesi, per\u00f2, riuscirono ad accordarsi di nuovo con gli Scozzesi, pagando loro 400.000 sterline come indennit\u00e0 di guerra, e si fecero consegnare il re (1647). Tuttavia, delusi da Oliver Cromwell e scioccati dall'esecuzione del re, nel 1649 offrirono il trono a Carlo II, a patto che rispettasse il \"Covenant\". Il 3 settembre 1650 Cromwell ottenne una schiacciante vittoria sull'esercito scozzese a Dunbar, aprendosi la strada per Edimburgo. Osteggiati durante la Restaurazione, i \"covenanti\" riebbero la piena libert\u00e0 religiosa solo con la Gloriosa rivoluzione del 1689."}
{"id": "1832255", "revid": "122499128", "url": "https://it.wikipedia.org/wiki?curid=1832255", "title": "Amedeo Bellini", "text": "Biografia.\nLaureato in Architettura al Politecnico di Milano nel 1965 con una tesi in \"Restauro dei monumenti\" (relatrice Liliana Grassi), Bellini ha intrapreso fin da principio la carriera accademica divenendo nel 1966 assistente volontario e nel 1968 assistente di ruolo di \"Restauro dei monumenti\" presso la Facolt\u00e0 di Architettura del Politecnico di Milano; in questo periodo alla attivit\u00e0 di ricerca e didattica ha affiancato l'attivit\u00e0 progettuale.\nNel 1972 \u00e8 diventato professore incaricato di \"Restauro dei monumenti\" al Politecnico di Milano e successivamente di \"Caratteri stilistici costruttivi dei monumenti\" alle Facolt\u00e0 di Architettura di Pescara (1973-74) e Milano (1974-76).\nNel 1980 ha vinto il concorso per la cattedra di \"Restauro dei monumenti\" e ha compiuto il periodo di straordinariato presso lo IUAV di Venezia. Nel 1983 \u00e8 tornato al Politecnico di Milano dove ha ricoperto (fino al pensionamento avvenuto al termine dell'anno accademico 2010-11) l'incarico di professore ordinario. Presso il Politecnico di Milano ha inoltre fondato e diretto fino al 2012 la \"Scuola di specializzazione in Restauro dei Monumenti\", ora \"Scuola di specializzazione in Beni Architettonici e del Paesaggio\". Il 17 gennaio 2012 il Politecnico di Milano ha ospitato la sua Lectio Magistralis.\nNel 1985 Amedeo Bellini ha fondato assieme a Guido Biscontin e Tiziano Mannoni il convegno \"Scienza e Beni Culturali\", giunto nel 2014 alla 30\u00aa edizione; ha inoltre fondato nel 1993 e diretto fino alla cessazione (avvenuta nel 2003) la rivista di restauro \"TeMA. Tempo, materia, architettura\".\nNegli ultimi anni ha svolto ad attivit\u00e0 di consulenza o di progettazione per gli interventi di restauro di alcuni importanti monumenti, tra i quali:\nIl contributo alla cultura della \"conservazione\".\nL'approccio metodologico all'intervento sul costruito di Bellini \u00e8 improntato alla massima conservazione del dato materiale, visto come documento primario e imprescindibile per la conoscenza dell'edificato nella sua autenticit\u00e0 e nelle sue molteplici valenze storiche e artistiche.\nBellini rifiuta il giudizio di valore estetico o storico come strumento di selezione del costruito, anteponendo giudizi di natura tecnica ed \"etica\", questi ultimi connessi alla limitatezza delle risorse economiche da destinare alla conservazione. Rifiuta inoltre gli interventi di ripristino e reintegrazione mimetica, attribuendo al nuovo intervento il carattere di ulteriore stratificazione nel palinsesto dell'edificio.\nL'insegnamento di Bellini ha orientato generazioni di studenti e di architetti verso la lettura della fabbrica edilizia come somma di segni fisici considerati come la traduzione tangibile di vissuti e di esperienze, dei modi stessi con cui l'edificio \u00e8 stato interpretato ed esperito. I risvolti etici di tale atteggiamento, lontani da teorie precostituite, consentono un approccio pi\u00f9 paziente e umile al costruito, pi\u00f9 attento a cogliere le disomogeneit\u00e0 non come elementi turbativi di una presunta unit\u00e0 formale, ma come elementi di potenziale ricchezza conoscitiva e di suggestione estetica. Con un conseguente risvolto operativo orientato a non privilegiare fasi cronologiche o elementi ritenuti pi\u00f9 significativi rispetto ad altri, ma a misurare le inevitabili trasformazioni sulla base delle esigenze oggettive connesse alle \"imprescindibili necessit\u00e0 vitali\".\nOpere.\nAmedeo Bellini \u00e8 autore di numerosi saggi di storia e critica dell'architettura e di teoria e storia del restauro pubblicati in riviste specializzate e monografie; \u00e8 inoltre stato autore o curatore di opere monografiche."}
{"id": "1832256", "revid": "287204", "url": "https://it.wikipedia.org/wiki?curid=1832256", "title": "Canottaggio ai Giochi della XXVIII Olimpiade - 4 di coppia maschile", "text": "Batterie.\nHanno partecipato alle batterie di qualificazione 13 equipaggi, suddivisi in 3 batterie: i primi tre di ogni batteria sono passati direttamente alle semifinali, mentre gli altri hanno effettuato i ripescaggi.\n15 agosto 2004\nRipescaggi.\nI primi 3 equipaggi si sono qualificati per le semifinali.\n17 agosto\nSemifinali.\nI primi tre equipaggi delle semifinali si sono qualificati per la finale A, gli altri hanno invece disputato la finale B.\n19 agosto 2004\nFinali.\n22 agosto 2004\n21 agosto 2004"}
{"id": "1832257", "revid": "109858179", "url": "https://it.wikipedia.org/wiki?curid=1832257", "title": "Ferrari California", "text": "La Ferrari California \u00e8 un'autovettura tipo gran turismo prodotta dalla casa automobilistica italiana Ferrari a partire dalla seconda met\u00e0 del 2008 fino alla prima met\u00e0 del 2014.\nIl contesto.\nLa California \u00e8 il primo modello nella gamma Ferrari ad adottare una carrozzeria di tipo coup\u00e9-cabrio, con \"capote\" in metallo, scomponibile e ripiegabile. Inizialmente il prototipo era denominato \"F149\", ma la casa di Maranello ha poi deciso di rievocare la storica Ferrari 250 GT California della quale il nuovo modello riprende alcuni tratti stilistici.\nQuesta autovettura mostra anche un momento di svolta nella storia del cavallino; infatti \u00e8 stata concepita e progettata per poter essere utilizzata come vettura di tutti i giorni; per la sua versatilit\u00e0 e comfort di marcia, oltre che per la caratteristica di essere una cabrio coup\u00e9, la California \u00e8 una delle Ferrari pi\u00f9 vendute di sempre, dal 2008 ad aprile 2012 infatti ne sono stati immatricolati oltre 8000 esemplari. La berlinetta porta con s\u00e9 non solo scelte stilistiche ma anche tecniche, finalizzate a rendere la vettura pi\u00f9 tranquilla e pi\u00f9 confortevole anche per lunghi viaggi o comunque per l'utilizzo di tutti i giorni. Tuttavia non si tratta di una \"snaturazione\" del marchio, grazie al manettino F1 (brevetto Ferrari di derivazione Formula Uno, volto a impostare diversi assetti e comportamenti sia elettronici che meccanici) la vettura raggiunge capacit\u00e0 dinamiche e prestazioni da vera sportiva.\nTra i comfort della vettura c'\u00e8 uno spazioso baule da 340 litri (240 con capote ripiegata) in grado di trasportare bagagli di grandi dimensioni, la vettura \u00e8 inoltre dotata di vano passante. La configurazione 2+2 di serie offre un abitacolo con due sedili posteriori, oppure se richiesto dal cliente, gli stessi posti lasciano spazio a una panchetta porta bagagli. A livello tecnico si trovano un cambio sequenziale F1 capace di staccare in modo progressivo e senza strappi e le sospensioni del retrotreno sono progettate per fornire un ottimo assorbimento.\nAltro importante aspetto \u00e8 quello economico: l'obiettivo della Ferrari \u00e8 infatti quello di ridurre i costi di manutenzione per aumentare il bacino della clientela. Per una percorrenza di 80.000\u00a0km alla California servono solo 11 ore di manutenzione contro le 31 della Ferrari 599 GTB Fiorano.\nLa vettura cos\u00ec fornita dalla casa madre viene venduta gi\u00e0 con un equipaggiamento completo, tuttavia tra le modifiche che il cliente desidera apportare si trovano: verniciatura esterni, colori interni, cerchi da 20\", colore delle pinze dei freni, ed inserti in carbonio; il pi\u00f9 interessante (parlando di innovazione) \u00e8 per\u00f2 il sistema HELE (High Efficiency Low Emission) un sistema elettronico in grado di monitorare l'uso degli impianti di bordo (clima, luci, ecc) ed eventualmente di fermarne l'utilizzo qualora non ce ne fosse la necessit\u00e0, riducendo in questo modo il consumo di carburante.\nIl design.\nLa carrozzeria della vettura \u00e8 caratterizzata da molteplici richiami al passato, con elementi stilistici classici mescolati a nuovi tagli sportivi in linea con l'attuale stile Ferrari. La casa produttrice espone la scelta stilistica di questa vettura come \"un elegante equilibrio di superfici concave e convesse che dona alla California un aspetto in classico stile Ferrari\". Il design \u00e8 a cura di Pininfarina che ha collaborato con la Ferrari anche per il sistema di movimento del tettuccio rigido elettronico, campo in cui la Pininfarina \u00e8 presente da molti anni, gli studi aerodinamici hanno permesso di ottenere un corpo vettura che genera una deportanza di 70 kg ad una velocit\u00e0 di 200\u00a0km/h.\nStruttura.\nIl telaio della California \u00e8 modulare in alluminio e la struttura della vettura \u00e8 caratterizzata da uno schema transaxle, con motore in posizione anteriore/centrale (primo in assoluto nella storia delle V8 Ferrari) a trasmissione posteriore, che distribuisce il 53% dei pesi sul posteriore. La capote rigida \u00e8 elettronica azionabile dall'abitacolo tramite un tasto, il tempo per la completa apertura e chiusura dichiarato dalla casa \u00e8 fra i 14 e i 15 secondi e il peso della capote rigida \u00e8 inferiore a tutte le capote in tela degli altri modelli Ferrari.\nL'auto \u00e8 lunga 4,56 metri e larga 1,90 metri.\nMeccanica e motore.\nLa California \u00e8 dotata di un motore V8 modello \"F136IB\", derivante dalla F430 con angolo tra le bancate di 90\u00b0 completamente inedito, forgiato in alluminio. Ha una cilindrata di 4.296 cm\u00b3 ed \u00e8 dotato di un sistema di alimentazione ad iniezione diretta (prima auto del cavallino ad averla), erogando una potenza massima di 460 CV a 7.500 giri/min.\nLa trasmissione \u00e8 formata da un cambio 7 rapporti con doppia frizione a trazione posteriore, cambio automatico o sequenziale con comandi al volante. Una centralina elettronica controlla il cambio ed \u00e8 in grado di riconoscere e adattarsi allo stile di guida del conducente, qualora desiderasse una guida pi\u00f9 tranquilla o pi\u00f9 sportiva.\nGrazie ad un dispositivo, denominato \"Launch Control\", ripreso dal reparto corse Ferrari, la California passa da 0 a 100\u00a0km/h in 3,9 secondi e la velocit\u00e0 massima \u00e8 di 310 km/h. Un altro sistema direttamente derivato dal reparto corse della Ferrari \u00e8 l'F1 Trac Evoluzione, un sistema di controllo della motricit\u00e0, controllato dal manettino, che offre un'accelerazione pi\u00f9 uniforme e un aumento del 20% dell'accelerazione in uscita di curva rispetto ai sistemi tradizionali di trazione e stabilit\u00e0. Le sospensioni multilink sono caratterizzate da una struttura a doppia forcella ad A, che grazie al F1 Trac offrono un maggiore comfort alla vettura. L'impianto frenante \u00e8 Brembo formato da dischi in carboceramica.\nIl consumo medio dichiarato dalla Casa \u00e8 di 13,2 l/100\u00a0km ed emissioni di 310 g/km di anidride carbonica. Alla creazione e alla messa a punto della vettura ha partecipato, come consulente, il pilota automobilistico di Formula 1 Michael Schumacher. La California \u00e8 disponibile anche con un classico cambio manuale a 6 marce con selettore a griglia.\nAggiornamento 2012.\nNel 2012 la vettura ha ricevuto un corposo aggiornamento tecnico, lasciando pressoch\u00e9 invariata la parte estetica, ora la denominazione ufficiale del modello \u00e8 California 30. La potenza massima del motore \u00e8 portata a 490 CV, 30 in pi\u00f9 rispetto a prima. Sono 30 anche i chilogrammi in meno rispetto a prima, alleggerimento raggiunto grazie a una ri-progettazione di intere sezioni del telaio che sono state realizzate in leghe d'alluminio pi\u00f9 leggere. La vettura ora pesa circa 1630\u00a0kg a secco. Amedeo Felisa, amministratore delegato e direttore generale della Ferrari, dichiara che dal 2005 (anno di inizio progettazione della California) la Ferrari ha sviluppato 22 nuove leghe d'alluminio; di queste 22, 8 sono state utilizzate per la versione 2012 della California. Si tratta di leghe di derivazione aeronautica, e come loro di tale derivazione \u00e8 anche la loro lavorazione. Sono state anche riconfigurate le parti elettroniche inserendo un nuovo dispositivo in grado di ottimizzare il carattere della vettura rendendola ulteriormente pi\u00f9 tonica e precisa durante la marcia.\nIl miglioramento del rendimento del motore della California \u00e8 stato raggiunto sostituendo la valvola a sfiato con una pi\u00f9 performante, gi\u00e0 utilizzata sui motori 12 cilindri Ferrari. Sono stati interamente riprogettati i pistoni e i collettori di scarico 3 in uno. Questi interventi non hanno portato solo ad un innalzamento della potenza ma anche a un miglioramento della coppia massima che raggiunge i 505Nm a 5000 giri al minuto. Le prestazioni quindi migliorano: l'automobile raggiunge i 100\u00a0km/h da ferma in 3,8 secondi (un decimo di secondo in meno rispetto a prima) e una velocit\u00e0 massima di 312\u00a0km/h. Tuttavia le migliorie si riscontrano principalmente sul comportamento stradale e sul piacere di guida. I consumi e le emissioni rimangono invariati.\nFerrari California T (2014).\nNel 2014 viene presentato il modello successivo alla California, denominato California T per sottolineare il ritorno del motore turbo in Ferrari dopo trent'anni. La vettura di nuova concezione sostituisce la California del 2008 a partire dal 2014."}
{"id": "1832258", "revid": "767487", "url": "https://it.wikipedia.org/wiki?curid=1832258", "title": "Canottaggio ai Giochi della XXVIII Olimpiade - 4 senza maschile", "text": "Batterie.\nHanno partecipato alle batterie di qualificazione 13 equipaggi, suddivisi in 3 batterie: i primi tre di ogni batteria sono passati direttamente alle semifinali, mentre gli altri hanno effettuato i ripescaggi.\n14 agosto 2004\nRipescaggi.\nI primi 3 equipaggi si sono qualificati per le semifinali.\n17 agosto\nSemifinali.\nI primi tre equipaggi delle semifinali si sono qualificati per la finale A, gli altri hanno invece disputato la finale B.\n18 agosto 2004\nFinali.\n21 agosto 2004\n19 agosto 2004"}
{"id": "1832261", "revid": "287204", "url": "https://it.wikipedia.org/wiki?curid=1832261", "title": "Faer Oer", "text": ""}
{"id": "1832263", "revid": "2166030", "url": "https://it.wikipedia.org/wiki?curid=1832263", "title": "Giovanna Plantageneto (1210-1238)", "text": "Biografia.\nGiovanna era la figlia del re Giovanni d'Inghilterra, e di sua moglie, Isabella d'Angoul\u00eame.\nMatrimonio.\nGiovanna fu scelta come sposa da Filippo II di Francia per suo figlio. Nel 1214, tuttavia, suo padre le promise di sposarsi con Ugo X di Lusignano. Le furono promesse Saintes, Saintonge e l'isola di Ol\u00e9ron come dote, e crebbe alla corte di Ugo X. Ugo X rivendic\u00f2 la sua dote gi\u00e0 prima del loro matrimonio, ma quando ci\u00f2 non accadde, secondo quanto riferito, divenne meno desideroso di sposarla.\nAlla morte di Giovanni d'Inghilterra nel 1216, la regina vedova Isabella decise che avrebbe sposato lei stessa Ugo X. Il 15 maggio 1220, dopo un intervento del Papa e un accordo della dote, Giovanna fu rimandata in Inghilterra dove si stavano svolgendo i negoziati per la sua mano con Alessandro II di Scozia. Si presume che Giovanni avesse promesso di dargli Giovanna come sposa e il Northumberland come dote.\nIl 18 giugno 1221, Alessandro II stabil\u00ec ufficialmente le terre Jedburgh, Hassendean, Kinghorn e Crail a Giovanna come suo reddito personale. Lei e Alessandro II si sposarono il 21 giugno 1221, a York Minster. Alessandro aveva ventitr\u00e9 anni e Giovanna quasi undici anni. Non hanno avuto figli. Questo fatto era motivo di preoccupazione, ma l'annullamento del matrimonio era considerato rischioso in quanto poteva provocare la guerra con l'Inghilterra. La regina Giovanna non aveva una posizione forte alla corte scozzese, che era dominata dalla suocera, regina vedova Ermengarde. Le sue origini inglesi la rendevano comunque importante indipendentemente dalle sue qualit\u00e0 personali. Giovanna accompagn\u00f2 Alessandro in Inghilterra nel settembre 1236 a Newcastle, e nel settembre 1237 a York, durante le trattative con suo fratello, Enrico III, sui territori contesi del nord. A questo punto, il cronista Matthew Paris suggerisce che Giovanna e Alessandro II si erano allontanati e che Giovanna desiderava trascorrere pi\u00f9 tempo in Inghilterra, e che suo fratello Enrico III gli avesse concesso i suoi manieri a Driffield e Fen Stanton. A York, Giovanna e sua cognata Eleonora di Provenza accettarono di fare un pellegrinaggio al santuario di Thomas Becket a Canterbury.\nMorte.\nMor\u00ec tra le braccia di suo fratello a Havering-atte-Bower nel 1238, e venne sepolta a Tarant Crawford Abbey a Dorset.\nEnrico III continu\u00f2 a onorare la memoria di Giovanna per il resto della sua vita. Pi\u00f9 drammaticamente, alla fine del 1252, quasi quattordici anni dopo la sua morte, Enrico III ordin\u00f2 la realizzazione dell'immagine di Giovanna in marmo per la sua tomba. Questa fu una delle prime effigi funerarie di una regina in Inghilterra; la tradizione si svilupp\u00f2 all'inizio del XIII secolo, ma le tombe di Eleonora d'Aquitania e Berengaria di Navarra erano in Francia. "}
{"id": "1832265", "revid": "6923", "url": "https://it.wikipedia.org/wiki?curid=1832265", "title": "Lambert (unit\u00e0 di misura)", "text": "Il lambert (simbolo L) \u00e8 un'unit\u00e0 di misura non SI della luminanza, cos\u00ec chiamata da Johann Heinrich Lambert (1728 - 1777), un matematico, fisico e astronomo tedesco.\nL'unit\u00e0 SI \u00e8 la candela per metro quadro: (cd/m2).\nDefinizione.\n1 lambert (L) = formula_1 candela per centimetro quadro (0,3183 cd/cm2) o formula_2 cd\u00a0m-2 (3183 nit)."}
{"id": "1832266", "revid": "16878373", "url": "https://it.wikipedia.org/wiki?curid=1832266", "title": "Palude della Diaccia Botrona", "text": ""}
{"id": "1832267", "revid": "1880836", "url": "https://it.wikipedia.org/wiki?curid=1832267", "title": "Campionati europei di ginnastica ritmica 2008", "text": "La XXIV edizione dei Campionati Europei di Ginnastica Ritmica si \u00e8 svolta dal 5 al 7 giugno 2008, presso il Palasport Olimpico di Torino.\n35 i paesi partecipanti che hanno gareggiato nel concorso individuale generale Juniors e Seniors, nel concorso generale Squadre Seniors e nelle finali di specialit\u00e0 individuali Juniors e Squadre Seniors.\nLogo.\nIl logo, Euritmica-Torino 2008, \u00e8 firmato Pininfarina. Dall'accordo tra Pininfarina Extra e il Comitato Organizzatore dei XXIV Campionati d'Europa di Ginnastica Ritmica nasce un'icona ispirata all musica e all'eleganza delle atlete.\nIl concetto stilistico ala base del disegno del logo si ispira, cos\u00ec, alle due protagoniste della ginnastica ritmica: la musica e la donna. L'emblema, infatti, nasce dalla fusione tra la chiave di violino ed una figura femminile dalla postura eretta, elegante e leggiadra: la spirale tracciata nell'aria dal nastro di raso avvolge odealmente il profilo sinuoso di una ginnasta, proprio come il ricciolo interno della chiave di violino va ad intrecciare, sul pentagramma, il rigo della nota Sol.\nLe gare.\nIl 5 giugno, primo giorno di gara, si sono svolte le competizioni che vedevano, nella mattinata, protagoniste le ginnaste juniores impegnate alla fune e al cerchio e, nel pomeriggio, il concorso generale delle squadre senior, con la somma dei punteggi di entrambe le specialit\u00e0 (5 funi e 3 cerchi-4 clavette) e la qualifica alle finali di specialit\u00e0.\nIl secondo giorno di gara, il 6 giugno, sono scese in pedana le individualiste junores che, con l'esecuzione degli esercizi alla palla e al nastro, hanno completato la gara decretando la classifica per nazioni, sommatoria dei punteggi delle ginnaste della stessa nazione nelle diverse specialit\u00e0. Nel pomeriggio hanno gareggiato le individualiste seniores: loro, al contrario delle juniores, hanno dovuto esibirsi in tutti e quattro gli attrezzi (fune, cerchio, clavette e nastro) e la classifica \u00e8 stata data dalla somma dei quattro esercizi.\nL'ultimo giorno, il 7 giugno si sono svolte le finali di specialit\u00e0 sia delle individualiste juniores (passavano le prime otto ginnaste per attrezzo), sia delle squadre seniores.\nIn un palazzetto pieno in ogni ordine di posto, si \u00e8 poi svolta la cerimonia di chiusure e nella serata il gal\u00e0, con esibizioni di alcune ginnaste juniores, seriores e squadre"}
{"id": "1832270", "revid": "2232176", "url": "https://it.wikipedia.org/wiki?curid=1832270", "title": "Camillo Melzi", "text": "Biografia.\nNacque a Milano il 12 dicembre 1590 dalla nobile famiglia milanese dei Melzi Malingegni. Figlio di Gian Antonio, abate della corporazione dei mercanti e membro del governo municipale milanese, e di sua moglie, la nobile Livia Litta, fu dichiarato idoneo a ricevere la prima tonsura gi\u00e0 dal luglio 1604. Studi\u00f2 a Bologna, Pavia e Parma dove nel 1614 si laure\u00f2 \"in utroque iure\". Elevato alla porpora cardinalizia il 9 aprile 1657 per mano di Alessandro VII, ottenne il titolo cardinalizio di San Marcello.\nDal 1636 al 1659 fu arcivescovo di Capua e dal 1644 al 1652 nunzio apostolico a Vienna. Mor\u00ec nel 1659 all'et\u00e0 di 72 anni e fu sepolto in Sant'Andrea al Quirinale a Roma.\nDue anni dopo la morte il nipote Giovanni Antonio gli succedette sulla cattedra arcivescovile di Capua.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1832271", "revid": "78273", "url": "https://it.wikipedia.org/wiki?curid=1832271", "title": "Ciclismo alle olimpiadi estive 2004", "text": ""}
{"id": "1832281", "revid": "123734358", "url": "https://it.wikipedia.org/wiki?curid=1832281", "title": "Gola del Forello", "text": "La gola del Forello o gole del Forello \u00e8 una gola della Valle del Tevere situata nella Regione Umbria tra i comuni di Todi e Orvieto formata dal fiume Tevere che attraversa la dorsale Monte Peglia - Monti Amerini. Questo luogo, molto impervio e scarsamente antropizzato, costituisce il cuore del Parco fluviale del Tevere.\nVi si trovano importanti complessi di grotte scavate dall'acqua nelle rocce calcaree delle pareti, tra cui la grotta della Piana che si estende per 2500\u00a0m in un banco di travertino e che ha restituito reperti risalenti al neolitico e all'et\u00e0 del bronzo e la grotta del Vorgozzino, nella formazione della scaglia rossa, che raggiunge una profondit\u00e0 di 123\u00a0m."}
{"id": "1832285", "revid": "486946", "url": "https://it.wikipedia.org/wiki?curid=1832285", "title": "Cabrio-Coup\u00e9", "text": ""}
{"id": "1832286", "revid": "486946", "url": "https://it.wikipedia.org/wiki?curid=1832286", "title": "Cabrio-Coup\u00e8", "text": ""}
{"id": "1832290", "revid": "200568", "url": "https://it.wikipedia.org/wiki?curid=1832290", "title": "Maria di Coucy", "text": "Marie nacque nel 1218 da Enguerrand II, Signore di Coucy (1182circa-1242) e dalla sua terza moglie Marie de Montmirral. Uno dei suoi bisnonni per parte di padre era Roberto I di Dreux il che rendeva Marie trisnipote di Luigi VI di Francia.\nIl 15 maggio 1239 spos\u00f2 in seconde nozze re Alessandro II di Scozia a Roxburgh portando nella sua nuova patria un largo stuolo di personale francese. Due anni dopo, nel 1241, ebbe un figlio il futuro re Alessandro III di Scozia. Il matrimonio alle\u00f2 la Scozia alla Signoria di Coucy che dur\u00f2 per tutto il XIII secolo, con scambio di militari e soldi.\nAlessandro mor\u00ec nel 1249 e Marie si assicur\u00f2 che il giovanissimo figliolo venisse incoronato al pi\u00f9 presto a Scone e due anni dopo Marie torn\u00f2 in Piccardia, anche se tornava molto spesso a visitare il Regno di Scozia. Marie si spos\u00f2 nuovamente con Jean de Brienne, Gran ciambellano di Francia, le nozze avvennero attorno al 1257 e i due non ebbero figli.\nMarie spir\u00f2 nel 1285."}
{"id": "1832296", "revid": "62004", "url": "https://it.wikipedia.org/wiki?curid=1832296", "title": "Ciclismo ai Giochi della XXVIII Olimpiade - Velocit\u00e0 a squadre maschile", "text": "Le gare di velocit\u00e0 a squadre maschile dei Giochi della XXVIII Olimpiade furono corse il 21 agosto all'Athens Olympic Sports Complex. La medaglia d'oro fu vinta dalla selezione tedesca, composta da Jens Fiedler, Stefan Nimke e Ren\u00e9 Wolff.\nLa competizione vide la partecipazione di 12 squadre composte da 3 atleti ognuna.\nRisultati.\nRound di qualificazione.\nNel round di qualificazione le squadre gareggiarono sole e si qualificarono le otto con il miglior tempo.\nPrimo turno.\nIl primo turno vide l'accoppiamento delle squadre in base ai tempi del round di qualificazione, quindi il primo contro l'ottavo e cos\u00ec via. I primi due si sfidarono poi per l'oro, il terzo e il quarto per il bronzo."}
{"id": "1832300", "revid": "1833487", "url": "https://it.wikipedia.org/wiki?curid=1832300", "title": "Sat\u00e9", "text": "Con il nome di sat\u00e9 (in indonesiano; oppure satay in malese) si indica una pietanza di origine Indonesiana e diffusa in Malaysia, Thailandia e altri paesi. Ne esistono decine di variet\u00e0 e versioni, a seconda della zona, e si differenziano sia per il tipo di carne utilizzata, sia per la salsa che l'accompagna.\nCaratteristiche.\nSi tratta di piccoli pezzi di pollo, manzo o altre carni brasati e infilzati in spiedini, solitamente accompagnati da cetrioli, riso, cipolle e da una delle variet\u00e0 della famosa salsa sat\u00e9, di cui la Sate Padang \u00e8 forse la pi\u00f9 nota in occidente.\nDiffusione.\nA seguito della colonizzazione dell'Indonesia da parte dei Paesi Bassi, questo piatto si \u00e8 diffuso anche nei Paesi Bassi dove \u00e8 molto facile trovarlo in ristoranti e pub, solitamente insieme a delle patate fritte."}
{"id": "1832301", "revid": "1543377", "url": "https://it.wikipedia.org/wiki?curid=1832301", "title": "Ciclismo ai Giochi della XXVIII Olimpiade - Chilometro da fermo", "text": "Il Chilometro da fermo dei Giochi della XXVIII Olimpiade fu corsa il 20 agosto all'Athens Olympic Sports Complex. La medaglia d'oro fu vinta dal britannico Chris Hoy, che stabil\u00ec il nuovo record olimpico.\nLa gara vide la partecipazione di 17 atleti.\nRisultati.\nOgni atleta effettu\u00f2 quattro giri di pista, per un totale di 1000 metri. Il precedente record olimpico (1:01.609) fu battuto da quattro atleti."}
{"id": "1832302", "revid": "21981", "url": "https://it.wikipedia.org/wiki?curid=1832302", "title": "Satay", "text": ""}
{"id": "1832306", "revid": "78273", "url": "https://it.wikipedia.org/wiki?curid=1832306", "title": "Nuoto alle olimpiadi estive 1992", "text": ""}
{"id": "1832320", "revid": "729019", "url": "https://it.wikipedia.org/wiki?curid=1832320", "title": "AEG C.V", "text": "LAEG C.V fu un aereo da ricognizione monomotore, biposto e biplano, sviluppato dall'azienda tedesco-imperiale Allgemeine Elektrizit\u00e4ts-Gesellschaft (AEG) negli anni dieci del XX secolo e rimasto allo stadio di prototipo.\nSviluppo del precedente AEG C.IV e principalmente caratterizzato dall'adozione di un'ala superiore a gabbiano, venne realizzato principalmente per dotarlo del pi\u00f9 potente motore Mercedes D.IV divenuto disponibile, ma essendo questo abbinamento risultato inferiore alle aspettative, soprattutto a causa della scarsa affidabilit\u00e0 del propulsore, non venne avviata alcuna produzione in serie, rimanendo cos\u00ec l'unico esemplare costruito.\nStoria del progetto.\nLa continua e veloce evoluzione tecnologica che interess\u00f2 l'aviazione durante la prima guerra mondiale costrinse i contendenti ad adeguare i propri mezzi alle capacit\u00e0 altrui attraverso anche la disponibilit\u00e0 di unit\u00e0 motrici dalla potenza sempre maggiore. Lo sforzo tecnologico che interess\u00f2 l'industria meccanica tedesca si concretizz\u00f2, nel 1917, con la disponibilit\u00e0 dei pi\u00f9 potenti motori Mercedes D.IV, un 8 cilindri in linea raffreddato a liquido, in grado di erogare una potenza nominale pari a 220 PS (162 kW), che sugger\u00ec alle aziende aeronautiche nazionali di adattare i propri modelli al nuovo propulsore.\nLa AEG decise di sfruttare la cellula del precedente ed apprezzato C.IV apportandole alcuni sostanziali cambiamenti pur mantenendone l'impostazione generale, monomotore biplano biposto con carrello fisso e dotato di armamento difensivo come da specifiche Idflieg. L'ufficio tecnico dell'azienda decise di intervenire radicalmente sulla velatura, introducendo un'ala superiore dal profilo ad ala di gabbiano, ovvero che presentava una V centrale con due semiali attaccate alla parte superiore della fusoliera, soluzione adottata per migliorare notevolmente il campo visivo dell'equipaggio al di sopra del velivolo. Anche il disegno degli elementi che collegavano i due piani alari era originale, costituita da una doppia coppia di montanti esterna che convergevano verso il basso, pi\u00f9 una terza di rinforzo vicino alla fusoliera.\nIl prototipo venne portato in volo per la prima volta nel corso del 1917, tuttavia l'unit\u00e0 motrice si rivel\u00f2 gravata di un congenito problema di affidabilit\u00e0 legato all'eccessiva lunghezza dell'albero a gomiti. Durante il funzionamento infatti produceva delle controproducenti vibrazioni che si scaricavano fino alla sua rottura, cosa che sconsigli\u00f2 la AEG nel proseguire nello sviluppo del modello.\nTecnica.\nDi aspetto anticonvenzionale, il C.V conservava alcuni elementi strutturali del precedente C.IV.\nLa fusoliera era costruita con struttura in legno e rivestita con pannelli di compensato con abitacoli separati aperti in tandem, l'anteriore destinato al pilota ed il posteriore, equipaggiato con una mitragliatrice brandeggiabile di difesa, dall'osservatore. Anteriormente all'abitacolo anteriore era posto un castello tubolare che collegava la stessa all'ala superiore.\nLa configurazione alare era biplana, con il piano alare superiore, ad ala fdi gabbiano e montato alto sulla fusoliera, ed inferiore, montato basso, di egual misura e collegati tra loro da una complessa coppia di due montanti per lato integrati da tiranti in cavetto d'acciaio.\nIl carrello d'atterraggio era un semplice biciclo anteriore fisso integrato posteriormente da un pattino d'appoggio montato sotto la coda.\nLa propulsione era affidata ad un motore Mercedes D.IV, un 8 cilindri in linea raffreddato a liquido in grado di erogare una potenza pari a 220 PS (162 kW) ed abbinato ad un'elica bipala in legno a passo fisso."}
{"id": "1832331", "revid": "968255", "url": "https://it.wikipedia.org/wiki?curid=1832331", "title": "Monti Amerini", "text": "I Monti Amerini costituiscono una catena montuosa Subappenninica del versante tirrenico, che si estende da Civitella del Lago, frazione di Baschi,passando per i comuni di Amelia e di Narni, in Provincia di Terni. \u00c8 delimitata a nord dalla Gola del Forello e a sud dalla Gola del Rio Grande. La catena montuosa \u00e8 compresa tra il Parco fluviale del Tevere (N), i Monti Cimini (O), i Monti Martani (E) ed i Monti Sabini (S).\nLe montagne.\nLe cime dei Monti Amerini sono perlopi\u00f9 arrotondate e coperte da prati. Alcune cime presenti sono:\nFlora.\nNella parte sud della dorsale si trova una delle pi\u00f9 vaste e integre Macchia mediterranea, dell'Italia Centrale si tratta della pi\u00f9 estesa lecceta dell'Umbria. \nLe specie di alberi che si trovano in questa zona sono numerose, tra tutte troviamo: Cerri, Castagni, C\u00e0rpini bianchi, Roverelle, Aceri e Lecci.\nFauna.\nNei boschi dei Monti Amerini sono presenti Volpi, Lepri, Cinghiali, Daini ed Istrici, oltre a tante specie di uccelli (circa 50) presenti in Italia.\nNei torrenti diffusi nel territorio sono presenti il granchio di fiume e Rane comuni"}
{"id": "1832343", "revid": "767487", "url": "https://it.wikipedia.org/wiki?curid=1832343", "title": "Kid Creole &amp; The Coconuts", "text": "Kid Creole &amp; the Coconuts sono un gruppo musicale statunitense, diretto da August Darnell, che ebbe un notevole successo negli anni ottanta. La loro musica, molto ritmata, incorporava svariati stili, tra cui la salsa e i ritmi caraibici. Le Coconuts erano un trio femminile di coriste che accompagnava Kid Creole e la cui composizione \u00e8 mutata nel tempo. Molto caratteristico era il \"look\" tipicamente \"vintage\" del gruppo, che si rifaceva agli anni quaranta e cinquanta.\nStoria.\nThomas August Darnell Browder (alias August Darnell, alias Kid Creole) \u00e8 nato a Montr\u00e9al, Canada, il 12 agosto 1950, ed \u00e8 cresciuto nel Bronx, il famoso quartiere di New York.\nDarnell assunse nel 1980 il nome d'arte di Kid Creole traendo l'ispirazione da un film di Elvis Presley (\"King Creole\"), e form\u00f2 un gruppo con le Coconuts, che includevano sua moglie Adriana Kaegi da cui poi divorzi\u00f2, Andy Hernandez, un eccentrico suonatore di vibrafono detto Coati Mundi, la bassista Carol Colman e il leggendario batterista giamaicano Winston Grennan.\n\"Off the Coast of Me\", il loro album di debutto, non ebbe grande successo, come del resto anche la loro seconda produzione, \"Fresh Fruit in Foreign Places\", anche se le recensioni furono sempre positive.\nIl successo commerciale venne raggiunto nel 1982 con l'album \"Tropical Gangsters\" che conteneva tre grandi successi: \"Stool Pigeon\", \"Annie, I'm Not Your Daddy\" e \"I'm a Wonderful Thing, Baby\".\n\"Doppelganger\", l'album del 1983, non raggiunse i livelli di vendita del precedente, malgrado la presenza del singolo \"There's Something Wrong in Paradise\". Vendite insoddisfacenti anche per \"In Praise of Older Women\" del 1986, che conteneva il singolo di successo \"Endicott\". Via via le vendite si sono ridotte e dagli anni novanta in poi il gruppo \u00e8 solo sporadicamente attivo.\nIl gruppo appare nel film \"Due vite in gioco (Against all odds)\" del 1984, dove i componenti interpretano se stessi esibendosi nel brano \"My Male Curiosity\" da cui fu tratto un video trasmesso in \"heavy rotation\" su MTV.\nNel 1990 hanno partecipato al Festival di Sanremo interpretando la canzone \"Nobody Does the Lambada Like My Mother and My Father,\" come versione in inglese della canzone \"Evviva Maria\" di Peppino Di Capri.\nDarnell occasionalmente va ancora in tour con le Coconuts, ma vive e lavora tra Londra e la Svezia come produttore."}
{"id": "1832344", "revid": "287204", "url": "https://it.wikipedia.org/wiki?curid=1832344", "title": "Nuoto ai Giochi della XXV Olimpiade - 100 metri farfalla femminili", "text": "Hanno partecipato alle batterie di qualificazione 49 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n29 luglio 1992"}
{"id": "1832349", "revid": "154893", "url": "https://it.wikipedia.org/wiki?curid=1832349", "title": "Condruli", "text": ""}
{"id": "1832351", "revid": "339392", "url": "https://it.wikipedia.org/wiki?curid=1832351", "title": "Atled", "text": ""}
{"id": "1832356", "revid": "767487", "url": "https://it.wikipedia.org/wiki?curid=1832356", "title": "Chris Barnes", "text": "\u00c8 conosciuto per aver fatto parte della band death metal Cannibal Corpse e per la sua attuale partecipazione come frontman nella band death metal Six Feet Under.\nGli inizi.\nBarnes inizia la sua carriera come voce solista a 19 anni, nella death/thrash band Tirant Sin, con i quali pubblica 3 demo autopubblicati. Contemporaneamente collabora ad un progetto parallelo, i Leviathan, con i quali realizza un demo di quattro tracce, in seguito pubblicato con i Six Feet Under.\nI Cannibal Corpse (1988-1995).\nNel 1988 Barnes entra nei Cannibal Corpse come vocalist. Alex Webster dice di lui che \"solitamente scriveva i testi ma lasciava a noi (il resto della band) i titoli\". Barnes in quel periodo apprezza personalmente tutti i lavori della band, come ammetter\u00e0 in un'intervista, ma dopo una carriera di successo, segnata da lavori come \"Eaten Back to Life\", \"Butchered at Birth\", \"Tomb of the Mutilated\" e \"The Bleeding\", lascia i Corpse, nel 1995, a causa di divergenze con il resto del gruppo, per dedicarsi al progetto parallelo Six Feet Under, iniziato gi\u00e0 dal 1992.\nSix Feet Under (1995-oggi).\nDopo l'uscita dai Cannibal Corpse, Barnes ed i Six Feet Under sfornano 7 album in studio, dei quali \"13\" \u00e8 accompagnato nello stesso anno (2005) dalla raccolta \"A Decade in the Grave\", che contiene oltre ai successi degli stessi \"SFU\", anche il demo registrato anni prima con i Leviathan. In questo periodo si unisce alla death metal band \"Torture Killer\", con cui registra l'album \"Swarm!\". Nel novembre del 2008 gli SFU hanno pubblicato un nuovo album con Barnes alla voce, trattasi di \"Death Rituals\".\nAttivit\u00e0 nel sociale.\nDopo l'uscita dai Cannibal Corpse, Barnes inizia una lotta a favore della legalizzazione della marijuana, e diventa cos\u00ec una delle voci pi\u00f9 famose a sostegno dell\"'Organizzazione Nazionale Per La Riforma Delle Leggi Sulla Marijuana\".\nStile di canto.\nLo stile di canto di Barnes consiste in growl molto basso e caratterizzato da un'elevata estensione sonora, che molti detrattori attribuiscono all'abuso di marijuana. Paradossalmente nessuno dei suoi cantanti preferiti ha mai utilizzato growl nei suoi lavori; fra questi troviamo Brian Johnson, Gene Simmons, David Lee Roth, Jim Morrison, Ian Gillan, Rob Halford e Paul Di'Anno, cantante rispettivamente di AC/DC, Kiss, Van Halen, The Doors, Deep Purple, Judas Priest e Iron Maiden.\nDiscografia.\nCon i Cannibal Corpse.\nStudio\nEP\nDemo\nCon i Six Feet Under.\nStudio\nCover Album\nEP\nRaccolte\nCon i Torture Killer.\nStudio"}
{"id": "1832357", "revid": "793215", "url": "https://it.wikipedia.org/wiki?curid=1832357", "title": "All Wound Up", "text": "All Wound Up \u00e8 il primo demo dei Godsmack. \u00c8 stato pubblicato il 28 luglio 1997."}
{"id": "1832358", "revid": "287204", "url": "https://it.wikipedia.org/wiki?curid=1832358", "title": "Coppa della Pace 2007", "text": "La Coppa della Pace 2007 \u00e8 stata la terza edizione del torneo calcistico, svoltasi dal 12 al 21 luglio 2007 in Corea del Sud.\nIl torneo fu messo in forse da una parziale sovrapposizione con la Coppa d'Asia 2007, ma venne comunque svolto."}
{"id": "1832359", "revid": "200154", "url": "https://it.wikipedia.org/wiki?curid=1832359", "title": "Cromogenico", "text": ""}
{"id": "1832361", "revid": "767487", "url": "https://it.wikipedia.org/wiki?curid=1832361", "title": "Gianni Resta", "text": "Biografia.\nInizia a suonare a 8 anni con il Bontempi a ventola regalatogli per il suo compleanno dai genitori.\nNel 1997 vince il concorso nazionale per talenti emergenti \"Rock Targato Italia\", incidendo un brano per una raccolta della Polygram.\nNel 2001 Decide di proporre le sue canzoni esibendosi accompagnato dalla band in numerosi concerti e partecipa a vari laboratori teatrali e musicali, contribuendo attivamente al gruppo degli artisti del Caravanserraglio, fulcro della nuova scena cantautorale milanese.\nNel luglio 2002 apre il concerto di Eugenio Finardi al Palamazda di Milano.\nNel 2003 registra il suo primo album dal titolo \"Vinco e Torno\" (prodotto da V2, distribuito da Sony Music ) che viene pubblicato nel gennaio 2004 e che sar\u00e0 supportato da due videoclip, \"La visione del gioco di quelli del bar\" e \"Non \u00e8 Domenica\", al quale partecipa in un cameo l'attore Natalino Balasso e che verr\u00e0 premiato al M.E.I..\nSempre nel 2004, con la collaborazione di altri tre artisti del Caravanserraglio, crea uno spettacolo-tributo in memoria di Beppe Viola che verr\u00e0 rappresentato in teatri e circoli culturali. Inoltre, Gianni Resta firma le liriche e le melodie dell'album di debutto dei Lombroso (duo rock del violinista degli Afterhours, Dario Ciffo), pubblicato dalla Mescal e dei loro due dischi successivi.\nNel 2005 \"Vinco e torno\", superate le iniziali previsioni di vendita viene ristampato e distribuito dalla Edel su tutto il territorio nazionale. Nel 2006 Resta produce, scrive e dirige la sua prima opera teatrale dal titolo \"Viaggi galattici e cose dell'altro mondo\", commedia comica ispirata a Douglas Adams e al suo best seller \"Guida galattica per gli autostoppisti\", rappresentata nei teatri del nord Italia. Sul palco recita affiancato da altri attori e musicisti.\nIl 20 novembre del 2012, a otto anni di distanza dal primo disco, viene distribuito nei negozi l'album Discorocksupersexypowerfunky (prodotto da Mapaco Records, distribuzione Venus) masterizzato a Los Angeles da Brian \"Big Bass\" Gardner (che ha masterizzato i lavori di Michael Jackson, George Clinton, Donna Summer, Carlos Santana, Tina Turner, Beck, Outkast, Christina Aguilera, Patty Labelle, Nelly Furtado e altri...) per ricreare una \u201ccoerenza\u201d di suono con le produzioni di black music a cui l'artista si ispira.\nPer promuovere il disco verranno prodotti tre videoclip tutti diretti da Claudio Cecconi mentre per il soggetto e la sceneggiatura ha sempre collaborato lo stesso Resta, il primo video porta il titolo dell'album, Discorocksupersexypowerfunky e viene pubblicato in rete nel Novembre 2013 dal portale web di Sky, la clip \u00e8 ispirata agli action movie e raccoglie molti consensi.\nIl primo show case per Discorocksupersexypowerfunky si \u00e8 svolto l'11 gennaio 2013 a Parigi presso il caf\u00e8-libreria Marcovaldo in presenza di pubblico e giornalisti.\nNell'aprile del 2013 viene pubblicato il secondo video, Occhio ai movimenti, tratto dalle manifestazioni No Tav in Val di Susa.\nNell'ottobre dello stesso anno Gianni Resta scrive e dirige \"Soul Kitchen\" uno show \"musicalterapeutico\" che ha come riferimenti il cibo e la musica e che viene portato in scena durante 10 fortunatissime repliche all'Arci Ohib\u00f2 di Milano, con la presenza di pi\u00f9 di trenta artisti tra musicisti, attori, un presentatore, cori gospel e scrittori.\nNel gennaio del 2014 viene lanciato dal portale di RepubblicaTv il terzo video, Dancing like a fool che vede nuovamente coinvolta la presenza dell'attore Natalino Balasso questa volta per\u00f2 in veste di protagonista, la clip viene molto seguita dal popolo del web e infatti ottiene 38.000 visualizzazioni nelle prime ventiquattr'ore, praticamente un click ogni due secondi, un risultato straordinario per un progetto indipendente.\nNell'ottobre del 2014 parte la seconda stagione di Soul Kitchen, questa volta per\u00f2 lo spettacolo viene inscenato dal prestigioso palco dello Zelig club nella storica sede in viale Monza 140 a Milano, il locale raramente apre le porte alla musica, Soul Kitchen si aggiudica questo privilegio grazie alla proposta musicale di altissimo livello e all'importante seguito di pubblico ottenuto nel corso della stagione precedente.\nNel marzo del 2015 debutta alla Corte Ospitale di Reggio Emilia il workshop teatrale di Roberta Torre (regista di film e musical come Tano da morire, Sud Side Stori e I baci mai dati) dal titolo \"Elogio della leggerezza\" con le musiche originali scritte, dirette e prodotte da Gianni Resta. Lo spettacolo porter\u00e0 sul palco una dozzina di donne oversize coreografate da Silvia Gribaudi."}
{"id": "1832365", "revid": "33689", "url": "https://it.wikipedia.org/wiki?curid=1832365", "title": "Nibelheim", "text": ""}
{"id": "1832370", "revid": "3732", "url": "https://it.wikipedia.org/wiki?curid=1832370", "title": "FIVL", "text": "La sigla FIVL pu\u00f2 riferirsi alle seguenti organizzazioni: "}
{"id": "1832378", "revid": "4175", "url": "https://it.wikipedia.org/wiki?curid=1832378", "title": "Telstra Stadium", "text": "Telstra Dome o Telstra Stadium possono riferirsi ai seguenti impianti sportivi australiani su cui la compagnia di telecomunicazioni Telstra vantava diritti di \"naming\":"}
{"id": "1832381", "revid": "118497905", "url": "https://it.wikipedia.org/wiki?curid=1832381", "title": "L'Astrea", "text": "L'Astrea (\"L'Astr\u00e9e\") \u00e8 un romanzo pastorale francese, pubblicato dal 1607 al 1627 da Honor\u00e9 d'Urf\u00e9.\nOpera letteraria maggiore del XVII secolo, \"L'Astrea\" \u00e8 chiamata a volte \"romanzo dei romanzi\", in primo luogo per le sue dimensioni, che fanno s\u00ec che venga considerata come il primo romanzo fiume della letteratura francese (5 parti, 40 storie, 60 libri, 5.399 pagine), ma anche per il notevole successo che ha avuto in tutta quanta l'Europa (tradotta in un gran numero di lingue e letta in tutte le corti europee).\nAncora oggi, quest'opera straordinaria \u00e8 regolarmente ripubblicata, sia in edizioni integrali, sia in formato tascabile o perfino a fumetti. Le prime tre parti sono pubblicate nel 1607, 1610 e 1619, e quando d'Urf\u00e9 muore nel 1625, il suo segretario Balthazar Baro avrebbe completato la quarta parte e realizzato un seguito (1632-1633). Ma secondo l'\"Enciclopedia Larousse\" (1863), la quinta e la sesta parte sarebbero state composte da Pierre Boitel, signore di Gaubertin, e pubblicate nel 1626.\nSintesi.\nSarebbe difficile, per non dire impossibile, fare una specie di riassunto de \"L'Astrea\", che non a caso viene definita romanzo fiume o anche opera ad incastro. Il filo conduttore di questo libro resta comunque la storia d'amore perfetta tra l'eroina (che ha dato il suo nome al libro) Astrea e C\u00e9ladon (personaggio che ha dato il suo nome ad un tipo di ceramica, tipica della Cina e dell'Estremo Oriente). Si tratta di due pastori della regione del Forez. Le perfidie di taluni personaggi, le ambizioni politiche di altri, le disavventure amorose dei due eroi costituiscono la maggior parte di questo romanzo estremamente denso e complesso, che contiene diverse altre peripezie vissute da personaggi che non hanno alcun legame con la storia centrale, ma che illustrano con le loro vite quelle vissute dai protagonisti.\nCollocazione geografica dell'opera.\n\"L'Astrea\" \u00e8 ambientata nel Forez, regione francese situata a nord di Saint-\u00c9tienne, e che \u00e8 evocata in modo molto elogiativo all'inizio stesso del libro, con questa celebre introduzione: \"\"Presso l'antica citt\u00e0 di Lione, dalla parte del sole calante, c'\u00e8 un paese chiamato Forez, che nella sua piccolezza contiene ci\u00f2 che vi \u00e8 di pi\u00f9 raro nel resto delle Gallie... Vari ruscelli in diversi luoghi vanno bagnando la pianura con le loro chiare onde, ma uno dei pi\u00f9 belli \u00e8 il Lignon, che vagabondo nel suo corso, quanto dubbioso alla sua sorgente, va serpeggiando per questa pianura dalle alte montagne di Cervi\u00e8res e di Chalmazel fino a Feurs dove la Loira ricevendolo, e facendogli perdere il suo nome proprio, lo porta come tributo all'Oceano\".\"\nL'evidente fierezza dell'autore del testo precedente deriva probabilmente dal fatto che lui stesso abit\u00f2 a lungo nella regione descritta, nel castello rinascimentale della Bastia d'Urf\u00e9, costruito da suo nonno, Claude d'Urf\u00e9. Inoltre, ed \u00e8 per questo che il libro perdura attraverso i secoli fin dalla sua redazione, il teatro delle azioni narrate \u00e8 sempre presente nel Forez e, avendo conservato gli stessi nomi, i luoghi e gli itinerari sono particolarmente propizi all'evocazione del romanzo. Ad esempio, il Lignon, presente ancora oggi in un luogo importante dell'opera di Honor\u00e9 d'Urf\u00e9, \u00e8 descritto dall'autore nel modo seguente: \"... Il corso di queste fiume, che passando contro le muraglie della citt\u00e0 di Bo\u00ebn, sembra tagliare questa pianura quasi nel centro, andando a finire al di sotto di Feurs nel seno della Loira...\". \"L'Astrea\" ha talmente segnato lo spirito di questa regione, che il Forez \u00e8 chiamato anche \"Paese di Astrea\".\nInfluenze.\nQuest'opera ha avuto nei secoli un enorme successo ed \u00e8 stata letta da moltissime persone, influenzando in tal modo numerosi autori francesi come Jean-Jacques Rousseau, Jean de la Fontaine o Moli\u00e8re, che la lessero durante la loro infanzia o la loro adolescenza. L'opera, inoltre, \u00e8 una delle pi\u00f9 importanti e significative della letteratura del XVII secolo, sebbene oggi il suo stile possa risultare un po' pesante ed artificioso per la sensibilit\u00e0 moderna.\nAstrea nella mitologia.\nL'eroina che appare nell'opera di Honor\u00e9 d'Urf\u00e9 \u00e8 l'omonima divinit\u00e0 della mitologia greca, che ritorna in Gallia e che l'autore cos\u00ec descrive nella dedica del Tomo III, destinata al re: \"Figlia di Zeus e di Temi: questa Astrea che la saggia antichit\u00e0 ha sempre identificato con la giustizia... ritornata nelle Gallie, la sua pi\u00f9 antica e pi\u00f9 gradevole dimora.\" Il richiamo a questo personaggio non \u00e8 dunque casuale: \"L'Astrea\", che rappresenta una sintesi feconda dei miti fondatori dell'Europa, pone al centro del suo messaggio la ricerca di una determinata etica, i temi della giustizia e della pace, esprimendo una visione del mondo sempre attuale.\nBibliografia.\nAltre edizioni antiche.\n1733: \"L'astr\u00e9e de M. D'Urf\u00e9, PASTORALE ALLEGORIQUE AVEC LA CLE. Nouvelle \u00e9dition, o\u00f9, sans toucher au fonds ni aux \u00e9pisodes, on s'est content\u00e9 de corriger le langage et d'abr\u00e9ger les conversations\", 5 tomi in 5 volumi, in-8\u00b0, presso Pierre Witte e Didot a Parigi nel 1733, illustrata da 12 stampe per volume, per la maggior parte incise su cuoio alla maniera di Gravelot. Ultima edizione antica de \"L'Astrea\".\nAltri progetti.\n (in francese)"}
{"id": "1832382", "revid": "767487", "url": "https://it.wikipedia.org/wiki?curid=1832382", "title": "L'acqua del mare non si pu\u00f2 bere", "text": "Veronica Marchi, \"Splendida Coerenza\"\nL'acqua del mare non si pu\u00f2 bere \u00e8 il secondo album della cantautrice veronese Veronica Marchi.\n\u00c8 stato candidato al Premio Tenco nella categoria \n\"Miglior disco\" del 2008."}
{"id": "1832388", "revid": "47767", "url": "https://it.wikipedia.org/wiki?curid=1832388", "title": "Costantino Karamanlis", "text": ""}
{"id": "1832389", "revid": "1305772", "url": "https://it.wikipedia.org/wiki?curid=1832389", "title": "Carlos Alberto Montaner", "text": "Biografia.\nCrebbe a L'Avana nella zona nota come La Habana Vieja. Studi\u00f2 nell'Istituto de Vedado dell'Avana.\nFiglio di una professoressa e giornalista all'et\u00e0 di 14 anni conobbe quella che sarebbe poi stata la sua consorte mentre con suo padre stava in una specie di club sociale dell'Avana installando un rudimentale esplosivo collocato per i rivoltosi e cerc\u00f2 di aiutare una ragazzina della sua et\u00e0 che piangeva sconsolatamente insieme ai fratelli pi\u00f9 piccoli. Due anni dopo Carlo Alberto e Linda si sposarono.\nAppoggi\u00f2 la Rivoluzione cubana nel 1959 quando depose Fulgencio Batista.\nL'arresto e la fuga.\nIl 26 dicembre 1960 fu arrestato all'Avana insieme ad altre 17 persone, accusate dal governo cubano di aver compiuto una serie di attentati terroristici nella capitale, in accordo con la CIA. In un nuovo articolo del 2008, il giornalista Jean-Guy Alalrd, facendo riferimento ad alcune notizie uscite sul \"New York Times\", ha nuovamente indicato Montaner come membro delle Unit\u00e0 Militari Cubane dell'US Army - organizzate dalla CIA agli inizi degli '60 e di cui faceva parte anche Luis Posada Carriles - e come membro del Fronte Rivoluzionario Democratico (FRD), \"organizzazione controrivoluzionaria subordinata alla CIA e che \"Tony\" Varona dirigeva dalla Florida\". Nella sua abitazione sarebbe stato trovato l'occorrente per costruire ordigni incendiari. Condannato a venti anni di carcere, riusc\u00ec ad evadere dalla prigione e, tramite il salvacondotto ottenuto in un'ambasciata latinoamericana, a rifugiarsi negli USA, con l'aiuto della CIA.\nQuando, nel 2005, queste circostanze sono state riportate all'attenzione dell'opinione pubblica, Montaner, in un articolo, ha affermato di essere stato arrestato, nel dicembre 1960, insieme ad altre tre persone per \"cospirazione contro i poteri dello stato\", ma ha negato qualsiasi coinvolgimento in attentati terroristici e qualsiasi attivit\u00e0 di collaborazione con la CIA, anche se ha ammesso che, al momento dell'arresto, aveva iniziato ad aiutare la guerriglia che, nell'Escambray, si stava opponendo al consolidamento della \"dittatura comunista a Cuba\". Nel 2006, Montaner ha ribadito di che nel 1960 aveva cominciato ad avere un ruolo in alcuni gruppi che si opponevano attivamente al governo cubano in un'organizzazione che si chiamava Riscatto Rivoluzionario Democratico e che era parte del Fronte Rivoluzionario Cubano, per sua stessa ammissione \"una struttura fortemente appoggiata da Washington\". La sua partecipazione a queste organizzazioni lo port\u00f2, nel 1960, a fare un viaggio a Miami per incontrarsi con l'anticastrista cubano Tony Varona e farsi mandare delle armi nell'Escambray, anche se non ottenne il risultato desiderato.\nDi fronte alle gravissime accuse del governo cubano, spesso documentate con prove schiaccianti, Montaner si \u00e8 sempre dichiarato innocente .\nL'insegnamento e l'attivit\u00e0 giornalistica.\nNel 1970 si \u00e8 trasferito a Madrid, in una Spagna ancora sotto il regime di Francisco Franco. \u00c8 stato professore universitario in differenti istituzioni dell'America Latina e degli Stati Uniti. Le universit\u00e0 Francisco Marroqu\u00edn (Guatemala), San Francisco (Quito) e l'Universidad Peruana de Ciencias Aplicadas (Per\u00fa) lo hanno nominato \"Visiting Professor\".\nA Madrid tiene solitamente un corso sulla Storia della Libert\u00e0 presso l'Universit\u00e0 Francisco de Vitoria.\nMontaner ha vinto vari importanti premi e lavorato per riviste di fama internazionale. La rivista \"Poder\" stima in sei milioni il numero dei lettori che settimanalmente leggono i suoi editoriali. Nel 2007 ha ricevuto il Premio per la Tolleranza che viene concesso dalla Comunit\u00e0 Autonoma di Madrid. \u00c8 tra i vicepresidenti dell'Internazionale liberale.\nNel 2012 viene pubblicato in Italia, il suo celebre romanzo \"La moglie del Colonnello\", Edizioni Anordest, Villorba (Tv)\nCollegamenti esterni.\nIntervista a Carlos Alberto Montaner di Jaime Bayly \nFirmas Press, agenzia di stampa diretta da Montaner "}
{"id": "1832392", "revid": "767487", "url": "https://it.wikipedia.org/wiki?curid=1832392", "title": "Farafangana", "text": "Farafangana \u00e8 un comune urbano (\"firaisana\") del Madagascar sud-orientale.\n\u00c8 capoluogo della regione di Atsimo-Atsinanana e del distretto di Farafangana.\nHa una popolazione di 25.046 abitanti (stima 2005 )."}
{"id": "1832393", "revid": "1888037", "url": "https://it.wikipedia.org/wiki?curid=1832393", "title": "Eugenio Battisti", "text": "Biografia.\nLaureatosi in Filosofia a Torino, i suoi studi hanno spaziato verso molteplici campi. Allievo di Lionello Venturi, si \u00e8 dedicato allo studio del Rinascimento con numerosi saggi, dal fondamentale \"L'Antirinascimento\" (1962) alle monografie sulle grandi personalit\u00e0 dell'arte, da \"Giotto\" (1960) a \"Filippo Brunelleschi\" (1976). Non ha per questo tralasciato l'attivit\u00e0 di critico militante dedicandosi anche in prima persona all'organizzazione di numerose esposizioni d'arte contemporanea.\nI suoi primi interessi si rivolgono al teatro. Dagli anni cinquanta inizia a occuparsi di critica d'arte e di architettura.\nNei primi anni sessanta insegna Storia dell'arte presso l'Universit\u00e0 degli Studi di Genova.\nQui si inserisce nell'ambiente culturale e fonda, nel dicembre del 1963, il Museo Sperimentale d'Arte Contemporanea: si tratta di un'esposizione costituita dalle donazione gratuite di un centinaio di artisti. La sede \u00e8 dapprima il ridotto del Piccolo Teatro e quindi si sposta, nel 1964, al Teatro del Falcone.\nNello stesso periodo fonda la rivista \"Marcatr\u00e9\", il cui primo numero esce nel novembre 1963 per i tipi dell'editore Vittone di Genova. Legata agli ambienti del Gruppo 63, la rivista ha una cadenza mensile ed \u00e8 divisa in settori, letteratura, architettura, musica ecc. Del comitato direttivo fanno parte, tra gli altri, il critico d'arte Gillo Dorfles, il poeta Edoardo Sanguineti, il semiologo Umberto Eco, lo storico dell'architettura Paolo Portoghesi, e il critico d'arte Enrico Crispolti.\nBen presto l'esperienza accademica genovese di Eugenio Battisti si interrompe e con essa anche i suoi progetti nel capoluogo ligure: la collezione del Museo d'arte contemporanea viene trasferita alla Galleria civica d'arte moderna e contemporanea di Torino e, con il sesto numero, nel maggio 1964, \"Marcatr\u00e9 \" passa all'editore Milanese Lerici.\nContinua la sua attivit\u00e0 di storico dell'arte e dell'architettura tra l'Europa e gli Stati Uniti, insegnando presso: la Pennsylvania State University, la University of North Carolina, le Universit\u00e0 di Reggio Calabria, Milano, Firenze e, quindi, presso l'Universit\u00e0 di Tor Vergata a Roma, dove diventa ordinario di Storia dell'Architettura.\nNel 1987 \u00e8 ideatore del progetto Critic Art Data, per la compilazione di una banca dati di cataloghi di mostre di arte contemporanea.\nDopo la sua morte gli viene intitolato il Museo dell'Industria e del Lavoro di Brescia, quale riconoscimento alla sua attivit\u00e0 di studioso della modernit\u00e0 in generale e come iniziatore, in Italia, degli studi di archeologia industriale in particolare. A Sansepolcro, citt\u00e0 della quale fu eletto cittadino onorario a motivo dei suoi studi su Piero della Francesca, \u00e8 dedicata a suo nome una strada nel quartiere Triglione, alla periferia nord."}
{"id": "1832394", "revid": "1360634", "url": "https://it.wikipedia.org/wiki?curid=1832394", "title": "Fondazione Fossoli", "text": "La Fondazione ex Campo Fossoli \u00e8 un ente che gestisce l'ex Campo di Concentramento di Fossoli e il Museo Monumento al Deportato politico e razziale di Carpi. Costituita nel gennaio 1996 dal Comune di Carpi e dall'Associazione \"Amici del Museo Monumento al Deportato\", ha sede dal 2009 nella ex-sinagoga di Carpi.\nAttivit\u00e0.\nObiettivi dell'opera della Fondazione sono la diffusione della memoria storica tramite la conservazione, il recupero e la valorizzazione dell'ex Campo di Concentramento di Fossoli; la promozione della ricerca storico-documentaria sul Campo nelle sue diverse fasi storiche; la progettazione e l'attivazione di iniziative a carattere divulgativo, didattico e scientifico sui temi della deportazione e pi\u00f9 in generale della seconda guerra mondiale, nonch\u00e9 dei diritti umani e dell'educazione interculturale.\nLa Fondazione ha avuto in passato la tendenza a concentrare le proprie attivit\u00e0 particolarmente sul periodo pi\u00f9 tragico del campo - quello caratterizzato dallo smistamento dei prigionieri al fine di deportarli - ma ha iniziato poi a dedicare attenzione anche ad altre fasi, non secondarie nella storia italiana:\nLa Fondazione, che non ha scopo di lucro, svolge attivit\u00e0 di raccolta e conservazione di materiale documentario e testimonianze; organizza visite guidate al Museo e al Campo; promuove mostre, corsi di aggiornamento per insegnanti ed educatori, scambi culturali con altri paesi e iniziative per offrire nuovi ed efficaci strumenti di conoscenza e trasmissione della memoria storica sulla Deportazione.\nDal 2001 si occupa direttamente della gestione dell'ex Campo di Concentramento di Fossoli e del Museo Monumento al Deportato politico e razziale. Nel 1998 il Ministero dei Beni Culturali ed Ambientali ha riconosciuto alla fondazione personalit\u00e0 giuridica.\nL'attivit\u00e0 di realizzazione di visite guidate al Museo-Monumento ed all'ex Campo di Fossoli coinvolge ogni anno 30.000 visitatori circa, con prevalenza di scolaresche. Le attivit\u00e0 educative spaziano anche verso i luoghi di destinazione delle deportazioni come ad esempio il progetto \"Un treno per Auschwitz\".\nComitato scientifico.\nIl comitato scientifico della Fondazione \u00e8 composto da:\nPubblicazioni.\nLa Fondazione cura anche attivit\u00e0 editoriali, in primo luogo i \"Quaderni di Fossoli\" e persegue la ricerca sulla storia del Campo con la raccolta delle relative pubblicazioni:"}
{"id": "1832403", "revid": "767487", "url": "https://it.wikipedia.org/wiki?curid=1832403", "title": "Lalla Castellano", "text": "Biografia.\nFrequenta l'Istituto Tecnico Commerciale Statale e, in seguito, il Conservatorio Giuseppe Verdi a Milano, dove intraprende gli studi vocali e musicali (flauto traverso).\nSempre accompagnata e diretta dal fratello Pasquale, Lalla inizia giovanissima nel 1962 a cantare per diletto nelle sale da ballo con orchestre jazz ed a partecipare ai primi concorsi musicali a Milano; viene notata, per la sua vocalit\u00e0 dalla autrice di testi Misselvia e dal maestro Franco Moioli, e quindi proposta alla casa editrice Francis Day di Giuseppe Gallazzi.\nInizia ad incidere con la Decca Records, che nel 1964 la fa debuttare con il brano \"Mi piace la gente\", scritto da Rinaldo Prandoni, con cui partecipa al primo Festival delle Rose, organizzato e diretto da Mario Minasi presso l'Hilton Hotel di Roma e presentato da Corrado Mantoni.\nL'anno successivo partecipa a Un disco per l'estate con il brano \"Felici fino a quando\" di Misselvia e Franco Moioli, e poi nello stesso anno al IV Cantagiro, organizzato da Ezio Radaelli, nel girone B riservato ai giovani, con \"Pupa ye ye\", ottenendo un buon successo di pubblico e di stampa.\nSi esibisce in numerose trasmissioni radiofoniche della Rai con l'orchestra di Gorni Kramer, Pino Calvi, Gino Poltronieri, Santino Palumbo, ed altri.\nSi esibisce in Germania, Austria e in Svizzera con l'orchestra di Radio Lugano diretta dal Maestro Robbiani; \u00e8 presente in molte trasmissioni televisive italiane tra cui La fiera dei sogni e La prova del nove, ma il successo televisivo pi\u00f9 rilevante lo ottiene con Settevoci, il programma condotto da Pippo Baudo, in cui vince molte puntate nel 1967 e nel 1968.\nNello stesso anno cambia casa discografica e passa alla Equipe ed incide altri 45 giri. Partecipa ad una tourn\u00e9e teatrale (testi di Paolini, Silvestri, Baudo, musiche ed arrangiamenti del Maestro Luciano Fineschi).\nNel 1970 abbandona la musica leggera e si ritira a vita privata."}
{"id": "1832404", "revid": "1543377", "url": "https://it.wikipedia.org/wiki?curid=1832404", "title": "Bukit Barisan", "text": "I monti Bukit Barisan sono una catena montuosa lunga 1700 km situata lungo la costa occidentale di Sumatra, in Indonesia. La catena dei Bukit Barisan \u00e8 costituita soprattutto da una serie di vulcani ricoperta da una fitta giungla. La vetta pi\u00f9 elevata della catena \u00e8 il Monte Kerinci, con i suoi 3800 metri. Nei pressi dell'estremit\u00e0 meridionale della catena \u00e8 situato il Parco nazionale di Bukit Barisan Selatan.\nIn indonesiano e malese il nome Bukit Barisan significa \u00abcatena di colline\u00bb o \u00abcolline che formano una fila\u00bb, proprio per il suo andamento lineare lungo l'isola di Sumatra."}
{"id": "1832405", "revid": "196390", "url": "https://it.wikipedia.org/wiki?curid=1832405", "title": "Chiesa di San Tommaso da Villanova", "text": ""}
{"id": "1832411", "revid": "36426", "url": "https://it.wikipedia.org/wiki?curid=1832411", "title": "Villa Philipson", "text": "Villa Philipson si trova a Valdibrana in provincia di Pistoia.\nStoria.\nViene costruita nel 1893 in forme tardo-rinascimentali toscane dall'architetto Riccardo Mazzanti su commissione dell'ingegnere Edoardo Philipson, per il quale lo stesso progettista aveva disegnato il palazzo in Viale Strozzi a Firenze. La partecipazione del Michelucci al completamento di Villa Philipson \u00e8 documentata dalla firma , incise nella balaustra del balcone sulla facciata di mezzogiorno, sulla ringhiera lungo la salita del parco, sui cancelli d'ingresso, sulle varie ringhiere delle terrazze e dei balconi, sul velario, sulla ringhiera dello scalone interno e sulla meravigliosa voliera inserita nel parco. Le Officine Michelucci, con la loro attivit\u00e0, creativa hanno dato il via alla nascita del ferro in Toscana.\nDescrizione.\nEsterno.\nLa villa Le Fontane di Vaioni, che domina con la sua tenuta la pianura di Pistoia, fu costituita dal Mazzanti all'inizio degli anni Novanta su commissione del commendator Edoardo Philipson. Essa si qualifica come un documento della cultura estetica di fine secolo e del gusto fatto proprio dell'alta societ\u00e0 del tempo, con la realizzazione di manufatti e ambienti esclusivi per i personaggi pi\u00f9 cospicui della nobilt\u00e0 e della ricca comunit\u00e0 internazionale gravitante a Firenze, dai Rothschild ai Morgan, dal marchese de la Mottilla a Lord Drake. L'ingegner Philipson, sostenitore della locale scuola di Arti e Mestieri e ispiratore della Societ\u00e0 Utile e Diletto, aveva riunito per la sua residenza di campagna i pi\u00f9 noti artisti-decoratori allora attivi in Toscana, da Pietro Baldoncoli a Francesco Morini, da Mariano Copped\u00e8 a Giuseppe Michelucci: a sancire, nell'allestimento di una sorta di sfarzoso feudo, l'ideale di bellezza a cui tendevano le industrie artistiche locali, generosamente incoraggiate. La grande costruzione di foggia cinquecentesca, era celebrata all'inizio del secolo come una dimora degna del Rinascimento: come il suo proprietario, moderno mecenate, che \"nulla volle risparmiare perch\u00e9 la sua villa ricordasse la fastosit\u00e0 dei tempi medicei\". In prossimit\u00e0 della villa, sulla via Bolognese, sorgeva una cappella neogotica, dotata di capriate e vetrate policrome.\nInterno.\nLe testimonianze dell'epoca descrivono minuziosamente l'articolazione dei vari ambienti, restituendo l'immagine di uno spazio concepito (e percepito) per somma di particolari, la cui qualit\u00e0 finiva con identificarsi con la stessa ricchezza delle finiture. Nell'interno si ammirava il \"grande scalone a tre branche, munito di una ricca ringhiera in ferro battuto che sembra fatta ai bei tempi di quando si lavorava il ferro, come lo lavorava il Caparra\". Le volte erano dipinte nello stile del Poccetti e del Vasari dal pittore Baldancoli. Destava particolare meraviglia \"la magnificenza del salone principale con la volta dipinta e col suo monumentale camino\" e la sala da pranzo e del biliardo con rivestimenti in legno e porte con \"frontoni scolpiti dagli artisti Copped\u00e8 e morini che hanno pure eseguito i ricchissimi mobili\". I pavimenti, realizzati su disegno del Mazzanti, si distinguevano come originali modelli d'arte decorativa. Il multiforme linguaggio eclettico si esprimeva nuovamente nella scuderia a ferro di cavallo, in stile rustico, e nei vari accessori del canile, della voliera e della ghiacciaia. Anche la sistemazione dei terrazzamenti e del giardino (con a monte il grande prato in declivo, scenograficamente provvisto di grotta, scalinata e fontana) fu oggetto di particolare cura, traendo spunto dalla tradizione storica e dal linguaggio degli stili.\nCome ricordato, tra i principali artefici del decoro interno di villa Philipson figurano gli intagliatori fiorentini Francesco Morini e Mariano Copped\u00e9, attivi a Pistoia anche come collaboratori del Michelucci.\nIl parco.\nLa villa ed il suo parco si stendono su 6.5 ettari, gli oliveti ed il vigneto su 20 ettari, mentre il bosco ceduo occupa 23.5 ettari.\nLungo il viale del parco si trova una piscina di circa ottanta metri di lunghezza alimentata da acque sorgive.\nSottostante al viale di ingresso si trova un terreno pianeggiante che veniva usato come campo sportivo, e tuttora praticabile come campo da tennis.\nLa villa \u00e8 servita da due sorgenti private di acqua che confluiscono in due grandi vasche interrate di circa 3000 m3, per soddisfare il fabbisogno idrico del giardino e per le abitazioni.\nAnticamente questi serbatoi permettevano inoltre il funzionamento del vecchio ascensore ad acqua."}
{"id": "1832413", "revid": "339392", "url": "https://it.wikipedia.org/wiki?curid=1832413", "title": "Kostantinos Mitsotakis", "text": ""}
{"id": "1832419", "revid": "1632387", "url": "https://it.wikipedia.org/wiki?curid=1832419", "title": "Godsmack (album)", "text": "Godsmack \u00e8 l'album di debutto del gruppo heavy metal statunitense Godsmack, pubblicato il 25 agosto 1998. \u00c8 un remake di \"All Wound Up\", il primo demo del gruppo, \u00e8 stato certificato 4 volte platino dalla RIAA e ha venduto pi\u00f9 di 4 milioni di copie fino ad oggi negli USA aggiudicandosi cos\u00ec il record di album pi\u00f9 venduto."}
{"id": "1832423", "revid": "767487", "url": "https://it.wikipedia.org/wiki?curid=1832423", "title": "Marcia nuziale (film)", "text": "Marcia nuziale \u00e8 un film a episodi del 1966 di Marco Ferreri.\nTrama.\nIl film \u00e8 composto di quattro episodi (\"Prime nozze\", \"Il dovere coniugale\", \"L'igiene coniugale\", \"La famiglia felice\") che hanno per tema la crisi dell'istituzione matrimoniale nella societ\u00e0 contemporanea.\n\"Prime nozze\".\nDue coppie dell'alta borghesia \"combinano\" le nozze tra Camilla e Lutero, i rispettivi cani di razza purissima e di nobile discendenza. Dopo un lungo fidanzamento, durante il quale la cagnetta illibata \u00e8 costretta a indossare un paio di mutandine, il matrimonio viene effettivamente celebrato presso il notaio e consumato nello studio del veterinario, che ha predisposto una lussuosa camera nuziale.\n\"Il dovere coniugale\".\nDopo avere messo a letto il figlio, un padre di famiglia cerca invano di avere un rapporto con la troppo romantica e un po' frigida moglie: quest'ultima tergiversa finch\u00e9 non riesce ad addormentarlo.\n\"L'igiene coniugale\".\nL'episodio \u00e8 ambientato a New York. Frank partecipa con la moglie a una sorta di terapia di gruppo con altre coppie sposate, tra cui un sacerdote che ribadisce pi\u00f9 volte la necessit\u00e0 di avere una vita sessuale fantasiosa per \"salvare il matrimonio\". Dapprima imbarazzato, Frank finir\u00e0 per consumare un adulterio con la padrona di casa.\n\"La famiglia felice\".\nAll'inizio dell'episodio appare la scritta \"Nel terzo millennio saremo felici!\".\nL'istituzione matrimoniale \u00e8 stata salvata grazie all'invenzione di bambole antropomorfe che sostituiscono mogli, mariti, figli e amanti. Il protagonista vive felice su un'isola con la moglie, un modello B del 1986, finch\u00e9 l'arrivo di un uomo pi\u00f9 giovane, sposato con un modello Z del 1999 di pi\u00f9 pregiata fattura, lo mette in crisi. Dopo aver pregato invano il giovane di prestargli la moglie, il protagonista si ritira sconfortato in una grotta, dove racconta la sua delusione alla moglie, che si mette a piangere.\nProduzione.\nL'episodio \"Igiene coniugale\" \u00e8 stato girato a New York; l'episodio \"La famiglia felice\" nell'isola di Giannutri.\nCensura.\nIl film ebbe notevoli difficolt\u00e0 di concessione da parte della censura, che in un primo momento ne neg\u00f2 completamente la distribuzione a causa di una ritenuta \"offesa al buon costume [...] non conforme alla media moralit\u00e0 ed al comune senso del pudore del nostro Paese\". Con numerosissimi tagli (si pass\u00f2 da 2477 metri di pellicola a 2230 metri) e altrettanti stravolgimenti di dialogo, aggiunti al divieto ai minori di 18 anni, il film venne autorizzato alla distribuzione.\nNel 1981 la Rai acquis\u00ec i diritti di trasmissione televisiva della pellicola, ma per poter abbassare la limitazione ai minori di 14 anni (massima limitazione per poter trasmettere i film in televisione all'epoca) elimin\u00f2 ulteriormente 71 metri di pellicola. Tuttavia, al giorno d'oggi il film viene trasmesso dalle reti Rai nella versione originaria presentata alla censura dal regista, con la presenza sia di tutti i dialoghi immodificati, sia con tutte le scene eliminate nell'edizione cinematografica prima che nell'edizione televisiva successiva."}
{"id": "1832424", "revid": "237025", "url": "https://it.wikipedia.org/wiki?curid=1832424", "title": "August Darnell", "text": ""}
{"id": "1832425", "revid": "1318658", "url": "https://it.wikipedia.org/wiki?curid=1832425", "title": "Parco nazionale di Bukit Barisan Selatan", "text": "Il parco nazionale di Bukit Barisan Selatan \u00e8 un'area naturale protetta situata a Sumatra, in Indonesia. Copre una superficie di 3568\u00a0km\u00b2 e si estende su tre province: Lampung, Bengkulu e Sumatra Meridionale\nStoria.\nFondato come \"santuario per la natura\" nel 1935, l'area \u00e8 divenuta parco nazionale nel 1982. Insieme ai parchi nazionali di Gunung Leuser e di Kerinci Seblat appartiene ai patrimoni dell'umanit\u00e0 della foresta tropicale di Sumatra.\nFlora.\nSecondo il Fondo mondiale per la natura, recentemente il parco ha perso il 20% delle sue foreste a causa dell'agricoltura illegale. Il WWF ha scoperto che pi\u00f9 di 450\u00a0km\u00b2 di terra del parco sono stati utilizzati per coltivare caff\u00e8 e quest'organizzazione sta ora lavorando con le compagnie multinazionali del caff\u00e8 (tra cui la Nestl\u00e9) per impedire loro di acquistare e mettere in commercio caff\u00e8 prodotto illegalmente.\nFauna.\nIl parco \u00e8 la dimora di molte specie minacciate, tra cui:"}
{"id": "1832435", "revid": "767487", "url": "https://it.wikipedia.org/wiki?curid=1832435", "title": "D\u00e9portivo", "text": "I D\u00e9portivo sono un gruppo di rock francese.\nNel 2004 hanno pubblicato il loro primo album \"Parmi eux\", a cui ha fatto seguito, nel 2007, \"D\u00e9portivo\". Il gruppo \u00e8 composto da: J\u00e9r\u00f4me Coudane (canto e chitarra), Richard Magnac (basso e cori) e Julien Bonnet (batteria, cori e kazoo).\nBiografia.\nI componenti del gruppo si sono incontrati all'et\u00e0 di 7 anni, alla scuola elementare di Bois-d'Arcy, la loro citt\u00e0 natale. Alla passione per il calcio (che influenzer\u00e0 la scelta del nome del gruppo, un omaggio al club spagnolo Deportivo de La Coru\u00f1a) si accompagna l'amore per la musica, in particolare per il rock.\nLa folgorazione avviene con i concerti dei Wampas e dei Noir D\u00e9sir, a cui assistono durante l'adolescenza: da quel momento, i ragazzi decidono di formare una band musicale.\nDopo il debutto in pubblico, nel 2003 il gruppo pubblica il promo \"La Salade\", contenente quattro canzoni (\"La Salade\", \"L'Immobilit\u00e9\", \"First\", \"Kae-kae\").\nNel 2004 esce il primo vero e proprio album, \"Parmi eux\", contenente quattordici tracce; l'album viene ripubblicato nel febbraio 2005 con l'aggiunta di due tracce (\"Au plaisir\" e \"Wait a little while\"). Il disco, che dura una trentina di minuti, viene accolto positivamente dal pubblico (ha venduto fino ad ora 60.000 copie) e i D\u00e9portivo cominciano a farsi conoscere a livello nazionale. \nNell'ottobre 2005, il gruppo intraprende una tourn\u00e9e in tutta la Francia assieme ai Luke, gruppo rock di Bordeaux.\nIl 22 ottobre 2007 esce il loro secondo album, omonimo, che contiene, tra le dieci tracce, una cover di \"Les Bi\u00e8res aujourd'hui s'ouvrent manuellement\" del cantautore Christophe Miossec; ospite, al violino, in questa canzone, Arnaud Samuel dei Louise Attaque.\nInfluenze.\nSpaziano da Georges Brassens ai Noir D\u00e9sir, passando per Manu Chao, Mano Negra, Miossec, i Thugs, i Pixies, i Doors e i Louise Attaque.\nDiscografia.\nI titoli 13 e 14 dell'album \"Parmi eux\" sono disponibili nella versione edita del 2005.\nNell'edizione limitata sono presenti anche quattro titoli supplementari:\nAnche il secondo album \u00e8 disponibile in edizione limitata (cd+dvd): estratti dal primo album + 4 video (\"Parmi eux\", \"1000 moi-m\u00eame\", \"\u00c0 l'avance\" e \"Paratonnerre\") + 20 minuti sulla registrazione dell'album."}
{"id": "1832443", "revid": "1305772", "url": "https://it.wikipedia.org/wiki?curid=1832443", "title": "Saudades de Rock", "text": "Saudades de Rock \u00e8 il quinto album in studio del gruppo musicale statunitense Extreme, pubblicato il 15 luglio 2008 dalla Frontiers Records. Si tratta del primo disco di inediti della band dai tempi di \"Waiting for the Punchline\" nel 1995, nonch\u00e9 del primo lavoro registrato con il nuovo batterista Kevin Figueiredo.\nStoria.\nIl 14 agosto 2007 viene annunciato che il cantante Gary Cherone e Nuno Bettencourt stanno scrivendo nuovo materiale per il primo album pubblicato degli Extreme dopo la reunion. L'intero gruppo si riforma ufficialmente il 26 novembre dello stesso anno.\nIl 15 gennaio 2008 Bettencourt svela i primi dettagli riguardo all'album e afferma che le registrazioni sono quasi terminate. Pochi mesi dopo Cherone ammette che secondo lui il disco contiene la miglior performance mai realizzata dalla band.\nIl 16 giugno 2008 viene annunciata la data di pubblicazione ufficiale dell'album, mentre il 22 luglio viene presentata in anteprima la canzone \"Comfortably Dumb\"."}
{"id": "1832445", "revid": "1776051", "url": "https://it.wikipedia.org/wiki?curid=1832445", "title": "Psycho Caf\u00e9", "text": "Psycho Caf\u00e9 \u00e8 il primo album in studio dei Bang Tango, pubblicato nel 1989 per l'etichetta discografica Mechanic/MCA Records."}
{"id": "1832446", "revid": "179078", "url": "https://it.wikipedia.org/wiki?curid=1832446", "title": "Madonna di Servigliano", "text": ""}
{"id": "1832447", "revid": "179078", "url": "https://it.wikipedia.org/wiki?curid=1832447", "title": "Altopiano di Santo Jaso", "text": ""}
{"id": "1832448", "revid": "179078", "url": "https://it.wikipedia.org/wiki?curid=1832448", "title": "Santo Jaso", "text": ""}
{"id": "1832450", "revid": "1776051", "url": "https://it.wikipedia.org/wiki?curid=1832450", "title": "Dancin' on Coals", "text": "Dancin' on Coals \u00e8 il secondo album in studio dei Bang Tango, pubblicato nel 1991 per l'etichetta discografica Mechanic/MCA Records."}
{"id": "1832451", "revid": "436907", "url": "https://it.wikipedia.org/wiki?curid=1832451", "title": "Love After Death", "text": "Love After Death \u00e8 il terzo album in studio del gruppo musicale statunitense Bang Tango, pubblicato nel 1994 dalla Music for Nations."}
{"id": "1832452", "revid": "59975", "url": "https://it.wikipedia.org/wiki?curid=1832452", "title": "Dancin' On Coals", "text": ""}
{"id": "1832453", "revid": "38120", "url": "https://it.wikipedia.org/wiki?curid=1832453", "title": "BFI 100", "text": "La BFI 100 \u00e8 una lista dei cento migliori film britannici del XX secolo stilata dal British Film Institute nel 1999 attraverso un sondaggio rivolto a mille persone in rappresentanza dell'industria cinematografica in tutti i suoi aspetti (produttori, registi, sceneggiatori, attori, tecnici, esercenti, distributori, critici).\nCriteri.\nI partecipanti furono invitati a scegliere i pi\u00f9 significativi film \"culturalmente britannici\" (quindi anche solo di parziale produzione nazionale, ma percepiti come britannici). Furono votati 820 differenti titoli.\nLa lista vuol essere un promemoria di quanti film britannici veramente grandi e senza tempo siano stati realizzati, e nel suo insieme copre un ampio spettro di esperienze, memorie, immagini ed emozioni. \u00c8 intesa e presentata come il punto di partenza per una discussione, piuttosto che come una conclusione."}
{"id": "1832454", "revid": "12458", "url": "https://it.wikipedia.org/wiki?curid=1832454", "title": "Louisiana (Nuova Francia)", "text": ""}
{"id": "1832456", "revid": "767487", "url": "https://it.wikipedia.org/wiki?curid=1832456", "title": "\u00c8 sempre bel tempo", "text": "\u00c8 sempre bel tempo (\"It's Always Fair Weather\") \u00e8 un film del 1955 diretto da Stanley Donen e Gene Kelly.\nTrama.\nTre ex G.I. (soldati statunitensi), Ted Riley, Doug Hallerton e Angie Valentine avevano prestato servizio insieme nell'esercito degli Stati Uniti d'America durante la seconda guerra mondiale ed erano diventati ottimi amici. All'inizio del film, ambientato in ottobre 1945, essi danzano nella strada per celebrare il loro congedo dall'esercito (\"The Binge\") e s'incontrano nel loro bar preferito di New York. Qui si giurano una reciproca, eterna amicizia e, prima di lasciarsi, promettono di ritrovarsi tutti e tre esattamente dieci anni dopo nello stesso posto.\nNegli anni dopo la guerra i tre uomini hanno preso strade diverse (\"10-Year Montage\"). Riley, che avrebbe voluto diventare un avvocato idealista, \u00e8 diventato un promotore di combattimenti di pugilato e uno scommettitore e frequenta un ambiente con personaggi poco raccomandabili. Hallerton, che aveva avuto l'intenzione di diventare un pittore, si \u00e8 impiegato in un'attivit\u00e0 piuttosto stressante nel campo della pubblicit\u00e0 e il suo matrimonio si sta sgretolando. Valentine, che aveva desiderato di diventare uno \"chef\" di grido, gestisce un chiosco dove vende hamburger a Schenectady, nello stato di New York, e che lui chiama \"Il Cordon Bleu\", ed \u00e8 sposato con figli.\nI tre uomini mantengono la promessa e si trovano nel bar esattamente dieci anni dopo e presto si rendono conto non solo di non aver pi\u00f9 nulla in comune fra loro, ma anche di detestarsi reciprocamente. Hallerton e Riley vedono Valentine come un \"rozzo contadino\", mentre Riley e Valentine pensano che Hallerton sia uno snob e infine Hallerton e Valentine pensano che Riley sia diventato un teppista. Seduti insieme a un tavolo in un ristorante caro, come ospiti di Hallerton, masticano sedano esprimendo il loro disappunto in \"I Shouldn't Have Come\" (Non sarei mai dovuto venire), sulle note della canzone \"Sul bel Danubio blu\".\nNel ristorante incontrano alcuni collaboratori dell'agenzia pubblicitaria di Hallerton, tra cui Jackie Leighton (Charisse), un'attraente e intelligente collega dell'agenzia pubblicitaria. Jackie propone ai tre di presentarsi pi\u00f9 tardi a una trasmissione televisiva, ospiti di Madeline Bradville (Gray). Lei e Riley diventano gradualmente coinvolti, sebbene sulle prime Jackie pare motivata a volere solo Riley al suo spettacolo. Lei raggiunge Riley nella palestra di Lou Stillman, dove dimostra una profonda conoscenza della boxe mentre saltella con nerboruti pugili (\"Baby You Knock Me Out\").\nRiley finisce nei guai con dei gangster poich\u00e9 si rifiuta di truccare un incontro di pugilato. Cercando di sfuggire ai malviventi da un circuito di pattinaggio a rotelle, finisce con i pattini sulle strade di Manhattan, ove si rende conto che l'affetto che Jackie gli dimostra ha provocato in lui l'autostima ed egli danza esuberante sui pattini a rotelle (\"I Like Myself\"). Hallerton, nel frattempo, comincia ad avere diffidenza circa la sua vita aziendale (\"Situation-Wise\").\nI tre uomini sono riluttanti a presentarsi all'appuntamento in TV, mentre i gangster raggiungono Riley negli studi della medesima. I tre affrontano i delinquenti, il che li riporta di nuovo insieme come in guerra e fuggono dagli studi quando arriva la polizia. Alla fine essi ritornano amici, ma riprendono le loro strade separati, senza pianificare nuovi, pi\u00f9 o meno prossimi, incontri (\"The Time for Parting\").\nProduzione.\nLa riprese del film, prodotto dalla Metro-Goldwyn-Mayer con il titolo di lavorazione \"Fair Weather\", durarono dal 13 ottobre 1954 a inizio maggio 1955.\nL'idea di partenza di \"\u00c8 sempre bel tempo\" era stata quella di dare un seguito a \"Un giorno a New York\", diretto da Gene Kelly e Stanley Donen nel 1949, film che aveva come protagonisti lo stesso Kelly insieme a Frank Sinatra e Jules Munshin nel ruolo di tre marinai in licenza. I marinai, nel nuovo film, diventarono tre soldati e, dato che Munshin non era disponibile e che Sinatra non aveva accettato la parte, il trio di \"\u00c8 sempre bel tempo\" fu formato tutto da ballerini; i nuovi compagni di Kelly furono Michael Kidd, qui al suo debutto come coreografo per il cinema, e Dan Dailey, imprestato alla Metro-Goldwyn-Mayer dalla Twentieth Century Fox.\nDistribuzione.\nIl \"copyright\" del film, richiesto dalla Loew's Inc., fu registrato l'8 agosto 1955 con il numero LP5286.\nDistribuito dalla Metro-Goldwyn-Mayer, il film venne presentato in prima il 1\u00ba settembre 1955. Il giorno seguente, usc\u00ec nelle sale cinematografiche USA, presentato poi a New York il 15 settembre."}
{"id": "1832472", "revid": "174925", "url": "https://it.wikipedia.org/wiki?curid=1832472", "title": "Temperature di colore", "text": ""}
{"id": "1832474", "revid": "767487", "url": "https://it.wikipedia.org/wiki?curid=1832474", "title": "Sleepaway Camp", "text": "Sleepaway Camp \u00e8 un film del 1983 scritto e diretto da Robert Hiltzik.\nIl film \u00e8 famoso per il colpo di scena finale considerato come uno dei finali pi\u00f9 scioccanti della storia del cinema horror.\nTrama.\nEstate 1975. John Baker e i suoi due figli, Angela e Peter si trovano al lago. Il compagno di John, Lenny, li aspetta a riva e mentre i tre tentano di raggiungerla sono accidentalmente investiti da un motoscafo. John e Peter restano uccisi nell'impatto.\nOtto anni dopo, Angela ora vive con l'eccentrica zia Martha Thomas e il cugino Ricky Thomas. Angela e Ricky vengono inviati a trascorrere le vacanze a Camp Arawak. A causa della sua natura introversa, Angela \u00e8 vittima di bullismo. Poco dopo il suo arrivo, il capocuoco Artie tenta di abusare di lei, ma \u00e8 fermato dall'intervento di Ricky. Pi\u00f9 tardi, qualcuno getta addosso al cuoco dell'acqua bollente provocandogli delle gravi ustioni. Il capo del campeggio, Mel Costic, ritiene l'avvenimento come un semplice incidente.\nKenny e Mike iniziano a deridere Angela, costringendo Ricky e il suo amico Paul ad intraprendere una rissa con loro, che sar\u00e0 poi sedata da Gene. Mentre Ricky e gli altri ragazzi si allontanano, Paul rimane e fa amicizia con Angela. Quella notte, i ragazzi vanno a fare il bagno nudi nel lago mentre Kenny e Leslie si appartano su una canoa. Quando Kenny per scherzo fa ribaltare la canoa, Leslie irritata se ne va lasciando il ragazzo da solo. All'improvviso qualcuno esce dall'acqua ed uccide Kenny annegandolo. Il mattino seguente il suo corpo viene rinvenuto da Hal, il bagnino. Mel, per paura di una cattiva pubblicit\u00e0 reputa anche questa morte come un incidente.\nIl giorno seguente Judy inizia ad infastidire Angela chiedendole come mai non si fa mai la doccia insieme alle altre ragazze. Angela si rifiuta di risponderle e si reca a trovare Ricky. Lungo la strada viene bersagliata da gavettoni fatti da Billy e i suoi amici, i quali si trovano sopra il tetto della loro cabina. Ricky urla contro i ragazzi e vorrebbe picchiarli, ma \u00e8 fermato da Mel, il quale richiama tutti i ragazzi. Pi\u00f9 tardi, mentre Billy si trova in bagno, qualcuno lancia dentro la toilette un alveare, le cui api assalgono il ragazzo uccidendolo.\nLa storia tra Angela e Paul \u00e8 messa a dura prova quando Paul la bacia due volte, causandole alcuni ricordi di quando lei e il fratello sorpresero il padre a letto con Lenny. Paul viene poi sedotto da Judy, che lo attira nel bosco. I due sono scoperti da Angela e Ricky. Sentendosi colpevole, Paul cerca di spiegare ad Angela la situazione mentre si trova con lei sulla spiaggia. Mentre sta parlando, Paul viene allontanato da Judy e Meg, le quali prendono Angela di peso e la gettano in acqua. La ragazza viene subito soccorsa da Hal e da Ricky, il quale mentre la conforta giura vendetta sui suoi aggressori.\nPi\u00f9 tardi Meg si prepara perch\u00e9 ha un appuntamento con Mel, ma mentre sta facendo la doccia viene brutalmente assassinata dal killer misterioso. Poco dopo Angela \u00e8 nuovamente avvicinata da Paul e la ragazza d\u00e0 appuntamento al ragazzo per pi\u00f9 tardi lungo il litorale.\nNel frattempo i sei bambini che sulla spiaggia avevano gettato sabbia contro Angela e Ricky si sono accampati all'aperto insieme al consigliere Eddie, ma quando due di essi decidono di tornare indietro, questi \u00e8 costretto a lasciare soli gli altri quattro per accompagnarli. Approfittando dell'assenza di Eddie, l'assassino fa a pezzi con un'ascia i quattro bambini rimasti. Poco dopo anche Judy viene brutalmente assassinata essendo stata violentata con un ferro e coperta di un cuscino.\nQuando Eddie ritorna e scopre i corpi dei bambini, subito si mette a dare l'allarme e l'intero campeggio precipita nel panico. Mel, il quale ha nel frattempo trovato il cadavere di Meg, convinto che l'assassino sia Ricky si confronta con lui ed inizia a picchiarlo selvaggiamente. Poco dopo, mentre si sta allontanando, Mel viene ucciso da una freccia che gli trapassa la gola.\nMentre i consiglieri e la polizia perlustrano il campo, essi scoprono Ricky incosciente ma ancora vivo. Intanto Angela si reca all'appuntamento con Paul sulla spiaggia e suggerisce al ragazzo di fare una nuotata insieme. Poco dopo Ronnie e Susie trovano Angela nuda con in mano un grosso coltello e la testa mozzata di Paul. Essi rimangono scioccati nello scoprire che \"Angela\" in realt\u00e0 \u00e8 un maschio e il suo nome \u00e8 Peter. Il bambino venne mandato a vivere da zia Martha, la quale non volendo per casa un altro maschio decise di crescerlo come se fosse stata una femmina. Il film termina con \"Angela\" completamente nuda, coperta di sangue e con i genitali bene in vista in piedi davanti a Susie e Ronnie intenta ad emettere un verso animalesco.\nProduzione.\nUn piccolo ma interessante film horror che si ispira al film \"Venerd\u00ec 13\", realizzato con meno soldi a disposizione (il film \u00e8 costato circa 350.000 dollari) e che evita effetti troppo truculenti per puntare pi\u00f9 su immagini di forte impatto.\nDistribuzione e incassi.\nIl 18 novembre 1983 il film venne distribuito in maniera limitata in alcuni cinema statunitensi dalla United Film Distribution Company. Nel solo primo weekend incass\u00f2 un totale di 430.000 dollari negli Stati Uniti. Quando usc\u00ec nei cinema \u00e8 stato il film ad incassare di pi\u00f9 a New York, battendo il film horror \"Amityville 3D\". Il film ottenne un modesto successo nei cinema, incassando in totale 11 milioni di dollari.\nAccoglienza.\nIl sito Rotten Tomatoes d\u00e0 al film un punteggio del 70% sulla base di 10 recensioni.\nEdizione integrale.\nLa versione di \"Sleepaway Camp\" presente in dvd e che circola online non \u00e8 la versione integrale del film, la quale \u00e8 reperibile unicamente nella vHS edita dalla Media Home Entertainment.\nLa versione integrale ha la durata di soli 15 secondi in pi\u00f9 rispetto a quella censurata ma presenta numerose scene inedite.\nLe scene tagliate presenti nella versione integrale sono le seguenti:\nCuriosamente nella versione integrale non \u00e8 per\u00f2 presente a inizio il film, prima del logo della American Eagle Films, la dedica del regista alla madre.\nSequel.\nIl grande successo del film port\u00f2 alla realizzazione di numerosi sequel.\nNegli anni ottanta il regista Michael A. Simpson ha diretto i primi due sequel: ' (1988) e ' (1989). In essi, Angela Baker (ora interpretata dalla giovane sorella di Bruce Springsteen, Pamela) ritorna in un campo estivo nelle vicinanze e questa volta \u00e8 mascherata da consigliere dopo aver fatto un'operazione chirurgica per cambiare sesso e diventare completamente donna. Anche in questi due film Angela uccide quanti si comportano male con lei o la infastidiscono. Questi due film sono molto pi\u00f9 divertenti dell'originale.\nNel 1992 Jim Markovic inizi\u00f2 a girare un quarto sequel del film intitolato \"\". A causa del fallimento della compagnia di produzione il film rimase incompleto. Nel 2002 i 34 minuti di girato vennero inseriti come contenuti speciali nel cofanetto DVD \"Sleepaway Camp Survival Kit\". Nel 2012, il film venne completato dal webmaster John Klyza, il quale aggiunse al poco girato varie scene provenienti dai tre film precedenti.\nNel 2003 venne realizzato il film \"Return to Sleepaway Camp\", girato da Robert Hiltzik, il regista del film originale. Gli eventi di questo film ignorano completamente quando avvenuto nel 2\u00b0, 3\u00b0 e 4\u00b0 film della serie. A causa di alcuni problemi, il film non venne distribuito fino al 4 novembre 2008.\nHiltzik annunci\u00f2 la sua intenzione di dirigere un altro film della serie dal titolo \"Sleepaway Camp Reunion\". Tuttavia ad oggi il film non \u00e8 ancora stato realizzato."}
{"id": "1832475", "revid": "1748167", "url": "https://it.wikipedia.org/wiki?curid=1832475", "title": "Sleepaway Camp (serie di film)", "text": "Sleepaway Camp \u00e8 una serie cinematografica horror creata da Robert Hiltzik nel 1983, La serie ha come protagonista la serial killer fittizia Angela Baker.\nIl film originale fu concepito da Robert Hiltzik, poi la saga \u00e8 proseguita grazie ad altri registi che hanno mantenuto gli stessi meccanismi narrativi presenti nel primo film. Sono stati realizzati quattro sequel ed altri due sequel della serie sono ancora in produzione. Tutti i film appartengono al genere splatter e slasher.\nLa serie non \u00e8 mai stata distribuita in Italia, n\u00e9 al cinema n\u00e9 per l'home video."}
{"id": "1832482", "revid": "767487", "url": "https://it.wikipedia.org/wiki?curid=1832482", "title": "Armando Stula", "text": "Biografia.\nDi origini romagnole, rimane orfano di entrambi i genitori all'et\u00e0 di sette anni. Da adolescente si trasferisce a Roma per studiare recitazione, ed inizia la carriera nel mondo dello spettacolo come attore teatrale, recitando in \"Delitto e castigo\" e in \"Il gabbiano\" di Anton \u010cechov. Il debutto come cantante avviene nel 1967, incidendo per la Kansas la canzone \"Una vita senza fine\", dedicata ad \u00c9dith Piaf; in seguito passer\u00e0 alla CDB.\nNel 1968 scrive \"Le rondini bianche\", dedicata a Robert Kennedy e Martin Luther King, che nello stesso anno viene incisa anche dal complesso beat Aldo e i Falisci in una versione pi\u00f9 ritmata, mentre quella di Stula \u00e8 pi\u00f9 melodica e intimista. La canzone viene lanciata da Renzo Arbore nella trasmissione \"Per voi giovani\" e ottiene un gran successo di pubblico e di critica. Sempre nel 1968 il settimanale \"Oggi\" pubblica in esclusiva le lettere del Presidente della Repubblica Italiana Giuseppe Saragat e del Papa sulla canzone \"Le rondini bianche\" contenenti le lodi nei confronti di Stula e Aldo e i Falisci per la canzone.\nNel 1969 scrive il testo di \"L'estasi\" (la musica \u00e8 di Elvio Monti), in cui Andrea Giordana e l'attrice sarda Marisa Solinas si lasciano andare ad una serie di gemiti e sospiri, similmente a quanto accade nel brano \"Je t'aime... moi non plus\" composto da Serge Gainsbourg e da questi registrato nel dicembre del 1968 con Jane Birkin e arrivato in Italia nell'estate del 1969. In questa canzone la chitarra solista \u00e8 suonata da Pino Rucher.\nAlla fine dello stesso 1969 tenta in prima persona la carta della canzone sexy, incidendo con Marisa Solinas e la sorella Vittoria Solinas, anche lei attrice (e in seguito cantante con il nome d'arte \"Maria Sole\"), \"Amo sentirvi\": la copertina del disco raffigura Stula con le due attrici, a torso nudo, e la canzone, con le sue allusioni nel testo, viene censurata dalla Rai. Sul retro del 45 giri Stula incide \"Come in uno specchio\", una rielaborazione dei \"Quadri da un'esposizione\" di Musorgskij, cantato insieme alla sola Marisa. Entrambi i brani sono musicati da Elvio Monti.\nNel 1970 propone una sua canzone alla commissione selezionatrice del Festival di Sanremo: il brano non viene ammesso alla gara e Stula tenta il suicidio, ingoiando due flaconi di tranquillante; viene salvato dalla polizia, chiamata dalla fidanzata Vittoria Solinas, che qualche mese dopo diventa sua moglie.\nNel 1971 Il cantante fa di nuovo parlare di s\u00e9 per un episodio legato al Festival: ritiene infatti che il brano \"Che sar\u00e0\", presentato in abbinamento da Jos\u00e9 Feliciano e Ricchi e Poveri sia un plagio di una sua canzone, ma la questione si risolver\u00e0 in un nulla di fatto. In quell'anno Armando Stula e Maria Sole iniziano una tourn\u00e9e in Italia con il lancio del loro 45 giri.\nRiprende l'attivit\u00e0 nel 1973 allestendo con la moglie lo spettacolo \"Bibbia musicata\", che viene presentato con successo al \"Concorso Internazionale\" di Singapore, classificandosi al secondo posto; sempre nello stesso anno lo spettacolo viene rappresentato al \"Festival Internazionale Premio Latina\". Alla fine dell'anno i due incidono un 45 giri di beneficenza per i popoli del terzo mondo con due canzoni tratte dallo spettacolo. Successivamente incide anche una raccolta di poesie dell'attrice Daniela Rocca (che Stula aveva conosciuto durante la sua attivit\u00e0 di attore) recitate con un sottofondo musicale.\nDalla fine degli anni settanta fino agli inizi degli anni novanta Stula e la moglie sono protagonisti dello spettacolo teatrale e del cortometraggio \"Giochi proibiti\" per la regia di Riccardo Fellini. Nel 1982 Ugo Tognazzi consegna loro il premio Leondardo Da Vinci al teatro Music Hall Jumbo. Agli inizi degli anni Ottanta Stula debutta in piazza San Marco con lo spettacolo Pinocchio. Sempre in quegli anni segue lo spettacolo su Gramsci, interpretato da Stula; Maria Sole interpreta la sua coscienza in carcere. Tutti gli spettacoli realizzati in quegli anni vengono ripresi negli anni Novanta.\nNegli anni Ottanta si ritira dal mondo dello spettacolo per dedicarsi all'attivit\u00e0 di pittore figurativo, attivit\u00e0 che aveva gi\u00e0 iniziato saltuariamente ed in parallelo con quella di cantautore nel decennio precedente: viene molto apprezzato dalla critica e dal pubblico (con il quadro \"Il Grido\", raffigurante il volto della moglie Maria Sole, ha vinto il premio Dante Alighieri), e partecipa a mostre personali e collettive in tutto il mondo (Parigi, Londra, New York, Tokyo, Hong Kong, oltre a numerosissime mostre italiane.\nNel 1989 l'editore Italia Letteraria ha pubblicato le sue poesie riunite nel volume \"I sogni della piet\u00e0 sconosciuta. Poesie (1967-1988)\". Dal 2000 dedica il suo tempo alla pittura."}
{"id": "1832511", "revid": "12067", "url": "https://it.wikipedia.org/wiki?curid=1832511", "title": "No concept", "text": ""}
{"id": "1832518", "revid": "125035246", "url": "https://it.wikipedia.org/wiki?curid=1832518", "title": "Ipostasi", "text": "L'ipostasi (dal greco \"hyp\u00f2stasis\", composto da \"hyp\u00f2\", \u00absotto\u00bb, e \"st\u00e0sis\", \u00abstare\u00bb, quindi \u00abessere sussistente\u00bb, \u00absostanza\u00bb) \u00e8 ognuna delle diverse dimensioni della realt\u00e0, gerarchicamente generate, appartenenti alla stessa sostanza divina, che le produce per una sorta di emanazione, altrimenti detta \"processione\".\nIl termine greco \"\u1f51\u03c0\u03cc\u03c3\u03c4\u1fb1\u03c3\u03b9\u03c2\" \u00e8 stato utilizzato per la prima volta in senso filosofico da Posidonio ed \u00e8 un elemento fondamentale della filosofia neoplatonica e nel pensiero di Plotino.\nIn Plotino.\nNelle \"Enneadi\", Plotino afferma che le ipostasi sono le tre sostanze principali del mondo intelligibile e cio\u00e8 gerarchicamente:\nL'ipostasi \u00e8 dunque \u00abquel che sta sotto\u00bb rispetto a ci\u00f2 che semplicemente appare, \u00e8 il \"fondamento\" occulto di una realt\u00e0 evidente. Secondo Plotino le tre ipostasi stanno infatti a fondamento di tutto l'universo:\nNel cristianesimo.\nNel Cristianesimo il concetto neoplatonico di ipostasi svolse un ruolo fondamentale nella formulazione della dottrina trinitaria: i caratteri specifici di Padre, Figlio e Spirito Santo furono definiti come \"ipostasi\" (sostanza personale), ma posti a un livello paritario e non pi\u00f9 gerarchico. Il termine \"ipostasi\" fu cos\u00ec consacrato dal concilio di Calcedonia (451) che afferm\u00f2 l'esistenza in Cristo di un'unica ipostasi-persona in due nature: umana e divina. \nNella religione cristiana si pu\u00f2 intendere con ipostasi anche il processo attraverso il quale dal concetto assoluto di Dio si fa derivare necessariamente la sua esistenza sostanziale.\nIl concetto greco di ipostasi si tramand\u00f2 nella filosofia scolastica, dove indic\u00f2 ogni genere di sostanza individuale, in opposizione alla sostanza in generale (\"ous\u00eca\"). A quest'ultimo termine, avente carattere di generalit\u00e0, venne cio\u00e8 preferito quello di ipostasi per esprimere l'essere personale, individuale di Dio:\nRiprendendo in particolare da Boezio la definizione di \"persona\" come sostanza di natura razionale, Tommaso d'Aquino la distingue quindi dalla semplice essenza, che ne \u00e8 solo una parte, poich\u00e9 afferisce soltanto ai principi della specie. Egli intende la sostanza personale come \"sussistente\" in quanto \u00e8 in s\u00e9 e per s\u00e9, senza bisogno di altro: la Trinit\u00e0 viene espressa in tal senso come tre ipostasi individuali, cio\u00e8 tre Persone o Sussistenze, appartenenti ad un'unica essenza o sostanza comune.\nNella filosofia moderna.\nNella filosofia moderna il termine \u00e8 passato a indicare, in senso negativo, un concetto astratto al quale si conferisce indebitamente una portata ontologica o, pi\u00f9 genericamente, l'assolutizzazione di un principio relativo (\"ipostatizzazione\")."}
{"id": "1832522", "revid": "124523911", "url": "https://it.wikipedia.org/wiki?curid=1832522", "title": "Non \u00e8 un film (singolo Gerardina Trovato)", "text": "Non \u00e8 un film \u00e8 un brano musicale cantato da Gerardina Trovato e scritto insieme al chitarrista Angelo Anastasio e al produttore Celso Valli nel 1994.\nDopo essere arrivata seconda al Festival di Sanremo dell'anno precedente con \"Ma non ho pi\u00f9 la mia citt\u00e0\" nella sezione \"Novit\u00e0\", la cantautrice catanese si ripresenta alla kermesse canora del 1994 nel gruppo dei \"Campioni\" con questa canzone e arriva al quarto posto della classifica finale.\nDopo il Festival, esce l'album omonimo prodotto proprio da Celso Valli e in poche settimane diventa disco di platino, vendendo 100.000 copie.\nLa canzone parla degli orrori della guerra in Bosnia e viene inserita la storica frase di Martin Luther King \"I have a dream\".\nIl video della canzone \u00e8 girato dal celebre fotografo Oliviero Toscani.\nQuesta canzone \u00e8 la colonna sonora della sigla della telenovela messicana \"Il segreto della nostra vita\"."}
{"id": "1832529", "revid": "486946", "url": "https://it.wikipedia.org/wiki?curid=1832529", "title": "Epitelioma basocellulare", "text": ""}
{"id": "1832530", "revid": "339392", "url": "https://it.wikipedia.org/wiki?curid=1832530", "title": "Epitelioma spinocellulare", "text": ""}
{"id": "1832531", "revid": "339392", "url": "https://it.wikipedia.org/wiki?curid=1832531", "title": "Spinalioma", "text": ""}
{"id": "1832532", "revid": "339392", "url": "https://it.wikipedia.org/wiki?curid=1832532", "title": "Carcinoma epidermoide", "text": ""}
{"id": "1832542", "revid": "110157", "url": "https://it.wikipedia.org/wiki?curid=1832542", "title": "Kurlovo", "text": "Kurlovo \u00e8 una cittadina della Russia europea centrale (oblast' di Vladimir), compresa amministrativamente nel distretto di Gus'-Chrustal'nyj dal cui capoluogo dista 18\u00a0km in direzione sud.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1832547", "revid": "287204", "url": "https://it.wikipedia.org/wiki?curid=1832547", "title": "Toponimi italiani della Dalmazia", "text": "Questa \u00e8 una lista di toponimi italiani nella regione storica della Dalmazia, suddivisa, dopo la dissoluzione della Jugoslavia fra la Croazia, la Bosnia ed Erzegovina (per una minima parte) ed il Montenegro.\nStoria.\nI toponimi italiani della Dalmazia sono in parte nati come endonimi: usati cio\u00e8 dagli abitanti locali e spesso derivanti da un precedente nome dalmata o latino. Un altro gruppo deriva invece da una traslitterazione del corrispondente slavo operata ai tempi della plurisecolare sovranit\u00e0 veneziana. Un terzo gruppo infine nasce in tempi pi\u00f9 recenti, con intento irredentista: sia negli anni dieci del XX secolo che durante il fascismo vennero anche pubblicati dei repertori toponomastici dell'Istria e della Dalmazia. All'interno della voce sono riportati tutti i toponimi reperiti, indipendentemente dalla fonte.\nLa maggior parte dei toponimi delle localit\u00e0 principali e di molte localit\u00e0 minori \u00e8 stata utilizzata ufficialmente anche durante la sovranit\u00e0 austroungarica, prima in maniera esclusiva e poi insieme al corrispondente croato. Il processo di affiancamento e poi di sostituzione dei toponimi italiani avvenne a partire dalla seconda met\u00e0 del XIX secolo, accentuandosi particolarmente fra il 1890 e il 1912. In quest'ultimo anno il governo stabil\u00ec che il croato divenisse lingua ufficiale in Dalmazia, relegando l'italiano ad un ruolo marginale. Laddove \u00e8 stato possibile recuperare il dato, \u00e8 riportato fra parentesi l'ultimo anno d'uso ufficiale del toponimo italiano. I toponimi italiani di tutte le localit\u00e0 principali della Dalmazia - isole comprese - sono rintracciabili in pressoch\u00e9 tutte le pubblicazioni inglesi, tedesche e francesi, fino agli inizi del XX secolo ed oltre.\nAll'inizio del secolo XXI questi toponimi sono rimasti localmente e sporadicamente in uso in primo luogo nelle zone ove si trovano delle \"Comunit\u00e0 degli Italiani\" (Cherso, Lussinpiccolo, Veglia, Zara, Spalato, Lesina e Cattaro) e molto pi\u00f9 raramente nelle altre zone. \u00c8 degno di nota - sia pur poco frequente - il loro uso anche nella comunicazione verbale con i turisti della Penisola. Infine, sono ancora utilizzati correntemente in seno alla comunit\u00e0 giuliano-dalmata italofona residente in Italia e in altri Paesi esteri.\nDalmazia montenegrina.\nComune o Municipalit\u00e0 di Antivari (Bar).\nInsediamenti e localit\u00e0.\nIl comune comprende le seguenti localit\u00e0 raccolte in 12 circoscrizioni (\"mjesna zajednica\")\nComune o Municipalit\u00e0 di Budua (Budva).\nInsediamenti e localit\u00e0.\nIl comune di Budua ha le seguenti localit\u00e0:\nComune o Municipalit\u00e0 di Castelnuovo di Cattaro (Herceg Novi).\nInsediamenti e localit\u00e0.\nIl comune di Castelnuovo ha le seguenti localit\u00e0 (alcune delle quali nella penisola di Lustizza):\nComune o Municipalit\u00e0 di Cattaro (Kotor).\nInsediamenti e localit\u00e0.\nNel complesso il comune di Cattaro comprende le seguenti localit\u00e0:\nCircoscrizioni o Quartieri o Rioni.\nA sua volta, la frazione di C\u00e0ttaro \u00e8 suddivisa nelle seguenti circoscrizioni, quartieri o rioni: \nComune o Municipalit\u00e0 di Cettigne (Cetinje, \u0426\u0435\u0442\u0438\u045a\u0435).\nInsediamenti e localit\u00e0.\nIl comune di Cettigne comprende le seguenti localit\u00e0: \nComune o Municipalit\u00e0 di Dulcigno (Ulcinj, Ulqini).\nInsediamenti e localit\u00e0.\nIl comune di Dulcigno comprende le seguenti localit\u00e0: \nComune o Municipalit\u00e0 di Teodo (Tivat).\nInsediamenti e localit\u00e0.\nIl comune di Teodo ha le seguenti localit\u00e0:\nDalmazia bosniaca - erzegovese.\nComune di Neum o Clesto Nuovo o Porto Noumense (Neum, \u041d\u0435\u0443\u043c).\nInsediamenti e localit\u00e0.\nIl comune di Neum ha le seguenti localit\u00e0:\nCitt\u00e0 di Trebigne (Trebinje, \u0422\u0440\u0435\u0431\u0438\u045a\u0435).\nInsediamenti e localit\u00e0.\nIl territorio comunale di Trebigne comprende, oltre al capoluogo, i seguenti centri abitati:\nContea raguseo-narentana (Dubrova\u010dko-neretvanska \u017dupanija).\nCitt\u00e0 e dintorni di Ragusa (Dubrovnik).\nInsediamenti e localit\u00e0.\nIl territorio comunale di Ragusa \u00e8 suddiviso in insediamenti (\"naselja\"):\nCircoscrizioni o Quartieri o Rioni.\nA sua volta, la frazione di Ragusa \u00e8 suddivisa nelle seguenti circoscrizioni o quartieri (\"gradski kotari\"):\nCitt\u00e0 di Curzola (Kor\u010dula).\nInsediamenti e localit\u00e0.\nLa citt\u00e0 di Curzola \u00e8 suddivisa nelle seguenti frazioni (\"naselja\"):\nCitt\u00e0 di Fort'Opus o anche Forte Opuseo (Opuzen).\nInsediamenti e localit\u00e0.\nLa citt\u00e0 di Fort'Opus o Forte Opuseo \u00e8 suddivisa in frazioni (\"naselja\"):\nCitt\u00e0 di Metcovich o anche Porto Narenta (Metkovi\u0107).\nInsediamenti e localit\u00e0.\nLa citt\u00e0 di Metcovich \u00e8 suddivisa in insediamenti (\"naselja\"):\nCitt\u00e0 di Porto Tolero o Ploccia o Plozza (Plo\u010de).\nInsediamenti e localit\u00e0.\nLa citt\u00e0 di Porto Tolero \u00e8 suddivisa in 9 insediamenti (\"naselja\"):\nComune di Blatta (Blato).\nInsediamenti e localit\u00e0.\nIl Comune di Blatta \u00e8 suddiviso in frazioni (\"naselja\"):\nComune di Breno o Subbreno (\u017dupa dubrova\u010dka).\nInsediamenti e localit\u00e0.\nIl comune di Breno \u00e8 suddiviso in frazioni (\"naselja\"):\nComune di Canali o Val di Canali (Konavle, gi\u00e0 Konavli o Konavlje).\nInsediamenti e localit\u00e0.\nIl Comune di Canali o Val di Canali \u00e8 suddiviso in frazioni (\"naselja\"):\nComune di Iagnina o Gianina (Janjina).\nInsediamenti e localit\u00e0.\nIl Comune di Iagnina o Gianina \u00e8 suddiviso in frazioni (\"naselja\"):\nComune di Lagosta (Lastovo).\nInsediamenti e localit\u00e0.\nIl Comune di Lagosta \u00e8 diviso in insediamenti (\"naselja\"):\nComune di Lombarda (Lumbarda).\nInsediamenti e localit\u00e0.\nIl Comune di Lombarda non \u00e8 suddiviso in frazioni (\"naselja\").\nComune di Meleda (Mljet).\nInsediamenti e localit\u00e0.\nIl Comune di Meleda \u00e8 suddiviso in frazioni (\"naselja\"):\nComune di Pantano o Sasabie o anche Sasciabia (Za\u017eablje).\nInsediamenti e localit\u00e0.\nIl Comune di Pantano \u00e8 suddiviso in frazioni (\"naselja\") con i seguenti abitanti:\nComune di Poieserie (Pojezerje).\nInsediamenti e localit\u00e0.\nIl Comune di Poieserie \u00e8 suddiviso in frazioni (\"naselja\"):\nComune di Sabbioncello (Orebi\u0107).\nInsediamenti e localit\u00e0.\nIl Comune di Sabbioncello \u00e8 suddiviso in frazioni (\"naselja\"):\nComune di Slano o Litorale Raguseo (Dubrova\u010dko primorje).\nInsediamenti e localit\u00e0.\nIl Comune di Slano o Litorale Raguseo \u00e8 suddiviso in frazioni (\"naselja\"):\nComune di Sliuno (Slivno).\nInsediamenti e localit\u00e0.\nIl Comune di Sliuno \u00e8 costituito dai seguenti insediamenti (\"naselja\"):\nComune di Smoquizza o Figarola (Smokvica).\nInsediamenti e localit\u00e0.\nIl Comune di Smoquizza o Figarola non \u00e8 suddiviso in frazioni.\nComune di Stagno o Stagno Grande (Ston) o Veliki Ston.\nInsediamenti e localit\u00e0.\nIl Comune di Stagno \u00e8 suddiviso in frazioni (\"naselja\"):\nComune di Torre di Norino o Norino Torre (Kula Norinska).\nInsediamenti e localit\u00e0.\nIl Comune di Torre di Norino \u00e8 suddiviso in frazioni (\"naselja\"):\nComune di Trappano (Trpanj).\nInsediamenti e localit\u00e0.\nIl Comune di Trappano comprende i seguenti insediamenti (\"naselja\")\nComune di Vallegrande (Vela Luka).\nInsediamenti e localit\u00e0.\nIl Comune di Vallegrande di Curzola non \u00e8 suddiviso in frazioni.\nContea di Sebenico e Tenin (\u0160ibensko-kninska \u017dupanija).\nCitt\u00e0 e dintorni di Sebenico (\u0160ibenik).\nInsediamenti e localit\u00e0.\nLa citt\u00e0 di Sebenico \u00e8 costituita anche da insediamenti (\"naselja\"):\nCircoscrizioni o Quartieri o Rioni.\nA sua volta, la frazione di Sebenico \u00e8 suddivisa nelle seguenti circoscrizioni, quartieri o rioni: \nCitt\u00e0 di Dernis (Drni\u0161).\nInsediamenti e localit\u00e0.\nIl territorio cittadino e comunale \u00e8 suddiviso in frazioni (\"naselje\"):\nCitt\u00e0 di Tenin o Tina o Chnin (Knin).\nInsediamenti e localit\u00e0.\nLa citt\u00e0 di Tenin \u00e8 suddivisa in frazioni (\"naselja\"):\nCitt\u00e0 di Scardona (Skradin).\nInsediamenti e localit\u00e0.\nLa citt\u00e0 di Scardona \u00e8 composta dalle seguenti localit\u00e0:\nCitt\u00e0 di Vodizze (Vodice).\nInsediamenti e localit\u00e0.\nLa citt\u00e0 di Vodizze \u00e8 diviso in insediamenti (\"naselja\"):\nComune di Bilizze o Billizze o Santa Caterina di Sebenico (Bilice).\nInsediamenti e localit\u00e0.\nIl Comune di Bilizze o Billizze non \u00e8 suddiviso in frazioni.\nComune di Vescovia o Biscupia o Piscopia o Campo delle Cinque Chiese (Biskupija).\nInsediamenti e localit\u00e0.\nIl Comune di Biscupia \u00e8 suddiviso in frazioni (\"naselja\"):\nComune di Capocesto (Primo\u0161ten).\nInsediamenti e localit\u00e0.\nIl Comune di Capocesto \u00e8 suddiviso in frazioni (\"naselja\"):\nComune di Civigliane o Cigliane o Cividale di Dalmazia (Civljane).\nInsediamenti e localit\u00e0.\nIl Comune di Civigliane \u00e8 suddiviso in frazioni (\"naselja\"):\nComune di Chievo o Felavonia (Kijevo).\nInsediamenti e localit\u00e0.\nIl Comune di Chievo non \u00e8 suddiviso in frazioni.\nComune di Chistagne (Kistanje / \u041a\u0438\u0441\u0442\u0430\u045a\u0435).\nInsediamenti e localit\u00e0.\nIl Comune di Chistagne \u00e8 suddiviso in frazioni (\"naselja\"):\nComune di Ervenico (Ervenik).\nInsediamenti e localit\u00e0.\nIl Comune di Ervenico \u00e8 composta dai seguenti insediamenti (\"naselja\"):\nComune di Morter-Incoronate o Mortero (Murter-Kornati).\nInsediamenti e localit\u00e0.\nIl Comune di Morter-Incoronate \u00e8 composta dalle seguenti localit\u00e0 (\"naselja\"): \nComune di Slosella (Pirovac).\nInsediamenti e localit\u00e0.\nIl Comune di Slosella, o Pirovazzo o Zlosella (\"Pirovac\" gi\u00e0 \"Zlosela\"), \u00e8 suddiviso in frazioni (\"naselja\"):\nComune di Promina o Promona (Promina).\nInsediamenti e localit\u00e0.\nIl Comune di Promina, o anche Promona, \u00e8 suddiviso nelle seguenti frazioni (\"naselja\"):\nComune di Rogosnizza (Rogoznica).\nInsediamenti e localit\u00e0.\nIl Comune di Rogosnizza, o anche Ragosnizza, \u00e8 suddiviso in frazioni (\"naselja\"):\nComune di Rusich o Russich o Russici (Ru\u017ei\u0107).\nInsediamenti e localit\u00e0.\nIl Comune di Rusich o Russich \u00e8 suddiviso in frazioni (\"naselja\"):\nComune di Stretto (Tisno / Tijesno).\nInsediamenti e localit\u00e0.\nIl Comune di Stretto \u00e8 suddiviso in frazioni:\nComune di Trebocconi (Tribunj).\nInsediamenti e localit\u00e0.\nIl Comune di Trebocconi o Tribagno non \u00e8 suddiviso in frazioni\nComune di Unessich (Une\u0161i\u0107).\nInsediamenti e localit\u00e0.\nIl Comune di Unessich \u00e8 suddiviso in frazioni (\"naselja\"):\nContea Spalatino-dalmata (Splitsko-dalmatinska \u017dupanija).\nCitt\u00e0 e dintorni di Spalato (Split).\nInsediamenti e localit\u00e0.\nIl territorio comunale di Spalato \u00e8 suddiviso in frazioni o insediamenti (\"naselja\"):\nCircoscrizioni o Quartieri o Rioni.\nA sua volta, la frazione citt\u00e0 di Spalato \u00e8 suddivisa nelle seguenti 28 circoscrizioni o quartieri (\"gradski kotari\"):\nCitt\u00e0 di Almissa (Omi\u0161).\nInsediamenti e localit\u00e0.\nLa citt\u00e0 di Almissa \u00e8 costituita da insediamenti (\"naselja\"):\nCitt\u00e0 di Castelli o Le Cast\u00e8lla o Baia dei Castelli o Sette Castelli (Ka\u0161tela).\nInsediamenti e localit\u00e0.\nLa citt\u00e0 di Castelli \u00e8 suddivisa in sette frazioni (\"naselja\"):\nCitt\u00e0 di Cittavecchia o Cittavecchia di Lesina, nel vernacolare \"Paiz\" (Stari Grad).\nInsediamenti e localit\u00e0.\nLa citt\u00e0 di Cittavecchia \u00e8 costituito da 6 insediamenti (\"naselja\"): \nCitt\u00e0 di Comisa (Komi\u017ea).\nInsediamenti e localit\u00e0.\nLa citt\u00e0 di Comisa \u00e8 diviso in insediamenti, tra cui anche isole, (\"naselja\"):\nCitt\u00e0 di Imoschi (Imotski).\nInsediamenti e localit\u00e0.\nLa citt\u00e0 di Imoschi \u00e8 suddivisa nelle seguenti frazioni (\"naselja\"):\nCitt\u00e0 di Lesina (Hvar).\nInsediamenti e localit\u00e0.\nLa citt\u00e0 di L\u00e8sina \u00e8 diviso in insediamenti (\"naselja\"):\nCitt\u00e0 di Lissa (Vis).\nInsediamenti e localit\u00e0.\nLa citt\u00e0 di Lissa comprende i seguenti insediamenti (\"naselja\"):\nCitt\u00e0 di Macarsca (Makarska).\nInsediamenti e localit\u00e0.\nLa citt\u00e0 di Macarsca comprende gli insediamenti (\"naselja\"): \nCitt\u00e0 di Salona (Solin).\nInsediamenti e localit\u00e0.\nLa citt\u00e0 di Salona \u00e8 oggi suddivisa nelle seguenti frazioni (\"naselja\") di: \nNel passato, in una pubblicazione del 1892 riportata da Giuseppe Modrich, il municipio di Salona era costituito da 9 insediamenti (\"naselja\"): \nCitt\u00e0 di San Pietro della Brazza (Supetar).\nInsediamenti e localit\u00e0.\nLa citt\u00e0 di San Pietro della Brazza \u00e8 costituito da seguenti insediamenti (\"naselja\"): \nCitt\u00e0 di Signo (Sinj).\nInsediamenti e localit\u00e0.\nLa citt\u00e0 di Signo \u00e8 suddiviso in frazioni (\"naselja\"):\nCitt\u00e0 di Tra\u00f9 (Trogir).\nInsediamenti e localit\u00e0.\nLa citt\u00e0 di Tra\u00f9 \u00e8 diviso in insediamenti (\"naselja\"):\nCitt\u00e0 di Treglia o Treglia della Cettina (Trilj).\nInsediamenti e localit\u00e0.\nLa citt\u00e0 di Treglia \u00e8 suddivisa nelle seguenti frazioni (\"naselja\") di:\nCitt\u00e0 di Vergoraz o Vergorazzo (Vrgorac).\nInsediamenti e localit\u00e0.\nLa citt\u00e0 di Vergoraz \u00e8 divisa nesi seguenti insediamenti (\"naselja\"):\nCitt\u00e0 di Verlicca (Vrlika).\nInsediamenti e localit\u00e0.\nLa citt\u00e0 di Verlicca \u00e8 suddivisa nelle seguenti frazioni (\"naselja\"):\nComune di Bascavoda o Bestonio o Fontana di Bestonio (Ba\u0161ka Voda).\nInsediamenti e localit\u00e0.\nIl Comune di Bascavoda, in passato anche Bestonio o Fontana di Bestonio, \u00e8 suddiviso in frazioni (\"naselja\"):\nComune di Bergamet o Bergametto (Prgomet).\nInsediamenti e localit\u00e0.\nIl Comune di Bergamet \u00e8 suddiviso in frazioni (\"naselja\"):\nComune di Bossoglina (Marina).\nInsediamenti e localit\u00e0.\nIl Comune di Bossoglina, o anche Basiliana o Bossiglina, \u00e8 suddiviso in frazioni (\"naselja\"):\nComune di Brella (Brela).\nInsediamenti e localit\u00e0.\nIl Comune di Brella, o Brelle, \u00e8 suddiviso in frazioni (\"naselja\"):\nBrella Inferiore viene menzionata per la prima volta nel X secolo da Costantino Porfirogenito nell'opera \"De administrando imperio\", col nome greco di \"Beroyllia\" (in latino \"Berullia\")\nComune di Cerchio (Okrug).\nInsediamenti e localit\u00e0.\nIl Comune di Cerchio (secondo la vecchia grafia Ocruch) comprende i due centri abitati di:\nComune di Cista d'Imoschi o Prov\u00e8 (Cista Provo).\nInsediamenti e localit\u00e0.\nIl Comune di Cista d'Imoschi \u00e8 suddiviso in frazioni (\"naselja\"):\nComune di Clissa (Klis).\nInsediamenti e localit\u00e0.\nIl Comune di Clissa \u00e8 suddiviso in frazioni (\"naselja\"):\nComune di Dismo o Dizmo (Dicmo).\nInsediamenti e localit\u00e0.\nIl Comune di Dizmo (nel passato Dismo) \u00e8 suddiviso in frazioni (\"naselja\"):\nComune di Duare (Zadvarje).\nInsediamenti e localit\u00e0.\nIl Comune di Duare non \u00e8 suddiviso in frazioni.\nComune di Dugopoglie o Villachiudi (Dugopolje).\nInsediamenti e localit\u00e0.\nIl Comune di Dugopoglie \u00e8 suddiviso in frazioni (\"naselja\"):\nComune di Ervazze o Ervazza (Hrvace).\nInsediamenti e localit\u00e0.\nIl Comune di Ervazze (in italiano nota anche come \"Ervazza\" o \"Ervaze\" \u00e8 suddiviso in frazioni (\"naselja\"):\nComune di Gelsa (Jelsa).\nInsediamenti e localit\u00e0.\nIl Comune di Gelsa \u00e8 suddiviso in frazioni (\"naselja\"):\nComune di Grado o Gernochia (Gradac).\nInsediamenti e localit\u00e0.\nIl Comune di Grado anche , in passato \"Gradaz\" o Grado Dalmato o Grado di Dalmazia o Grado di Micole o San Michele \u00e8 suddiviso in frazioni (\"naselja\"):\nComune di Gudel o Piedibablie o Pobabie (Podbablje).\nInsediamenti e localit\u00e0.\nIl Comune di Gudel \u00e8 suddiviso in frazioni (\"naselja\"):\nComune di Lechievizza o Forte Nani (Le\u0107evica).\nInsediamenti e localit\u00e0.\nIl Comune di Lechievizza \u00e8 suddiviso in frazioni (\"naselja\"):\nComune di Miln\u00e0 o Milona (Milna).\nInsediamenti e localit\u00e0.\nIl Comune di Miln\u00e0 \u00e8 suddiviso in frazioni (\"naselja\"):\nComune di Muci o Mucci Superiore o Mucci o Much (Mu\u0107).\nInsediamenti e localit\u00e0.\nIl Comune di Muci o Much \u00e8 suddiviso in frazioni (\"naselja\"):\nComune di Neresi (Nere\u017ei\u0161\u0107a).\nInsediamenti e localit\u00e0.\nIl Comune di Neresi \u00e8 suddiviso in frazioni (\"naselja\"):\nComune di Otocco o Isola al Tiluro o Isola alla Cettina (Otok).\nInsediamenti e localit\u00e0.\nIl Comune di Otocco o di Otoco, o anche Isola, \u00e8 suddiviso in frazioni (\"naselja\"):\nComune di Paludo o Loquiz o Loquizzi (Lokvi\u010di\u0107i).\nInsediamenti e localit\u00e0.\nIl Comune di Paludo \u00e8 suddiviso in frazioni (\"naselja\"):\nComune di Podigora o Piemonte Dalmata o Piedimonte di Dalmazia (Podgora).\nInsediamenti e localit\u00e0.\nIl Comune di Podgora \u00e8 suddiviso in frazioni (\"naselja\"):\nComune di Postire (Postira).\nInsediamenti e localit\u00e0.\nIl Comune di Postire \u00e8 suddiviso in frazioni (\"naselja\"):\nComune di Postrana (Podstrana).\nInsediamenti e localit\u00e0.\nIl Comune di Postrana non \u00e8 suddiviso in frazioni, ma in quartieri di:\nComune di Primorschi-Dollaz o Vallari (Primorski Dolac).\nInsediamenti e localit\u00e0.\nIl Comune di Primorschi-Dollaz non \u00e8 suddiviso in frazioni.\nComune di Prolosaz o Villa Franceschi (Prolo\u017eac).\nInsediamenti e localit\u00e0.\nIl Comune di Prolosaz \u00e8 suddiviso in frazioni (\"naselja\"):\nComune di Pucischie (Pu\u010di\u0161\u0107a).\nInsediamenti e localit\u00e0.\nIl Comune di Pucischie \u00e8 suddiviso in frazioni (\"naselja\"):\nComune di Punta Lunga (Dugi Rat).\nInsediamenti e localit\u00e0.\nIl Comune di Punta Lunga \u00e8 suddiviso in frazioni (\"naselja\"):\nComune di Runovi\u0107i o Novanio (Runovi\u0107i).\nInsediamenti e localit\u00e0.\nIl Comune di Runovici, anticamente \"Novanio\" \u00e8 suddiviso in frazioni (\"naselja\"):\nComune di San Giorgio di L\u00e9sina (Su\u0107uraj).\nInsediamenti e localit\u00e0.\nIl Comune di San Giorgio di L\u00e9sina o San Giorgio della L\u00e9sina \u00e8 suddiviso in frazioni (\"naselja\"):\nComune di San Giovanni della Brazza (Sutivan).\nInsediamenti e localit\u00e0.\nIl Comune di San Giovanni della Brazza non \u00e8 suddiviso in frazioni\nComune di San Lorenzo Dalmata o San Lorenzo in Dalmazia (Lovre\u0107).\nInsediamenti e localit\u00e0.\nIl Comune di San Lorenzo Dalmata \u00e8 suddiviso in frazioni (\"naselja\"):\nComune di Seghetto (Seget).\nInsediamenti e localit\u00e0.\nIl Comune di Seghetto \u00e8 suddiviso in frazioni (\"naselja\"):\nComune di Selza o Selza della Brazza o Selsa (Selca).\nInsediamenti e localit\u00e0.\nIl Comune di Selza, o Selza della Brazza, \u00e8 suddiviso in frazioni (\"naselja\"):\nComune di Sestano (\u0160estanovac).\nInsediamenti e localit\u00e0.\nIl Comune di Sestano \u00e8 suddiviso in frazioni (\"naselja\"):\nComune di Smiauzzi o Smiavizzi o Molini Franceschi o Zimiauzi (Zmijavci).\nInsediamenti e localit\u00e0.\nIl Comune di Smiauzzi o Smiavizzi non \u00e8 suddiviso in frazioni\nComune di Solta (\u0160olta).\nInsediamenti e localit\u00e0.\nIl Comune di Solta comprende i seguenti insediamenti (\"naselja\"): \nComune di Tucepa o Tu\u010depi (Tu\u010depi).\nInsediamenti e localit\u00e0.\nIl Comune di Tucepi, \"Tucepa\" o \"Laurento\", pi\u00f9 raramente anche San Giorgio, non \u00e8 suddiviso in frazioni\nComune di Vallo della Brazza o Porto Bol (Bol).\nInsediamenti e localit\u00e0.\nIl Comune di Vallo della Brazza \u00e8 suddiviso in frazioni (\"naselja\"):\nComune di Zagost o Zagolda (Zagvozd).\nInsediamenti e localit\u00e0.\nIl Comune di Zagost \u00e8 suddiviso in frazioni (\"naselja\"):\nContea Zaratina (Zadarska \u017dupanija).\nCitt\u00e0 e dintorni di Zara (Zadar).\nInsediamenti e localit\u00e0.\nIl Comune di Zara \u00e8 composto dai seguenti insediamenti (\"naselja\"):\nCircoscrizioni o Quartieri o Rioni.\nLa citt\u00e0 di Zara \u00e8 costituita dalle seguenti circoscrizioni:\nCitt\u00e0 di Bencovazzo (Benkovac).\nInsediamenti e localit\u00e0.\nLa citt\u00e0 di Bencovazzo comprende, con il capoluogo, i seguenti insediamenti:\nCitt\u00e0 di Nona (Nin).\nInsediamenti e localit\u00e0.\nLa citt\u00e0 di Nona \u00e8 suddivisa in frazioni (\"naselja\"):\nCitt\u00e0 di Obbrovazzo od Obrovazzo (Obrovac).\nInsediamente e localit\u00e0.\nLa citt\u00e0 di Obbrovazzo o Obrovazzo \u00e8 suddiviso in frazioni (\"naselja\"):\nCitt\u00e0 di Pago (Pag).\nInsediamenti e localit\u00e0.\nLa citt\u00e0 di Pago \u00e8 diviso in insediamenti\nCitt\u00e0 di Zaravecchia o Alba Marittima (Biograd na Moru).\nInsediamenti e localit\u00e0.\nLa citt\u00e0 di Zaravecchia \u00e8 costituita da un solo insediamento (\"naselje\"):\nComune di Bibigne o Bibbigne o ant. Argimbusi (Bibinje).\nInsediamenti e localit\u00e0.\nIl Comune di Bibigne o Bibbigne o Bibiana o Vibiana non \u00e8 suddiviso in frazioni\nComune di Brevilacqua (Privlaka).\nInsediamenti e localit\u00e0.\nIl Comune di Brevilacqua\n non \u00e8 suddiviso in frazioni\nComune di Calle (Kali).\nInsediamenti e localit\u00e0.\nIl Comune di Calle (o anticamente anche \"Cale\" non \u00e8 suddiviso in frazioni\nComune di Colane o Collane (Kolan).\nInsediamenti e localit\u00e0.\nIl Comune di Colane o \"Collane\" o (in croato Kolan, gi\u00e0 \"Kolane\") \u00e8 suddiviso in frazioni (\"naselja\"):\nComune di Cuclizza (Kukljica).\nInsediamenti e localit\u00e0.\nIl Comune di Cuclizza o Cuglizza (in croato \"Kukljica\", o anche \"Cuchizza\" non \u00e8 suddiviso in frazioni, ma comprende:\nComune di Gallovaz o Galovazzo o Giglia (Galovac).\nInsediamenti e localit\u00e0.\nIl Comune di Gallovaz) \u00e8 un comune della Croazia della regione zaratina. Al censimento del 2001 possedeva una popolazione di 1.190 abitanti. non \u00e8 suddiviso in frazioni\nComune di Giasenizze o Giassenizza (Jasenice).\nInsediamenti e localit\u00e0.\nIl Comune di Giasenizze \u00e8 suddiviso in frazioni (\"naselja\"):\nComune di Graciaz (Gra\u010dac).\nInsediamenti e localit\u00e0.\nIl Comune di Graciaz \u00e8 suddiviso in frazioni (\"naselja\"):\nComune di Lissane o Lissane d'Ostrovizza (Li\u0161ane Ostrovi\u010dke).\nInsediamenti e localit\u00e0.\nIl Comune di Lissane d'Ostrovizza o Lissane \u00e8 suddiviso in frazioni (\"naselja\"):\nComune di Novegradi o Cittanuova (Novigrad).\nInsediamenti e localit\u00e0.\nIl Comune di Novegradi, anche \"Cittanuova\", \u00e8 suddiviso in frazioni (\"naselja\"):\nComune di Oltre (Preko).\nInsediamenti e localit\u00e0.\nIl Comune di Oltre \n\u00e8 diviso in 8 insediamenti (\"naselja\"):\nComune di Ortopula o San Giorgio della Paclenizza o Castelvecchio (Starigrad-Paklenica).\nInsediamenti e localit\u00e0.\nIl Comune di Ortopula \u00e8 suddiviso in frazioni (\"naselja\"):\nComune di Pacostiane o Poschiane (Pako\u0161tane).\nInsediamenti e localit\u00e0.\nIl Comune di Pacostiane (o Poschiane, \u00e8 diviso in insediamenti (\"naselja\"):\nComune di Pasmano o Pasman (Pa\u0161man).\nInsediamenti e localit\u00e0.\nIl Comune di Pasman, o anche Pasmano \u00e8 suddiviso in frazioni (\"naselja\"):\nComune di Pogliana o Polliana (Povljana).\nInsediamenti e localit\u00e0.\nIl Comune di Pogliana non \u00e8 suddiviso in frazioni.\nComune di Polazza o Palazzo Bardona (Pola\u010da).\nInsediamenti e localit\u00e0.\nIl Comune di Polazza \u00e8 suddiviso in frazioni (\"naselja\"):\nComune di Polisano o Polisseno o Polissane (Poli\u010dnik).\nInsediamenti e localit\u00e0.\nIl Comune di Polisano, o \"Polisseno\" (altre varianti in italiano: \"Polisanio\", \"Polissana\", \"Polisane\", \"Polissani\" \u00e8 suddiviso in frazioni (\"naselja\"):\nComune di Possedaria (Posedarje).\nInsediamenti e localit\u00e0.\nIl Comune di Possedaria \u00e8 suddiviso in frazioni (\"naselja\"):\nComune di Puntadura (Vir).\nInsediamenti e localit\u00e0.\nIl Comune di Puntadura \u00e8 suddiviso in frazioni (\"naselja\"):\nComune di Rasanze o Rassanze (Ra\u017eanac).\nInsediamenti e localit\u00e0.\nIl Comune di Rasanze \u00e8 diviso in 8 insediamenti (\"naselja\"):\nComune di Sale (Sali).\nInsediamenti e localit\u00e0.\nIl Comune di Sale \u00e8 suddiviso in frazioni (\"naselje\"):\nComune di San Cassiano (Suko\u0161an).\nInsediamenti e localit\u00e0.\nIl Comune di San Cassiano \u00e8 suddiviso in 4 frazioni (\"naselja\"):\nComune di Santi Filippo e Giacomo (Sveti Filip i Jakov).\nInsediamenti e localit\u00e0.\nIl Comune di Santi Filippo e Giacomo (in croato Sveti Filip i Jakov) \u00e8 un comune della Croazia della regione zaratina. Al censimento del 2001 possedeva una popolazione di 4.482 abitanti. \u00e8 suddiviso in frazioni (\"naselja\"):\nComune di Scabergne o Calbona di Zara (\u0160kabrnja).\nInsediamenti e localit\u00e0.\nIl Comune di Scabrigna o Scabergne o Scabrigna \u00e8 suddiviso in frazioni (\"naselja\"):\nComune di Stancovazzo (Stankovac) o (Stankovci).\nInsediamenti e localit\u00e0.\nIl Comune di Stancovazzo in croato \"Stankovci\", gi\u00e0 \"Stankovac\" (in passato italianizzato in \"Stancovaz\" \u00e8 suddiviso in frazioni (\"naselja\"):\nComune di Tuconio o Tucconio o Ticconio o Cotunno (Tkon).\nInsediamenti e localit\u00e0.\nIl Comune di Tuconio o Tucconio di Pasmano o Cotunno o Cotuno non \u00e8 suddiviso in frazioni.\nComune di Verch\u00e8 (Vrsi).\nInsediamenti e localit\u00e0.\nIl Comune di Verch\u00e8 \u00e8 suddiviso in frazioni (\"naselja\"):\nComune di Zemonico (Zemunik Donji).\nInsediamenti e localit\u00e0.\nIl Comune di Zemonico Inferiore \u00e8 suddiviso in frazioni (\"naselja\"):\nBibliografia.\nTesti.\nPer la compilazione della voce sono state consultate varie fonti. Di seguito si citano le principali:"}
{"id": "1832554", "revid": "81103", "url": "https://it.wikipedia.org/wiki?curid=1832554", "title": "Saverio Romani", "text": ""}
{"id": "1832562", "revid": "2224672", "url": "https://it.wikipedia.org/wiki?curid=1832562", "title": "Alleanza (Bibbia)", "text": "Il concetto di alleanza assume diversi significati presso gli ebrei ed i cristiani.\nIl \"Brit\" nell'ebraismo.\n\"Berit\" o \"berith\" \u00e8 il termine semitico che significa \"alleanza\", \"patto di alleanza\".\nGi\u00e0 anticamente presso gli Ebrei \"alleanza\" indicava il rapporto di convivenza di due parti, con i diritti e i doveri che ne derivavano. Nella Bibbia, il termine ricorre per ricordare l'alleanza tra YHWH e l'umanit\u00e0, per esempio quando, dopo il diluvio universale, YHWH fa il patto di non sterminare pi\u00f9 l'umanit\u00e0 con l'inondazione completa della Terra e a riprova di ci\u00f2 indica l'arcobaleno come simbolo di tale patto. Tra le molte stipulazioni di alleanza tra YHWH ed il popolo d'Israele, o i singoli Ebrei, la pi\u00f9 importante \u00e8 quella avvenuta sul monte Sinai (1225 a.C. circa - 2448, anno del calendario ebraico dalla Creazione). Qui YHWH, anche come conferma delle promesse gi\u00e0 stabilite con i Patriarchi ebrei, fece conoscere i propri ordini al popolo ebraico a cui impose l'obbligo di adorare Lui solo con esclusione di tutti gli altri dei, promettendogli la propria protezione, benedizioni e la concessione della Terra d'Israele a patto che seguisse i dettami morali e spirituali e le leggi della Torah: le Mitzvot.\nAnche lo Shabbat costituisce l'alleanza tra YHWH ed il popolo ebraico.\nNell'era messianica prevale il patto di pace tra YHWH e gli Ebrei, suggello di salvezza e redenzione.\nSegni dell'appartenenza a YHWH sono la circoncisione, il Brit milah, e, soprattutto, l'osservanza delle leggi divine del decalogo, del Codice dell'alleanza, delle leggi religiose. \nIl termine viene infatti usato correntemente a proposito del Brit milah, il \"patto del \"taglio\"\", simboleggiato dalla circoncisione.\nAlleanza nel cristianesimo.\nCon il termine \"Alleanza\" nel Cristianesimo si pu\u00f2 intendere la Antica Alleanza, un patto che, secondo la Scrittura, Dio stipul\u00f2 con Adamo e rinnov\u00f2 con No\u00e8, Abramo e Mos\u00e8, e la Nuova Alleanza, quella che Dio ha stipulato con tutti coloro che credono in Ges\u00f9, riconosciuto come Messia (o Cristo) e Figlio di Dio. La Nuova Alleanza non sostituisce la Prima (o Antica) Alleanza , ma la suppone e ne \u00e8 il compimento ed \u00e8 alla base della fede cristiana. La Nuova Alleanza prende vita sul Calvario con il sacrificio di Ges\u00f9 e la sua resurrezione. Chiunque crede nell'opera di Ges\u00f9 e osserva i suoi comandamenti ottiene il perdono dei peccati e la salvezza, e pu\u00f2 camminare in santit\u00e0 come un figlio di Dio.\nOrganizzazioni religiose.\n\"Alleanza\" \u00e8 il nome di diverse organizzazioni religiose tra cui: "}
{"id": "1832566", "revid": "123303900", "url": "https://it.wikipedia.org/wiki?curid=1832566", "title": "Copa Newton", "text": "La Copa Newton \u00e8 stato un torneo calcistico disputato tra il 1906 e il 1976 tra le nazionali di Argentina e Uruguay.\nStoria.\nA distanza di un anno dalla creazione, nel 1905, della Copa Lipton da parte del magnate del t\u00e8 sir Thomas Lipton, un nuovo trofeo fu messo in palio tra le nazionali di Argentina e Uruguay. L'idea fu di Nicanor Newton, dirigente dell'AFA, animato dal desiderio di creare un altro torneo a scopi benefici (come gi\u00e0 lo era la Copa Lipton), nello specifico per aiutare i bambini poveri dei due Paesi.\nAnche nel caso della Copa Newton sarebbero valse le stesse regole previste l'anno prima per la Copa Lipton. Il trofeo sarebbe stato conteso tra le nazionali di Argentina e Uruguay, in un match riservato ai calciatori nati nei due Paesi e disputato di anno in anno alternativamente tra le due capitali Buenos Aires e Montevideo. In caso di parit\u00e0 allo scadere dei 90 minuti regolamentari, la vittoria sarebbe andata alla squadra ospite.\nIl 21 ottobre 1906 and\u00f2 in scena a Buenos Aires la prima edizione della Copa Newton: la vittoria and\u00f2 gli argentini padroni di casa, che superarono l'Uruguay per 2-1. Solo nel 1912 l'Uruguay, dopo 5 vittorie consecutive argentine, riusc\u00ec a conquistare per la prima volta il trofeo.\nUnitamente alla Copa Lipton, la Copa Newton acquist\u00f2 subito un notevole prestigio nei due Paesi. Fino al 1920 si disput\u00f2 ininterrottamente, eccettuati il 1910 e il 1914. Negli anni venti il torneo inizi\u00f2, per\u00f2, ad entrare in crisi: l'affermazione del Campeonato Sudamericano de Football mise sempre pi\u00f9 in ombra la Copa Newton, che non fu disputata nel 1921, nel 1923, nel 1925 e nel 1926.Negli anni trenta la Copa Newton si tenne due sole volte: dopo l'edizione del 1930, disputata come \"anticamera\" dei mondiali di quell'anno, le due federazioni, le cui relazioni si erano notevolmente raffreddate dopo la finale della Coppa del Mondo, trovarono l'accordo per una nuova sfida solo nel 1937.Nei decenni successivi la Copa Newton si \u00e8 tenuta solo sporadicamente e dal 1942 al 1976 si \u00e8 disputata solo sette volte. L'ultima edizione si tenne il 9 giugno del 1976 al Centenario di Montevideo: l'Argentina fece suo il torneo, grazie alla vittoria per 3-0 sull'Uruguay. A differenza della Copa Lipton, rigiocata nel 1992, la Copa Newton non \u00e8 stata pi\u00f9 disputata.\nAlbo d'oro.\nDelle 27 edizioni disputate l'Argentina ne ha vinte 17 e l'Uruguay 10.\nNote.\n\"*\" Vittoriosa in quanto squadra ospite Valevole anche per la Coppa dell'Atlantico del 1976"}
{"id": "1832567", "revid": "729019", "url": "https://it.wikipedia.org/wiki?curid=1832567", "title": "Proctite", "text": "La proctite \u00e8 una malattia infiammatoria dell'intestino retto. Quando si localizza anche al sigma prende il nome di proctosigmoidite. L'infiammazione del solo ano \u00e8 invece chiamata anite.\nEziologia.\nLe sue cause possono essere molteplici. La proctite pu\u00f2 essere di eziologia ignota (p. es., proctite ulcerosa o malattia di Crohn) o pu\u00f2 derivare da malattie trasmesse sessualmente (p. es., gonorrea, sifilide, di solito secondaria; \"Chlamydia trachomatis\"; \"herpes simplex\"; \"citomegalovirus\" [CMV]) o da altre infezioni (p. es., \"Campylobacter\", \"Shigella\", Salmonella). Pu\u00f2 essere associata a un pregresso uso di antibiotici. Altre cause di proctite includono la radioterapia e la sindrome di \"diversione\" che si verifica in pazienti che hanno il retto intatto con una colostomia o un'ileostomia. I pazienti immunodepressi sono particolarmente a rischio per le infezioni da herpes simplex e da CMV. In alcuni pazienti, le proctiti aspecifiche evolvono verso la colite ulcerosa cronica o rappresentano una complicanza della malattia di Crohn.\nIn alcuni casi le proctiti ci complicano in proctocoliti e queste possono essere causate da allergie alimentari, sono chiamate proctocoliti indotte dalle proteine alimentari .\nClinica.\nIl paziente lamenta un sanguinamento rettale o la secrezione di muco. Le proctiti dovute a gonorrea, herpes simplex o CMV possono causare un dolore anorettale. La diagnosi richiede una proctoscopia o una sigmoidoscopia, che possono rivelare una mucosa rettale infiammata. La diagnosi viene posta mediante uno striscio e una coltura della parete rettale per batteri, funghi e virus patogeni; il test di Tzanck per la visualizzazione microscopica di cellule giganti multinucleate; i test sierologici per la sifilide; e la ricerca nelle feci del Clostridium difficile. A volte \u00e8 necessaria una biopsia della mucosa. La valutazione degli altri tratti dell'intestino con l'endoscopia o l'rx pu\u00f2 essere necessaria in alcuni pazienti."}
{"id": "1832569", "revid": "36426", "url": "https://it.wikipedia.org/wiki?curid=1832569", "title": "Chiesa di Santa Maria La Vetere (Licata)", "text": "La chiesa di Santa Maria La Vetere, o chiesa di Santa Maria di Ges\u00f9 (come la intitolarono i francescani) o,chiesa di Santa Maria del Monte, \u00e8 una chiesa che si trova a Licata, in Provincia di Agrigento.\nDescrizione.\nLa chiesa di Santa Maria la Vetere sorge sulle pendici orientali della montagna di Licata, ai margini dell'attuale abitato. La zona \u00e8 interessata da presenze archeologiche che si sviluppano in maniera quasi continua dalla preistoria all'et\u00e0 greco-romana, al Medioevo\nL'edificio religioso giace su un terrazzo a circa 40 metri s. l. m., con l'asse maggiore orientato in direzione est-ovest e il lato nord nell'impluvio di via Santa Maria.\nStoria.\nSecondo una tradizione, la chiesa apparterrebbe ad uno dei complessi monastici benedettini fondati attorno al 580 da Papa Gregorio in Sicilia, nell ambito della sua \"opera illuminata e benevola\" a favore dell'isola.\nIntenzione del Pontefice era pure di accrescere in Sicilia le fonti di approvvigionamento granario di Roma e di consolidarvi il caposaldo della nuova potenza politica e sociale della Chiesa.\nQuesta tradizione per\u00f2 non trova riscontro presso l'Archivio Vescovile di Agrigento, in quanto non si posseggono documenti dell'epoca gregoriana che possano attestare la matrice benedettina del monastero di Santa Maria.\nLuogo di culto altrimenti noto come \"Santa Maria di Ges\u00f9\" assegnato ai religiosi dell'Ordine dei frati minori osservanti."}
{"id": "1832576", "revid": "121397901", "url": "https://it.wikipedia.org/wiki?curid=1832576", "title": "Fosco Corti", "text": "Biografia.\nNato in una frazione del comune di Gaiole, nel cuore del Chianti, dopo gli studi letterari ad Arezzo si dedica allo studio della teologia, presto interrotto per conseguire il diploma di organo e composizione organistica e intraprendere la carriera concertistica.\nAllievo di Francesco Coradini, durante la met\u00e0 degli anni cinquanta del XX secolo si dedica allo studio della composizione e della direzione corale con altri importanti musicisti come Alessandro Esposito, Paolo Fragapane e Roberto Lupi.\nNel 1967 fonda ad Arezzo il \"Gruppo Polifonico Francesco Coradini\" con il quale intraprender\u00e0 una brillante carriera di direttore di coro vincendo tutti i pi\u00f9 importanti concorsi corali nazionali e internazionali e partecipando alle pi\u00f9 prestigiose rassegne musicali.\nLa sua notevole comunicativit\u00e0, unita ad una tecnica direttiva impeccabile, permetter\u00e0, a Fosco Corti di entrare giovanissimo nell'olimpo dei grandi direttori di coro di livello internazionale partecipando a congressi, convegni, quale membro di giuria e docente a corsi di alto perfezionamento. \nCollabora con Piero Farulli, Giovanni Guazzone e Romano Pezzati, con i quali realizzer\u00e0 importanti progetti musicali.\nNominato docente al Conservatorio Luigi Cherubini di Firenze, infaticabile costituir\u00e0 ad Arezzo la \"Fondazione Guido d'Arezzo\", ancor oggi punto di riferimento per la musica corale di tutta Europa con i corsi di Alta formazione in direzione Corale e gli Stage per direttori e coristi. Nel 1978 fonda il gruppo vocale \"I Solisti del Madrigale Italiano\" con il quale ottiene ampi riconoscimenti e consensi di pubblico e di critica; nello stesso periodo fonda a Pisa, presso la Scuola Normale, il \"Coro Vincenzo Galilei\".\nStoriche le incisioni alla Guida del Gruppo Polifonico F. Coradini, tra cui la \"Passione Secondo Giovanni\" di Francesco Corteccia (1527), con voce recitante di Arnoldo Fo\u00e0 (incisione che otterr\u00e0 il premio della critica discografica del 1976), e i Canti Gregoriani per la festa della Madonna, ambedue per la Archiv Produktion.\nNel 1986 viene chiamato a Roma per dirigere il Coro da Camera della RAI. Morir\u00e0 proprio a Roma durante una sessione di prove del Magnificat di Claudio Monteverdi.\nAlla figura di Fosco Corti la Feniarco ha recentemente dedicato una pubblicazione dal titolo \u201c\"Il respiro \u00e8 gi\u00e0 canto\"\u201d."}
{"id": "1832579", "revid": "228587", "url": "https://it.wikipedia.org/wiki?curid=1832579", "title": "Kismet (musical)", "text": "Kismet \u00e8 un musical di Broadway ispirato alle suggestive \"Le mille e una notte\", prodotto da Charles Lederer, scritto da Robert Wright e George Forrest, con musiche adattate dai lavori del celebre compositore russo Aleksandr Porfir'evi\u010d Borodin.\nLa produzione originale debutt\u00f2 al Broadway theatre il 3 dicembre 1953, includendo nel cast Alfred Drake (il poeta Hajj), Doretta Morrow (la figlia, Marsinah), Richard Kiley (Califfo di Baghdad), Joan Diener (Lalume, moglie del malvagio Wazir), Henry Calvin come Wazir e Steve Reeves in un ruolo muto arrivando a 583 recite. Vinse ai Tony Awards nel 1954 come miglior musical.\nDall'aprile 1955 ha la prima per il Teatro del West End di Londra con Drake e la Morrow arrivando a 648 recite.\nAl Lincoln Center di New York ha la prima nel 1965 con Drake e Calvin.\nNel 1985 ha la prima al New York City Opera con George Hearn (attore).\nNel 2007 ha la prima al London Coliseum con Michael Ball, Faith Prince ed Alfie Boe.\nTrama.\nNell'antica Baghdad, il poeta Hajj tenta di vendere i suoi versi poetici ma non riuscendovi manda la figlia Marsinah a rubare della frutta al Bazar. Giocando d'astuzia, il poeta riesce a raccogliere il denaro dei passanti spacciandosi per un mago che sa cambiare il fato avverso alle persone. Il vecchio brigante Jawal, credendolo realmente un mago, gli d\u00e0 100 monete d'oro per ritrovare il suo figlio scomparso da tempo.\nNel frattempo Marsinah fa la conoscenza del giovane Califfo in incognito, che fingendosi giardiniere inizia un intreccio amoroso con lei. Hajj vede dimezzato il suo gruzzolo per compensare un mercante che ha scoperto il furto della figlia; il poeta viene arrestato dal capo della polizia, il malvagio Wazir, perch\u00e9 trovato in possesso di monete rubate a suo tempo (dal brigante Jawal, che gliele aveva date). Hajj fa la conoscenza della sensuale moglie di Wazir, Lalume, che lo salva dalla mutilazione della mano.\nEntra in scena Jawal, che riconosce in Wazir il figlio perduto, e decanta i grandi poteri magici di Hajj; l'equivoco spinge Wazir, che nel frattempo \u00e8 venuto a sapere del nuovo amore del Califfo, a chiedere al poeta-mago di cambiare il destino, perch\u00e9 interessato ad un matrimonio reale combinato con le principesse di Ababu. In cambio Hajj diventer\u00e0 emiro. Dopo una serie di tresche per impedire il matrimonio del Califfo, Hajj uccider\u00e0 il malvagio Wazir affogandolo nella piscina, rifiutando il perdono reale, e chiedendo invece di essere esiliato in un'oasi, per \"consolare\" la bella vedova Lalume.\nProduzione e adattamenti cinematografici.\nLa commedia originale fu scritta da Edward Knoblauch e venne rappresentata per la prima volta il 19 aprile 1911 a Londra. \"Kismet\" venne adattata poi per lo schermo in varie versioni cinematografiche, prima di dar origine al musical."}
{"id": "1832591", "revid": "1782831", "url": "https://it.wikipedia.org/wiki?curid=1832591", "title": "Estremamente Pippo", "text": "Estremamente Pippo (\"An Extremely Goofy Movie\") \u00e8 un film d'animazione Disney \"direct-to-video\" del 2000 ed \u00e8 il seguito di \"In viaggio con Pippo\" (1995), con gli stessi personaggi tratti dalla serie televisiva \"Ecco Pippo!\". \nIl film \u00e8 stato distribuito in Italia solo in VHS ed esclusivamente in edicola nel maggio 2001 in allegato al settimanale \"Topolino\".\nTrama.\nQuattro anni dopo gli eventi del primo film, Max e i suoi compagni P.J. e Bobby stanno per andare al college, dove intendono diventare campioni in sport estremi e giochi universitari, gli X Games. Pippo prepara per il figlio una colazione abbondante per celebrare l'evento ma Max, desideroso di togliersi di mezzo l'atteggiamento soffocante di suo padre se ne va di fretta senza mangiare. Un tristissimo Pippo rimane da solo e comincia a soffrire della sindrome del nido vuoto. Giunti al college, Max e i suoi amici incontrano i Gamma, un gruppo di campioni popolari degli sport, guidati da Bradley Uppercrust. I tre si erano gi\u00e0 messi in testa di sconfiggere i Gamma e appena se ne presenta l'occasione i due gruppi ingaggiano una sfida: chi avesse perso i giochi universitari avrebbe portato l'asciugamano al vincitore per il resto del successivo anno accademico.\nNel frattempo, Pippo non riesce a concentrarsi sul suo lavoro alla fabbrica di giocattoli, venendo cos\u00ec licenziato. Avendo frequentato solo tre anni di universit\u00e0, decide di tornarci per finire l'ultimo anno di studio e ottenere cos\u00ec una laurea e un nuovo lavoro. Pippo raggiunge allora Max nella sua stessa universit\u00e0, lasciandolo basito e mettendolo in imbarazzo davanti a tutti. Oppresso dalla presenza del padre, Max cerca in ogni modo di allontanarlo da lui. Pippo conosce la bibliotecaria, Sylvia Marpole, di cui presto si innamora e, proprio mentre tenta di dirlo a Max, viene accidentalmente coinvolto nella sua esibizione con lo skateboard. A causa di una serie fortuita di avvenimenti, Pippo appare agli occhi del pubblico come un atleta di enorme talento. I Gamma gli offrono di unirsi a loro e Max lo convince ad accettare, sperando che in questo modo Pippo, distratto dagli allenamenti della squadra e dalla sua nuova fidanzata, non interferisca pi\u00f9 nella sua vita privata.\nDurante le qualificazioni per i giochi universitari, i Gamma truccano lo skateboard di Pippo e sabotano l\u2019esibizione di Max. Come risultato, la sua esibizione viene giudicata appena sufficiente per passare al turno successivo, mentre Pippo ottiene risultati impeccabili. Pippo diventa estremamente popolare e Max, superato dal suo stesso padre che reputa \"l'uomo pi\u00f9 negato per lo sport di tutto il sistema solare\", gli rivolge contro tutte le sue frustrazioni rinnegandolo egoisticamente, per poi gridargli di \"lasciarlo in pace e pensare alla sua vita\". Dopo queste dure parole, Pippo cade in depressione, non concentrandosi su un esame e perdendosi anche un appuntamento con la sua fidanzata. Mentre Max pensa di trasferirsi in un altro college, venendo per\u00f2 convinto dai suoi amici a rimanere, Pippo torna a casa per un barbecue con Pietro. Qui confessa al vicino di voler mollare tutto, ma Pietro gli dice di riprendersi e rimanere concentrato sui suoi obiettivi. Queste parole risultano per lui illuminanti; dopo essere riuscito a riappacificarsi con Sylvia, Pippo decide di tornare a studiare e laurearsi, riuscendo a superare i successivi cinque esami col massimo dei voti. Decide anche di lasciare la squadra dei Gamma, venendo letteralmente sbattuto fuori a calci e in quel momento scopre che essi intendono truccare le finali dei giochi universitari. Pippo si precipita allora da Max per avvertirlo, ma il ragazzo, ancora arrabbiato con lui, si rifiuta di ascoltarlo.\nDurante la competizione Max si accorge dell'assenza di Pippo nella squadra avversaria e che i Gamma realmente imbrogliano per conseguire la vittoria. A causa dell'ennesimo trucco degli avversari, P.J. viene messo fuori gioco proprio prima della gara finale. Il ragazzo capisce che suo padre aveva ragione e, rendendosi conto di essere stato egoista e troppo duro nei suoi confronti, gli lascia un messaggio di aiuto, chiedendogli di far parte della squadra in sostituzione di P.J.. Pippo accetta. Durante la gara Bobby viene messo fuori gioco e Pippo si scontra con Bradley, causando l'eliminazione di entrambi. Bradley per\u00f2, con un trucco, attiva dei razzi sullo skateboard di Tank, un membro dei Gamma, facendolo finire addosso a Max e scagliando entrambi in un tendone che crolla e prende fuoco. Bradley, interessato solo alla vittoria, abbandona il compagno mentre Pippo, rendendosi conto che Max \u00e8 in pericolo, interviene e riesce a mettere in salvo sia il figlio sia Tank. Grazie al suo aiuto Max vince la competizione e Tank, per vendetta, scaraventa Bradley in aria, diventando il nuovo capo dei Gamma.\nPi\u00f9 tardi, Pippo riesce a ottenere la laurea e Max si rappacifica con lui. Per lasciargli un ricordo di quando sar\u00e0 al college con gli amici, gli lascia il trofeo vinto con un messaggio allegato, in cui gli comunica che pur non essendo pi\u00f9 il suo bambino, sar\u00e0 sempre suo figlio. Dopo un abbraccio padre-figlio, Pippo parte assieme a Sylvia per un viaggio con lei."}
{"id": "1832596", "revid": "34760", "url": "https://it.wikipedia.org/wiki?curid=1832596", "title": "Sant'Andrea dei lagni", "text": ""}
{"id": "1832600", "revid": "729019", "url": "https://it.wikipedia.org/wiki?curid=1832600", "title": "Stazione di Figline Valdarno", "text": "La stazione di Figline Valdarno \u00e8 una stazione ferroviaria a servizio del comune di Figline Valdarno sulla linea ferroviaria Firenze-Roma (linea lenta) nel tratto fra Firenze e Arezzo.\n\u00c8 sita nei pressi dell'interconnessione con la linea direttissima Firenze-Roma.\nStrutture e impianti.\nLa stazione \u00e8 impresenziata in quanto \u00e8 gestita in telecomando dal Dirigente Centrale Operativo di Firenze Campo di Marte.\nLa gestione degli impianti \u00e8 affidata a Rete Ferroviaria Italiana (RFI) controllata del gruppo Ferrovie dello Stato Italiane.\nPiazzale binari.\nIl piazzale si compone di quattro binari pi\u00f9 due tronchi al lato sud della stazione. Tutti sono provvisti di banchina ma solo i binari 2 e 3 hanno una pensilina in ferro battuto (risalente al raddoppio della linea avvenuto nel 1935) mentre il binario 4 dispone di una piccola pensilina riparapioggia in acciaio e plexiglas (installata nel 2009); tutte le banchine sono collegate fra loro da un sottopassaggio di propriet\u00e0 del comune.\nL'area dell'ex scalo merci ospita una stazione radio base del servizio Global System for Mobile Communications-Railway di Rete Ferroviaria Italiana.\nFabbricati.\nIl fabbricato viaggiatori \u00e8 una struttura di fine '800 in muratura; il fabbricato si compone su due piani: il primo piano \u00e8 una abitazione privata mentre il piano terra offre i servizi per i viaggiatori e l'ex ufficio del capostazione.\nAccanto al fabbricato viaggiatori \u00e8 presente un fabbricato ad un solo piano che ospita l'ufficio movimento, dove \u00e8 presente l'apparato centrale elettrico a itinerari della stazione.\nAll'estremit\u00e0 sud della banchina del binario 1 si trova un altro fabbricato dove ha sede dell'officina riparazioni.\nSul lato nord del binario 1 ci sono altri piccoli fabbricati: il primo ospita i servizi igienici, pi\u00f9 a nord, in un altro fabbricato, trovano posto gli alloggi per gli operai dell'officina riparazioni e infine il magazzino merci.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Toscana secondo un orario cadenzato con la frequenza di quattro treni l'ora per direzione.\nLa stazione \u00e8 la pi\u00f9 frequentata del Valdarno e il traffico giornaliero passeggeri era al 2007 di 2666 unit\u00e0 circa \u00e8 pi\u00f9 di 3000 aumentando di circa il 20% in solo quattro anni.\nUn treno ogni ora si dirige a Firenze senza fermate intermedie, gli altri passano sulla linea storica via Pontassieve.\nL'impianto rappresenta, dopo Firenze, la seconda stazione della provincia (per flussi turistici).\nServizi.\nLa stazione, che RFI classificava nella categoria \"silver\" nel 2008, dispone di:\nInterscambi.\nLa stazione permette i seguenti interscambi:"}
{"id": "1832610", "revid": "63756", "url": "https://it.wikipedia.org/wiki?curid=1832610", "title": "Silvia Sommerlath", "text": ""}
{"id": "1832616", "revid": "767487", "url": "https://it.wikipedia.org/wiki?curid=1832616", "title": "Campoli del Monte Taburno", "text": "Campoli del Monte Taburno \u00e8 un comune italiano di 1546 abitanti della provincia di Benevento in Campania.\nGeografia fisica.\nSi sviluppa sulla costa sud-orientale del Taburno, posto in mezzo a ampie distese di vigneti ed oliveti. Dista da Benevento, capoluogo della provincia, 18\u00a0km. Il comune fa parte della comunit\u00e0 montana del Taburno, nonch\u00e9 della regione Agraria n. 5. Colline di Benevento.\nHa una superficie agricola utilizzata di ettari (ha) 615,35 (Camera di Commercio di Benevento, dati e cifre, maggio 2007).\nStoria.\nNei diplomi del medioevo \u00e8 detto \"Campora\". Sotto gli Aragonesi era posseduto dai Della Leonessa, quindi pass\u00f2 ai Carafa, poi ai D'Avalos ed infine ai D'Aquino.\nDa piccolo borgo, pass\u00f2 ad essere nel XIV secolo casale nello Stato di Vitulano, in provincia di Principato Ultra.\nL'insediamento nasce essenzialmente dopo il terremoto del 1456 quando gli abitanti della contrada \"Sala\" di Cacciano, allora casale di Tocco, si aggregarono a un borgo nella localit\u00e0 allora detta \"Campora\", o \"Camporum\", rimanendo tuttavia legati a Cacciano fino al 1700 (quando fu edificata la Chiesa di San Nicola) per via della registrazione degli abitanti ed ove si recavano per i sacri riti, e ancora fino agli anni settanta del XX secolo, dove i bambini si recavano per frequentare la scuola media.\nSimboli.\nLo stemma, concesso con D.P.R. del 3/7/1958 venne scelto, con deliberazione consiliare n. 7 del 2/3/1958, con tale motivazione: \u00abRifacendosi a tradizioni avite e alla maestosit\u00e0 del Taburno che il Comune di Campoli incastona nel verde splendido della sua corolla\u00bb. Il gonfalone, concesso con lo stesso decreto, \u00e8:\nSociet\u00e0.\nEtnie e minoranze straniere.\nAl 31 dicembre 2016 risultano 77 cittadini stranieri residenti nel comune, pari al 4,87 % della popolazione. I gruppi pi\u00f9 rilevanti sono:\nCultura.\nDetto locale.\nSpiegazione: il centro antico di Campoli sorge intorno a uno sperone di roccia (\"Riella\"), tanto piccolo, forzando, da dire di avere un solo orto e una sola vigna, ma la sua unica chiesa non ha un vero campanile n\u00e9 campane, ma i suoni vengono emessi da megafoni, tanto che a volte stridendo emettevano anche strani rumori.\nCalici di stelle.\nManifestazione dell'associazione Citt\u00e0 del Vino che si svolge ogni anno, nella notte di San Lorenzo (8-9-10 agosto).\nEconomia.\nIl paese \u00e8 essenzialmente agricolo: le maggiori coltivazioni sono quelle di vite ed olivo, oltre che di alberi da frutto (ciliegie, mele).\nIl territorio comunale rientra nei confini entro cui vengono prodotte le variet\u00e0 di: Sannio e Taburno DOC, Aglianico del Taburno DOCG nelle sue varianti, Falanghina del Sannio e Taburno Falanghina DOC. Il paese fa parte dell'Associazione nazionale del vino, insieme ad altri 40 Comuni della Campania.\nInfrastrutture e trasporti.\nIl centro abitato di Campoli \u00e8 collegato dalla SP 145 \"Campoli - SP Vitulanese I Tronco\" alla strada provinciale 109 \"Vitulanese I Tronco\", che costeggia il monte Taburno e prosegue a Sud, oltrepassando Tocco Caudio, fino a Montesarchio, citt\u00e0 attraversata dalla SS 7 \"Via Appia\". Verso Nord la SP 109 costeggia il monte Camposauro e, oltrepassati Cautano e Vitulano, termina nel comune di Foglianise, da cui si pu\u00f2 raggiungere Benevento attraverso la SP 152 \"SSV Fondovalle Vitulanese\", e Torrecuso, raccordato alla viabilit\u00e0 nazionale dalla SS 372 \"Telesina\", attraverso la SP 108 \"Valle Vitulanese - Solopaca\".\nIn accordo con la provincia, ditte locali di autotrasporti operano un servizio di collegamento con i paesi vicini e una linea di andata e ritorno in orario scolastico per Benevento.\nSport.\nCalcio: il Real Campoli.\nIl Real Campoli \u00e8 attualmente l'unica realt\u00e0 calcistica presente nel paese. La societ\u00e0 nasce nel 2008, disputando la sua prima stagione ufficiale nel 2008\u20132009. Il campionato a cui la formazione campolese prende parte \u00e8 la Terza Categoria della provincia di Benevento, chiudendo con una posizione di met\u00e0 classifica. Nella stagione successiva, sotto la guida di Nicola Iadanza come allenatore, riesce a piazzarsi in quarta posizione, gettando basi solide per la vittoria finale del campionato nella stagione successiva. Si ha il salto di categoria, come prefissato dai programmi della societ\u00e0, al termine di un'entusiasmante lotta a quattro con il Guardia Sanframondi, il Castelpoto e l'Aspol Apollosa.\nL'approdo in Seconda Categoria \u00e8 contrassegnato da due stagioni di assestamento, dove il Real Campoli chiude il campionato a met\u00e0 classifica. Un nuovo trionfo arriva nella stagione 2013\u20132014. In panchina siede ancora Nicola Iadanza e la squadra arriva a pari punti, sessantatr\u00e9, con il Real Pagani; nonostante sia avanti per aver ottenuto quattro punti su sei negli scontri diretti, le due compagini disputano uno spareggio al campo Meomartini di Benevento per l'assegnazione del primo posto, ottenuto dai campolesi.\nAmministrazione.\nAltre informazioni amministrative.\nIl comune fa parte della Comunit\u00e0 montana del Taburno."}
{"id": "1832625", "revid": "124428622", "url": "https://it.wikipedia.org/wiki?curid=1832625", "title": "Nino Rizzo Nervo", "text": "Biografia.\nLaureato in scienze politiche, era gi\u00e0 stato assunto come praticante giornalista dalla \"Gazzetta del Sud\" di Messina nel 1971 a soli 18 anni, il pi\u00f9 giovane d'Italia. Diventato nel 1974 giornalista professionista, \u00e8 entrato nel 1979 in Rai come redattore, dove segue come inviato anche delle testate nazionali della Rai i pi\u00f9 importanti fatti di mafia, le inchieste dei giudici Falcone e Borsellino e il maxi processo svoltosi a Palermo alla fine degli anni ottanta.\nNel 1986 viene nominato responsabile della sede regionale siciliana. Nel 1993 il consiglio di amministrazione cosiddetto \"dei professori\" lo nomina vice direttore della Testata Giornalistica Regionale per il Sud. Sollevato dall'incarico nel 1994 dal consiglio di amministrazione della Rai, presieduto da Letizia Moratti, nel 1995 viene reintegrato come vice-direttore del televideo a seguito di una vertenza processuale.\nNel 1996 viene nominato direttore della TGR, succedendo a Piero Vigorelli; nel 1999 diviene direttore del TG3 realizzando la fusione tra il TG3 e la Testata Giornalistica Regionale. Si dimette nel settembre del 2000 a seguito delle polemiche provocate dalla trasmissione di immagini concernenti un'inchiesta giudiziaria sulla pedofilia nell'edizione serale del telegiornale di Rai 3. Respinte le dimissioni dal CdA della Rai all'unanimit\u00e0, lascer\u00e0 la Rai nel 2001. Passa a LA7 e diventa prima condirettore e poi direttore del TG LA7 che abbandoner\u00e0 nel novembre dello stesso anno.\nVicino alle posizioni politiche della Margherita, dopo esperienze culturali nell'area dei \"cattolici democratici\", assume la direzione del quotidiano del movimento, \"Europa\", per poi entrare nel 2005 nel Consiglio di amministrazione della Rai come consigliere per l'opposizione, ruolo in cui viene confermato dalla Commissione di vigilanza Rai il 18 febbraio 2009. Con la nomina di Alberto Maccari alla direzione del Tg1 e di Alessandro Casarin alla direzione della TGR voluta dal direttore generale Lorenza Lei il 31 gennaio 2012 Rizzo Nervo si dimette dal consiglio di amministrazione della RAI. La nomina dei due direttori ha visto una spaccatura in Cda con i rappresentanti di PdL e Lega Nord favorevoli alla nomina e i rappresentanti di PD e UdC insieme al Presidente RAI Paolo Garimberti contrari.\nNella stessa occasione ha denunciato, ritenendole inesatte, le previsioni di bilancio aziendale per il 2012 presentate da Lorenza Lei, sostenendo che il bilancio si sarebbe chiuso non in pareggio ma con un disavanzo tra i 180 e i 190 milioni cos\u00ec come poi \u00e8 stato accertato dal nuovo vertice (Gubitosi direttore generale, Tarantola presidente). Nell'ottobre 2013 \u00e8 stato nominato presidente del \"Centro italiano di Studi superiori per la formazione e l'aggiornamento in giornalismo radiotelevisivo\" da cui dipende anche la Scuola di giornalismo di Perugia. Del Consorzio fanno parte la Rai, la Regione Umbria, l'Universit\u00e0, il Comune e la Provincia di Perugia, l'Ordine nazionale dei giornalisti, la Fondazione della Cassa di Risparmio di Perugia e la Fondazione Bonucci.\nDal dicembre del 2013 \u00e8 anche consigliere di amministrazione della Fondazione Perugia 2019 costituita dalla Regione Umbria e dai comuni di Perugia e Assisi per la candidatura della citt\u00e0 di Perugia a \"Capitale della cultura europea 2019\". Il 1\u00ba febbraio 2017 \u00e8 stato nominato Vicesegretario generale della Presidenza del Consiglio."}
{"id": "1832626", "revid": "73843", "url": "https://it.wikipedia.org/wiki?curid=1832626", "title": "Hilarion Alfeyev", "text": ""}
{"id": "1832632", "revid": "16758", "url": "https://it.wikipedia.org/wiki?curid=1832632", "title": "Pasi H\u00e4kkinen", "text": "Carriera.\nHa giocato per quasi tutta la sua carriera in patria, tra la prima serie (SM-Liiga, nelle squadre del Saipa, dalle cui giovanili proviene, Jokerit Helsinki, Lukko Rauma e Ilves Tampere), la seconda (Mestis, nell'Hokki Kajaani, HC Salamat, FPS Forssa e LeKi Lemp\u00e4\u00e4l\u00e4) e nella terza (allora 1. divisioona, oggi Suomi-sarja, con il KooKoo Kouvola).\nFanno eccezione una stagione (2001-02) in Gran Bretagna coi Nottingham Panthers e una (2005-06) in Danimarca con l'Herning IK. Nel giugno 2008 ha firmato un contratto con l'Hockey Club Bolzano, voluto dall'allenatore dei biancorossi, il finlandese Jari Helle. Dopo due anni si \u00e8 trasferito in Germania, nella seconda Bundesliga, con i Dresdner Eisl\u00f6wen, per passare dopo un anno ai bielorussi dell'HK Gomel, nel campionato nazionale.\nAnche qui rimase una sola stagione, tornando poi nella seconda serie tedesca con i Starbulls Rosenheim, con cui rimase fino al 2014.\nNella stagione 2014-2015 ha vestito le maglie di EV Landshut (DEL 2), S\u00f8nderjyskE (campionato danese) e ESV Kaufbeuren (nuovamente DEL 2). Al termine della stagione si \u00e8 ritirato per tornare in Finlandia e divenire allenatore dei portieri dell'Hokki."}
{"id": "1832634", "revid": "767487", "url": "https://it.wikipedia.org/wiki?curid=1832634", "title": "Mammina cara", "text": "\"Mammina cara (Mommie Dearest)\" \u00e8 un film del 1981 diretto da Frank Perry.\n\u00c8 un film biografico ispirato alla vita dell'attrice Joan Crawford e basato sull'omonimo romanzo-sfogo scritto dalla figlia Christina, di produzione statunitense, e interpretato da Faye Dunaway.\nTrama.\n\u00c8 la vita dell'attrice Joan Crawford, vista con gli occhi della figlia adottiva Christina, che ha pubblicato un libro sulla madre. Joan Crawford, nel suo testamento, non ha lasciato nulla ai figli adottivi (nel film sono solo due invece di quattro), ma l'ultima parola l'ha avuta Christina, scrivendo la biografia della mamma, in cui l'accusa di essere isterica, alcolizzata, ossessionata dall'idea dell'ordine e dell'igiene; spesso si sfogava sui figli, ora esigendo troppo da Christina, ora sfogando la sua collera in modo violento, ora infliggendole immotivate crudelt\u00e0.\nI figli dunque hanno dovuto sottostare all'indole amorale della donna e agli sfoghi delle sue frustrazioni. Per due volte Christina finisce in un collegio e la seconda volta l'istituto \u00e8 molto simile a una casa di correzione. La Crawford, rimasta vedova di uno dei maggiori azionisti della Pepsi-Cola, diviene una donna d'affari, mentre Christina continuer\u00e0 mediocremente la carriera di attrice.\nProduzione.\nRiprese\nLe riprese si sono svolte in USA, dal 26 gennaio 1981 al 1 maggio dello stesso anno.\nDistribuzione.\nIl film \u00e8 uscito nelle sale statunitensi il 18 settembre 1981.\nAccoglienza.\nIncasso.\nIl film in totale ha incassato 39 milioni di dollari, a fronte di un budget di 5 milioni.\nCritica.\nNonostante le tiepide recensioni che il film ha avuto nel mondo della critica cinematografica, la pellicola \u00e8 diventata col tempo un vero e proprio \"cult\" in America. Sull'aggregatore di recensioni Rotten Tomatoes il film ha ottenuto un punteggio medio del 49% sul 100%, basato su 43 recensioni di critici cinematografici.\nIl film ha vinto il Razzie Awards al peggior film nel 1981 e il Razzie Awards come peggior film del decennio nel 1989.\nIl personaggio di Joan Crawford, interpretato da Faye Dunaway, appare al #41 posto nella classifica dei personaggi pi\u00f9 cattivi della storia del cinema."}
{"id": "1832640", "revid": "767487", "url": "https://it.wikipedia.org/wiki?curid=1832640", "title": "Brawley", "text": "Brawley \u00e8 una citt\u00e0 degli Stati Uniti d'America, situata nella California meridionale. \u00c8 una delle cittadine pi\u00f9 popolate della Imperial County.\nL'economia della citt\u00e0 \u00e8 basata principalmente sull'agricoltura e sull'industria alimentare e dell'allevamento. Annualmente nella paese si tiene il Cattle Call Rodeo. La temperatura diurna spesso supera i 46 \u00b0C."}
{"id": "1832644", "revid": "767487", "url": "https://it.wikipedia.org/wiki?curid=1832644", "title": "Boom (film 1999)", "text": "Boom \u00e8 un film italiano del 1999 diretto da Andrea Zaccariello.\nTrama.\nIl titolo del film deriva dal Boom economico degli anni '60 che coi suoi miti (il calcio di Pel\u00e9, la musica di Claudio Villa e i film su Maciste) ha condizionato i protagonisti che, diventati adulti, cercano di realizzare i propri impossibili sogni di fama; rischiando, per questo, di perdere l'affetto dei propri familiari. Alla fine i protagonisti abbandonano le illusioni e si concentrano sui propri cari e su lavori \"normali\". Vi sono elementi comuni che legano i tre episodi come: i due \"vecchietti\", che commentano i protagonisti alla fine di ogni vicenda, e l'ambientazione romana.\nEpisodio 1: \"Il figlio di Pel\u00e9\".\nDante Lombardozzi \u00e8 un maniaco del calcio e vuole che suo figlio diventi un giorno un grande giocatore. Dante, per\u00f2, non si accorge che il figlio \u00e8 molto pi\u00f9 portato per lo studio. Durante le vacanze Dante organizza, provocato da un turista tedesco, una partita di calcio Italia - Germania con i rispettivi figli, ma sar\u00e0 proprio suo figlio a sbagliare il rigore decisivo. Decide di farsi perdonare dal bambino che ha esposto a umiliazione e si fa preparare dal figlio per superare l'esame di III media. Ora al bar con gli amici Dante vanta le \"vittorie\" scolastiche del figlio, fingendo di non interessarsi pi\u00f9 alle vicende calcistiche.\nEpisodio 2: \"Il figlio di Villa\".\nSandrino lavora in un ristorante di propriet\u00e0 del futuro suocero, padre di Rosetta. Ha una voce alla Claudio Villa che sciorina in un video registrato durante \"La corrida\". Sandrino mostra a tutti quel video finch\u00e9 alcune clienti del ristorante sembrano interessate al suo talento e lo presentano al losco impresario titolare di una fantomatica etichetta discografica, la \"Boom\". In realt\u00e0 \u00e8 lui che deve versare dei soldi per ripianare il debito della Boom ed \u00e8 pure costretto ad adeguarsi al genere heavy metal cantando insieme ad una cantante rock. Ma, forse immedesimandosi troppo nel ruolo impostogli, viene cacciato proprio alla prima esibizione a seguito di una lite per futili motivi senza neanche salire sul palco. Quando finalmente si sposa con Rosetta, nell'albergo del viaggio di nozze accetta di cantare e, finalmente, si esibisce con successo. Un successo per\u00f2 molto pi\u00f9 circoscritto di quello che avrebbe ottenuto se non si fosse lasciato raggirare alla prima occasione, tradendo la sua vocazione per la musica popolare romana. L'episodio si chiude con l'immagine di un altro epigono di Villa, con grande successo di pubblico; mentre il titolare della \"Boom\" aveva sconsigliato a Sandrino quella musica perch\u00e9 antiquata, ponendolo di fronte al falso dilemma fra il successo e la sua passione personale.\nEpisodio 3: \"Il figlio di Maciste\".\nAurelio \u00e8 cresciuto con il mito del padre Gordon Steel, famoso attore di film \"Peplum\". La madre fu infatti sedotta e abbandonata dall'attore 36 anni prima, quando lei faceva la comparsa in un kolossal. Ora Aurelio si guadagna da vivere facendosi fotografare dai turisti vestito da antico romano, insieme a suo cognato e con la disapprovazione della moglie Gloria che vorrebbe invece vederlo sistemato e soprattutto non pi\u00f9 vittima di mitologie fuorvianti e superficiali. Aurelio le promette di cambiare, ma \u00e8 ingaggiato da un ricco arabo per una rappresentazione storica sull'antica Roma a cui decide di far partecipare anche un vero leone. Lo spettacolo \u00e8 un disastro: la belva fugge seminando il panico e il cognato di Aurelio viene portato all'ospedale. Gloria, stufa di assecondare le ossessioni del marito, lo lascia. A quel punto Aurelio, nel tentativo di scoprire la verit\u00e0 sul suo passato, parte per Hollywood dove scopre che il padre \u00e8 effettivamente un attore americano dei tempi belli, Gordon Steele, ma oggi lavora in un ristorante ormai rassegnato a fare una vita normale dopo la fine del filone \"Peplum\". Rivelatosi e portato Gordon a Roma decide di aprire un ristorante tibetano con tutta la famiglia riunita: \"Maciste alla corte del Gran Khan\". Aurelio, per\u00f2, si emoziona vedendo Gordon sorreggere una colonna di cartongesso, fatta cadere da due discoli, come un tempo faceva nei suoi film."}
{"id": "1832648", "revid": "1543377", "url": "https://it.wikipedia.org/wiki?curid=1832648", "title": "Guerre dei tre regni", "text": "Le guerre dei tre regni sono una serie di conflitti verificatisi in Scozia, Irlanda e Inghilterra tra il 1639 e il 1651, quale seguito del periodo del Governo Personale di Carlo I, il pi\u00f9 famoso dei quali \u00e8 la guerra civile inglese.\nLa denominazione di questi conflitti rappresenta una tendenza recente tra gli storici per unificare gli eventi aventi come causa di fondo la guerra civile inglese. Alcuni, come Gaunt o Plant, le hanno invece definite \"guerre civili britanniche\", ma ci\u00f2 porta confusione, in quanto il regno non divenne una singola entit\u00e0 politica sino all'Atto di Unione (1800).\nLe guerre ebbero un parallelismo sul continente europeo \u2014 come la Fronda in Francia e la ribellione nei Paesi Bassi, Catalogna e Portogallo contro il dominio spagnolo. Alcuni storici descrivono questo come un periodo di \"crisi generale\" in Europa, caratterizzato dalla ribellione delle societ\u00e0 conservatrici contro il potere assoluto delle monarchie.\nSinossi.\nLe guerre comprendono le guerre dei Vescovi del 1639 e del 1640, quella civile scozzese del 1644\u20131645, la ribellione irlandese del 1641, la confederazione irlandese (1642\u20131649) e la conquista cromwelliana dell'Irlanda nel 1649; la prima, seconda e terza guerra civile inglese del 1642\u20131646, 1648\u20131649 e 1650\u20131651.\nLe guerre furono causate dalle tensioni tra il monarca ed i sudditi in materia di diritti civili e religiosi. Le dispute religiose vertevano sul fatto che la religione dovesse essere imposta dal monarca oppure potesse essere una scelta personale. Le questioni civili invece vertevano sui diritti del parlamento e sulla possibilit\u00e0 del re di imporre tasse e imposte senza il consenso del medesimo. In pi\u00f9 vi erano anche elementi nazionalistici, come le ribellioni in Irlanda e Scozia contro la supremazia inglese nei tre regni. La vittoria del parlamento inglese - sotto Oliver Cromwell \u2014 sul re, sugli irlandesi e sugli scozzesi contribu\u00ec a determinare il futuro della Gran Bretagna come una monarchia costituzionale con un potere centrale a Londra.\nAntefatti.\nL'unione \"personale\" dei tre regni sotto un unico monarca avvenne come uno sviluppo relativamente recente nel XVII secolo. Fin dal 1541, i monarchi inglesi avevano definito il loro territorio irlandese come \"regno\" (governato cio\u00e8 con la partecipazione di un parlamento separato), mentre il Galles divenne pi\u00f9 integrato nel Regno d'Inghilterra sotto Enrico VIII.\nLa Scozia, il terzo regno autonomo, pass\u00f2 sotto la sovranit\u00e0 di Inghilterra ed Irlanda quando re Giacomo VI di Scozia divenne anche Giacomo I d'Inghilterra nel 1603. Governare questi tre diversi regni si dimostr\u00f2 difficile per Giacomo e per il suo successore Carlo I, specialmente quando quest'ultimo tent\u00f2 di imporre l'uniformit\u00e0 della fede religiosa.\nIn effetti, riguardo ai problemi religiosi, le situazioni di ciascuna delle tre giurisdizioni erano diverse. Con la Riforma anglicana, il re Enrico VIII fece di s\u00e9 stesso il capo protestante della Chiesa d'Inghilterra e mise al bando il cattolicesimo romano in Inghilterra ed in Galles.\nNel corso del XVI secolo il protestantesimo divenne intimamente associato all'identit\u00e0 nazionale in Inghilterra: il popolo inglese in generale vedeva il cattolicesimo come un nemico della nazione, specialmente come espressione della Francia e della Spagna.\nIn ogni caso il cattolicesimo rimase la religione della maggior parte del popolo irlandese e per molti di loro fu il simbolo della resistenza alla riconquista Tudor dell'Irlanda nel XVI secolo. Nel Regno di Scozia la Riforma protestante fu un movimento popolare guidato da John Knox. Il parlamento scozzese legifer\u00f2 in favore di una chiesa nazionale presbiteriana, la Chiesa di Scozia, o \"Kirk\", e la cattolica Maria Stuarda, regina di Scozia, fu obbligata ad abdicare in favore del figlio Giacomo VI di Scozia.\nEgli crebbe sotto una reggenza contesa tra fazioni cattoliche e protestanti, quindi sal\u00ec al potere aspirando ad essere un \"re universale\", favorendo il sistema episcopale inglese nel quale i vescovi venivano nominati dal re. Nel 1584 egli nomin\u00f2 alcuni vescovi incontrando una opposizione energica e dovette concedere all'Assemblea generale della Chiesa scozzese di continuare a dirigere gli affari di religione come prima. I calvinisti reagirono contro la liturgia formale del \"Book of Common Order\" aumentando la tendenza verso l'improvvisazione delle preghiere, bench\u00e9 ci\u00f2 trovasse l'opposizione della Chiesa episcopale scozzese.\nIl confronto religioso in Scozia.\nGiacomo rimase protestante, avendo cura di mantenere le speranze di successione al trono inglese. Egli divenne Giacomo I d'Inghilterra nel 1603 e si trasfer\u00ec a Londra. Le sue capacit\u00e0 diplomatiche e politiche si concentrarono quindi nel trattare con la corte inglese e con il parlamento inglese ed allo stesso tempo a guidare la Scozia scrivendo al Consiglio Segreto di Scozia ed a controllare il Parlamento di Scozia.\nEgli mise il blocco alle riunioni dell'Assemblea generale Scozzese e fece passare i \"Cinque Articoli\" delle pratiche episcopali che furono largamente boicottate. Nel 1625 gli successe il figlio Carlo I che fu incoronato nella Cattedrale di St Giles ad Edimburgo nel 1633 con rito totalmente anglicano. L'opposizione ai suoi tentativi di imporre le pratiche religiose anglicane raggiunse il punto di accensione quando fu introdotto il Libro della preghiera comune. Il confronto di Carlo I con gli scozzesi giunse al culmine nel 1639, allorch\u00e9 Carlo tent\u00f2, e fall\u00ec, l'imposizione coatta con mezzi militari. In un certo senso questa rivolta rappresenta anche il risentimento degli scozzesi per essere stati messi da parte nella monarchia degli Stuart dall'ascesa al trono d'Inghilterra da parte di Giacomo I.\nInghilterra.\nCarlo condivideva la convinzione del padre nel diritto divino dei re, e tale convinzione condusse ad una seria frattura fra la Corona ed il Parlamento inglese. Mentre la Chiesa d'Inghilterra rimaneva dominante, una potente minoranza puritana, rappresentata da circa un terzo dei membri del Parlamento, aveva parecchio in comune con i presbiteriani scozzesi.\nIl Parlamento inglese ebbe inoltre numerosi contrasti con il re a proposito di tasse, di spese militari e del ruolo del Parlamento stesso nella guida della nazione. Mentre Giacomo I aveva le stesse opinioni di suo figlio riguardo alle prerogative reali, aveva tuttavia anche abbastanza carisma per convincere il Parlamento ad accettare la sua politica. Carlo non aveva le stesse capacit\u00e0 nella gestione delle persone e cos\u00ec, di fronte alla crisi 1639\u00a0\u2013 42 manc\u00f2 nel prevenire la guerra civile nel paese. Quando Carlo chiese al Parlamento di finanziare una guerra contro gli scozzesi, esso rifiut\u00f2, si dichiar\u00f2 in sessione permanente e present\u00f2 tutta una serie di lagnanze di carattere civile e religioso cui Carlo avrebbe dovuto porre rimedio prima che il parlamento approvasse qualsiasi nuova legge.\nIrlanda.\nNel frattempo, nel Regno d'Irlanda (proclamato tale nel 1541 ma pienamente acquisito alla corona nel 1603), la tensione aveva incominciato a salire. Il locale Lord Deputato di Carlo I, Thomas Wentworth si inimic\u00f2 la popolazione cattolica locale con ripetute iniziative di confisca delle loro terre, che venivano assegnate a coloni inglesi. Egli si era anche attirato l'ira dei cattolici imponendo loro nuove tasse ma negando loro al contempo i pieni diritti soggettivi (Leggi penali irlandesi)\nQuesta situazione divenne esplosiva nel 1639, quando egli offr\u00ec ai cattolici irlandesi le riforme che desideravano in cambio del pagamento di maggiori imposte destinate a finanziare un esercito irlandese da utilizzare per soffocare la rivolta degli scozzesi. Bench\u00e9 i piani prevedessero un esercito cattolico con ufficiali protestanti, l'idea di creare un esercito cattolico irlandese, che molti videro come una misura tirannica, scandalizz\u00f2 sia il parlamento scozzese che quello inglese, i quali in risposta, minacciarono di invadere l'Irlanda.\nLa guerra.\nGli storici moderni hanno posto l'accento sulla \u00abnon inevitabilit\u00e0\u00bb delle guerre civili, facendo notare che tutte le parti ricorsero alla violenza in una situazione di reciproca sfiducia e di paranoia. Il fallimento iniziale di Carlo nel far cessare rapidamente le guerre dei Vescovi fece anche percepire ad altri gruppi di scontenti, che per ottenere ci\u00f2 che desideravano conveniva il ricorso alla forza.\nAlienati dalla dominazione anglo-protestante e spaventati dalla retorica dei Parlamenti inglese e scozzese, un piccolo gruppo di cospiratori irlandesi lanci\u00f2 la rivolta irlandese del 1641, apertamente a sostegno dei \"diritti del re\". Si diffuse un crescente numero di assalti a comunit\u00e0 protestanti in Irlanda, che talvolta culminarono in massacri.\nIn Inghilterra ed in Scozia si diffusero voci che le uccisioni avevano l'avallo del re e che tutto ci\u00f2 presagiva il loro destino se le truppe irlandesi del re fossero sbarcate in Inghilterra. Come risultato, il Parlamento inglese si rifiut\u00f2 di finanziare un esercito del re per sedare la rivolta in Irlanda ed invece decise di crearne uno proprio. Il re fece altrettanto, radunando quei realisti (alcuni dei quali sedevano in parlamento) che credevano che la lealt\u00e0 al legittimo sovrano fosse prevalente rispetto ad altri importanti principi politici.\nLa prima fase della guerra civile inglese scoppi\u00f2 nel 1642. I covenanti scozzesi, come i presbiteriani si definivano, schierati con il parlamento inglese, entrarono in guerra nel 1643, e giocarono un ruolo determinante nella vittoria del parlamento inglese.\nLe forze armate del re si trovavano a terra, quanto ad efficienza, rispetto al nuovo modello di esercito del Parlamento, sostenuto finanziariamente dalla City of London. Nel 1646 Carlo I si arrese. Non avendo egli accettato un compromesso con il Parlamento, il partito del Parlamento lo fece arrestare e Carlo I fu giustiziato nel 1649. In Irlanda i cattolici ribelli avevano intanto formato un loro governo, l'Irlanda confederata, con l'intenzione di aiutare i realisti in cambio di tolleranza religiosa ed autonomia politica. Truppe inglesi e scozzesi combatterono in Irlanda e l'Irlanda confederata organizz\u00f2 una spedizione in Scozia nel 1644, scatenando la guerra civile scozzese. In Scozia i realisti conseguirono una serie di vittorie fra il 1644 ed il 1645, ma furono schiacciati con la fine della prima guerra civile inglese e con il rientro delle principali armate dei covenanti scozzesi.\nDopo la seconda fase della guerra civile inglese le forze del Parlamento vincitrici, ora al comando di Oliver Cromwell, invasero l'Irlanda ed annientarono le truppe dell'alleanza fra confederati e realisti con la conquista dell'Irlanda stessa nel 1649. L'alleanza fra Parlamento inglese e covenanti scozzesi si ruppe e gli scozzesi elessero re Carlo II. Cromwell in persona si impegn\u00f2 nella conquista della Scozia dal 1650 al 1651. Al termine delle guerre, i tre regni emersero come uno stato unitario chiamato \"English Commonwealth\", palesemente una repubblica, ma con molte caratteristiche della dittatura militare.\nConseguenze.\nMentre le guerre dei tre regni prefiguravano molte delle occasioni che avrebbero dato forma alla moderna Gran Bretagna, nel breve termine esse risolsero ben poco. Il \"Commonwealth of England\" raggiunse un compromesso (per altro piuttosto instabile) fra la monarchia e la repubblica. In pratica Oliver Cromwell esercitava poteri politici grazie al controllo delle forze militari del parlamento inglese, ma la sua posizione politica rimase poco chiara, anche quando era divenuto Lord Protettore. Nessuna delle molte costituzioni proposte entr\u00f2 mai in vigore. Perci\u00f2 sia il Commonwealth che il protettorato stabiliti dal Parlamento vittorioso lasciarono dietro di s\u00e9 ben poco nella via che porter\u00e0 a nuove forme di governo.\nDi quel periodo rimasero due importanti retaggi:\nI protestanti inglesi sperimentarono la libert\u00e0 religiosa durante l'Interregno inglese.\nLe nuove autorit\u00e0 abolirono la Chiesa d'Inghilterra e la Camera dei Lord. Cromwell sciolse il Rump Parliament ma non riusc\u00ec a trovarne una valida alternativa. Inoltre n\u00e9 Cromwell n\u00e9 i suoi sostenitori si mossero nella direzione di una democrazia di popolo, come avrebbero voluto le frange pi\u00f9 radicali dei parlamentari.\nIl nuovo modello di esercito occup\u00f2 Irlanda e Scozia durante l'interregno.\nIn Irlanda il nuovo governo confisc\u00f2 quasi tutte le terre appartenenti ai cattolici irlandesi come punizione per la ribellione del 1641 e dure leggi penali limitarono fortemente la comunit\u00e0.\nMigliaia di soldati del Parlamento si stabilirono in Irlanda sulle terre confiscate ed il Commonwealth abol\u00ec i parlamenti di Irlanda e Scozia. In teoria questi paesi erano rappresentati nel Parlamento inglese ma poich\u00e9 questo insieme non ebbe mai un potere effettivo la rappresentanza rimase inefficace. Quando Cromwell mor\u00ec, nel 1658, il Commonwealth si dissolse senza grandi violenze e Carlo II ridivenne re d'Inghilterra, Scozia ed Irlanda nel 1660.\nSotto la Restaurazione inglese il sistema politico ritorn\u00f2 nella situazione costituzionale di prima della guerra. Il nuovo regime giustizi\u00f2 o condann\u00f2 a vita i responsabili del regicidio di Carlo I. I neo-realisti fecero dissotterrare il corpo di Cromwell e gli comminarono una esecuzione postuma. I politici ed i religiosi radicali, ritenuti responsabili delle guerre, subirono una dura repressione. Scozia ed Irlanda riebbero i loro parlamenti ed alcuni irlandesi anche le loro terre, prima confiscate, ed il nuovo modello di esercito and\u00f2 allo sbando.\nIn ogni caso le questioni che avevano causato le guerre\u00a0\u2013 religione, poteri del parlamento e relazioni fra i tre regni\u00a0\u2013 risultarono solo apparentemente risolte, ma erano solo posposte, riemergendo nuovamente come materia di contesa durante la Gloriosa Rivoluzione del 1688.\nSolo a partire da quel momento prese forma la Gran Bretagna intravista durante le guerre civili: una monarchia costituzionale protestante con l'Inghilterra in posizione prevalente ed un forte esercito permanente."}
{"id": "1832649", "revid": "1086846", "url": "https://it.wikipedia.org/wiki?curid=1832649", "title": "Genoa Cricket and Football Club 2003-2004", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 2003-2004.\nStagione.\nDopo aver vinto il 9\u00b0 Trofeo Spagnolo il Genoa ottenne il quindicesimo posto della Serie B 2003-2004, mentre in Coppa Italia il club fu eliminato nella prima fase a gironi.\nOrganigramma societario.\nArea direttiva\nArea tecnica"}
{"id": "1832652", "revid": "122148016", "url": "https://it.wikipedia.org/wiki?curid=1832652", "title": "Villa Trabia", "text": "Villa Trabia, ovvero la Casena dei Trabia alle Terre Rosse, \u00e8 una storica villa di Palermo.\nLa villa include un piccolo parco seicentesco ed un edificio settecentesco. L'edificio di stile classico \u00e8 composto da un grosso corpo centrale su due livelli e da due ali laterali, che racchiudono una piccola corte, al centro della quale si trova l'ingresso.\nStoria.\nIl parco inizia a svilupparsi dal 1756, ad opera di Don Paolo Spinelli che avvia la trasformazione di una \"casena\" rustica in una grande villa con giardino. Alla morte di Spinelli nel 1770, il terreno passa alla famiglia Gaetani, Principi di Cassaro, ai quali risale l'attuale impianto che vede allineati lungo un unico asse centrale la villa, la fontana principale, il viale d'accesso e il ponte con un belvedere.\nNel 1814 la villa viene acquisita da Giuseppe Lanza Branciforti, Principe di Trabia, cui risale l'attuale denominazione.\nNel 1881, sotto l'impulso della Principessa Sofia di Trabia, il giardino si trasforma, seguendo la moda del momento, in un parco romantico ornato con panchine, vialetti, statue e fontane, pieno di esotismi tra cui araucarie, palme, conifere, fichi ornamentali e querce. Fondamentale fu in questa trasformazione l'apporto del capo giardiniere Vincenzo Ostinelli, che fece del giardino un vero e proprio orto botanico in miniatura, come era volont\u00e0 della famiglia Lanza.\nDopo la tragica morte dell'ultimo proprietario, Raimondo Lanza di Trabia, avvenuta nel 1954, per Villa Trabia inizia un lungo periodo di abbandono e degrado, che termina solo nel 1984, quando viene acquisita dal Comune di Palermo.\nAttualmente la villa ospita una sede distaccata del comune di Palermo, una biblioteca pubblica, una videoteca, una biblioteca per bambini ed un internet point gratuito.\nIl parco.\nIl parco \u00e8 diviso in due parti, tagliato in due da un dislivello naturale (con delle antiche \"pirrere\", cave di calcarenite) che oggi ospita una strada, le due sezioni del parco sono collegate da un ponte di stile barocco, all'interno di esso sono presenti delle antiche serre ed una grossa fontana del Seicento.\nSpecie presenti.\nUn inventario redatto da Vincenzo Ostinelli nel 1910 enumerava 2.790 specie di piante. Tra quelle sopravvissute sino ai giorni nostri possono essere citati alcuni maestosi esemplari di \"Ficus macrophylla\", un vetusto esemplare di pino dell'Himalaya (\"Pinus roxburghii\"), la sofora del Giappone (\"Sophora japonica\"), rare essenze esotiche come la messicana \"Ehretia tinifolia\", il giapponese \"Cocculus laurifolius\", la cinese \"Lonicera fragrantissima\", l'australiana \"Grevillea robusta\", l'asiatico \"Ligustrum lucidum\", assieme a specie tipiche della flora mediterranea quali il leccio (\"Quercus ilex\") e l'alaterno (\"Rhamnus alaternus\")."}
{"id": "1832657", "revid": "116536604", "url": "https://it.wikipedia.org/wiki?curid=1832657", "title": "Dave Morgan", "text": "Carriera.\nLa sua carriera comincia nel 1965 guidando una Mini. Nel 1970 arriva in Formula 3 guidando una March 703 e durante la gara al Crystal Palace ha provocato un grave incidente che ha coinvolto James Hunt.\nRiconosciuto colpevole di guida pericolosa dal RAC \u00e8 stato multato e bandito e dopo il suo ricorso gli \u00e8 stato permesso di riprendere la sua attivit\u00e0 di pilota nella Formula Atlantic nel 1971.\nNel 1972 conquista in Formula 2 la vittoria a Mallory Park utilizzando una vettura di Formula Atlantic, una Brabham che aveva convertito per partecipare alla gara.\nLa stagione 1973 trascorsa senza successo in Formula 2, gli fa prendere la decisione di tornare a correre nel 1974 in Formula Atlantic.\nNel 1975 riesce a mettere da parte abbastanza soldi per comprarsi una Surtees da schierare durante il Gran Premio di Gran Bretagna, gara condizionata dalla grandine e che costringe al ritiro Morgan in diciottesima posizione.\nHa smesso di correre fino al 1980 quando torn\u00f2 a correre con delle Mitsubishi nella serie RAC Tricentrol per un paio d'anni.\nI primi anni novanta era ingegnere di Eric van de Poele in F3000 e alla Modena Team in Formula 1 nel 1991.\nNel 1992 ha continuato in Formula 1 come ingegnere alla Brabham, prima di andare in Messico ed in seguito negli Stati Uniti d'America per lavorare nella serie CART con la Payton-Coyne Racing.\nTornato in Europa nel 2000 ha lavorato nella World Series Renault per il team Epsilon Euskadi e i piloti F\u00e9lix Porteiro e Robert Kubica. Nel 2006 \u00e8 tornato a lavorare con Eric van der Poele nella serie GP Masters."}
{"id": "1832658", "revid": "496707", "url": "https://it.wikipedia.org/wiki?curid=1832658", "title": "Talk Show (The Go-Go's)", "text": "Talk Show \u00e8 il terzo album di studio del gruppo femminile pop rock / new wave statunitense delle Go-Go's. Pubblicato nel 1984, per l'etichetta I.R.S. Records, il disco raggiunge il Numero 18 nella classifica USA degli Hot 200 di Billboard. Il 33 giri rappresenta l'ultimo lavoro a lungo respiro di inediti di studio realizzato dalla band prima del recente ritorno, avvenuto nel 2001, con il quarto lavoro a 33 giri, \"God Bless the Go-Go's\" (17 anni separano i due dischi).\nMolti critici hanno definito il terzo album come un ispirato ritorno alla forma smagliante delle cinque ragazze nel primo long playing, dopo il secondo lavoro, \"Vacation\", che, pur avendo raggiunto il Numero 8 nella madrepatria, non aveva per\u00f2 quella spontaneit\u00e0 e immediatezza che avevano sospinto lo straordinario debutto in cima alla hit parade. Ma, a parte il primo singolo, la Numero 11 statunitense \"Head over Heels\", l'LP si \u00e8 rivelato un relativo insuccesso commerciale, vendendo meno di 500.000 copie.\nMolte delle canzoni contenute sul terzo album non vengono quasi mai eseguite nei concerti dal vivo della band, poich\u00e9 associate a brutti ricordi, risalenti al periodo dello scioglimento delle Go-Go's, avvenuto all'inizio del 1985, con l'abbandono della chitarrista Jane Wiedlin, in un clima compromesso da liti interne e abuso di alcool e droghe. A parte \"Head Over Heels\", che viene riproposta regolarmente negli spettacoli \"live\" (anche in quelli solisti della cantante Belinda Carlisle), alcuni di questi pezzi non vengono pi\u00f9 suonati dal tour \"Prime Time\" del 1984, realizzato per la promozione del disco. \"Head over Heels\", che, oltre a essere il primo estratto, costituisce anche il pezzo di apertura del long playing, \u00e8 stato successivamente riproposto sulla compilation di brani degli anni ottanta intitolata \"Chorus Girl\", pubblicata dalla Atomic Records nel 1997.\nMusicalmente, l'album appare nettamente superiore dal punto di vista qualitativo, rispetto ai brani del precedente LP, \"Vacation\", con un particolare risalto dato sia alle melodie che alle chitarre. Questo fatto, secondo alcuni fans, sarebbe da imputare all'accresciuta partecipazione di Kathy Valentine al processo compositivo, durante le session per il terzo disco.\nIl protagonista maschile del videoclip girato per il secondo singolo, \"Turn to You\" (il brano raggiunge il Numero 32 negli Stati Uniti), era l'attore, allora debuttante, Rob Lowe, anche se il testo della canzone sarebbe stato scritto per il giocatore di baseball Bob Welch, detto \u00abB Welch\u00bb, ex ragazzo della tastierista Charlotte Caffey. La regista del video, Mary Lambert, avrebbe poi girato molti altri video, alcuni dei quali per grandi successi di Madonna, e film, tra cui \"Pet Sematary\".\nLa clip promozionale per il terzo singolo, \"Yes or No\", \u00e8 entrata in rotazione pochissimo tempo prima dell'annunciato scioglimento e questo ha forse bloccato le vendite del 45 giri, che non \u00e8 infatti andato oltre il Numero 84 in classifica negli Stati Uniti, nonostante la canzone fosse perfetta per le radio (tra l'altro, la versione del singolo, leggermente diversa rispetto a quella dell'album, era ancora pi\u00f9 radiofonica dell'originale). Il protagonista maschile di questo video era invece un sosia dell'attore francese Tch\u00e9ky Karyo."}
{"id": "1832659", "revid": "154893", "url": "https://it.wikipedia.org/wiki?curid=1832659", "title": "Bande di Widmanstatten", "text": ""}
{"id": "1832660", "revid": "154893", "url": "https://it.wikipedia.org/wiki?curid=1832660", "title": "Bande Widmanst\u00e4tten", "text": ""}
{"id": "1832662", "revid": "93556", "url": "https://it.wikipedia.org/wiki?curid=1832662", "title": "Ospedale Santa Maria degli Ungheresi di Polistena", "text": "Il presidio ospedaliero \"Santa Maria degli Ungheresi\" di Polistena \u00e8 l'ospedale principale della Piana di Gioia Tauro e afferisce all'Azienda Sanitaria Provinciale di Reggio Calabria.\nStoria.\nLe prime indicazioni circa un ospedale a Polistena sono dei frati Osservanti nel 1537, promossi dalla Chiesa con funzioni anche di \u201cCasa del pellegrino\u201d. I francescani furono i principali propagatori del culto e della dottrina dell'Immacolata Concezione, La chiesa dell'Immacolata Concezione, apparteneva ai Frati Minori Osservanti, l'ospedale aveva sede nella chiesa.\nLa fondazione dell'ospedale avvenne nel 1905, con fondi privati, in prossimit\u00e0 della chiesa dell'Immacolata Concezione. Contribuirono in particolare Giuseppe Valensise e Giuseppe Milano (Principe di Ardore) e sua moglie. Contattato da Francesco Jerace, partecip\u00f2 inoltre il Comitato Ungherese costituitosi per prestare soccorso alle comunit\u00e0 colpite dal terremoto che nel 1908 danneggi\u00f2 gravemente anche le citt\u00e0 di Messina e Reggio. Polistena, infatti, sub\u00ec forti danni e, alla necessit\u00e0 di completare l'ospedale, si aggiunse quella di ospitare i numerosi orfani che il sisma aveva originato. Monsignore Morabito prese questo secondo impegno, allestendo un orfanotrofio nelle vicinanze del vecchio ospedale cittadino. La mancanza di un numero adeguato di alloggi condusse a che gli orfani fossero ospitati in carri merci fino al 1911, quando intervennero i Frati Maristi, determinanti nell'ottenimento del loro trasferimento in baracche di legno.\nL'ospedale era amministrato da un consiglio di 15 governatori: gli eredi maschi dei due fondatori, in qualit\u00e0 di membri perpetui dei consiglio (il duca Riario Sforza, in qualit\u00e0 di erede della famiglia Milano, e un erede maschio di Valensise); due rappresentanti ecclesiastici (l'arciprete e il presidente della congrega di carit\u00e0), uno comunale (un assessore), due del Comitato ungherese e, infine, gli altri otto nominati dalla famiglia Milano o dai suoi eredi. In seguito, l'amministrazione comunale contribu\u00ec all'impresa cedendo i locali del vecchio convento. Inizialmente, i medici operarono a titolo gratuito.\nNel 1920, la farmacia interna dell'ospedale fu autorizzata anche alla vendita al pubblico. La sua amministrazione era assegnata per concorso. Tuttavia, nel 1931 fu affittata in gestione al farmacista Giuseppe Rovere, che si rifiut\u00f2 in seguito di restituirla. La vicenda origin\u00f2 quindi un procedimento giudiziario che si concluse solo nel 1978.\nNel 1947 l'ospedale viene ammodernato, con la realizzazione di una prima sala operatoria. A tale risultato contribu\u00ec il medico chirurgo Antonino Guerrisi (1900-1968), che fu direttore sanitario dal 1947 al 1960.\nIl nuovo ospedale nacque nel 1971 e fu fondato dall'allora Presidente, marchese Orazio Giffone, e dal suo collaboratore, il dottore Elio Monticelli (primario chirurgo).\nIl 10 novembre 1974, il sindaco Girolamo Tripodi con l\u2019on. Mancini inaugurano il nuovo ospedale in via Montegrappa.\nNel febbraio 2020 \u00e8 entrata in funzione la nuova elisuperficie \"Flavio Scutell\u00e0\", situata nel piazzale antistante la struttura ospedaliera e destinata alle attivit\u00e0 di elisoccorso. Realizzata dall'amministrazione comunale guidata dal sindaco Michele Tripodi.\nUnit\u00e0 operative e servizi.\nSegue un elenco delle Unit\u00e0 operative e dei servizi offerti dall'Ospedale \"Santa Maria degli Ungheresi\" di Polistena."}
{"id": "1832669", "revid": "122493885", "url": "https://it.wikipedia.org/wiki?curid=1832669", "title": "Ermengarda de Beaumont", "text": "Biografia.\nErmengarda nacque nel 1170 da Riccardo I, visconte de Beaumont e sua moglie Constance FitzRoy.\nSi spos\u00f2 con Guglielmo I di Scozia a Woodstock Palace il 5 settembre 1186, dal loro matrimonio nacquero quattro figli:\nMor\u00ec il 12 febbraio 1233/1234, e venne sepolta nella Balmerino Abbey, nel Fife."}
{"id": "1832672", "revid": "287204", "url": "https://it.wikipedia.org/wiki?curid=1832672", "title": "Malattia di Paget", "text": "Il termine malattia di Paget viene utilizzato per identificare due differenti patologie:"}
{"id": "1832674", "revid": "61054", "url": "https://it.wikipedia.org/wiki?curid=1832674", "title": "Formeaso", "text": ""}
{"id": "1832676", "revid": "287204", "url": "https://it.wikipedia.org/wiki?curid=1832676", "title": "Figure di Widmanstatten", "text": ""}
{"id": "1832678", "revid": "297059", "url": "https://it.wikipedia.org/wiki?curid=1832678", "title": "Cheratoacantoma", "text": " \nPer cheratoacantoma in campo medico si intende una forma di neoplasia a carattere benigno, che si manifesta sulla cute, particolarmente di viso e collo (70% dei casi). Pu\u00f2 andare incontro a regressione spontanea.\nEpidemiologia.\n\u00c8 pi\u00f9 frequente nei caucasici, nei maschi ed intorno alla terza decade di vita.\nEziologia.\nLa sua diffusione esprime una correlazione con l'esposizione alla luce solare, infatti le parti del corpo pi\u00f9 esposte sono proprio quelle dove l'azione dei raggi solari sono pi\u00f9 dirette (volto ed arti). Si \u00e8 registrato anche come fattore aggravante l'esposizione al catrame.\nTra le ipotesi vi \u00e8 anche la patogenesi virale (HPV), sebbene diversi studi non abbiano ancora confermato questa teoria.\nMorfologia.\n\u00c8 una lesione esofitica a forma di cratere con margini rialzati.\nLa proliferazione dello strato corneo salta lo strato granuloso, ma \u00e8 ortocheratosica e non supera la membrana basale. Le cellule sono grandi, possono essere presenti perle cornee.\nLa zona marginale \u00e8 caratterizzata da epitelio iperplastico, ma senza displasia, n\u00e9 atipie.\nDiagnosi.\nIl cheratoacantoma va in diagnosi differenziale con il carcinoma spinocellulare. La diagnosi definitiva \u00e8 quella istologica fatta su biopsia escissionale. Una forma di differenziazione con l'altra neoplasia \u00e8 la rapida evoluzione della lesione.\nAltre diagnosi differenziali sono da compiersi con la cheratosi attinica, da cui si differenzia per la rapida crescita.\nTerapia.\nScompare senza intervento ma durante la sua regressione compare una cicatrice atrofica, per questo spesso si sceglie un'escissione chirurgica. Si possono usare creme topiche a base di fluorouracile."}
{"id": "1832680", "revid": "767487", "url": "https://it.wikipedia.org/wiki?curid=1832680", "title": "Plunkett &amp; Macleane", "text": "Plunkett &amp; Macleane \u00e8 un film del 1999 diretto da Jake Scott, all'esordio nella regia di un lungometraggio cinematografico."}
{"id": "1832681", "revid": "1784492", "url": "https://it.wikipedia.org/wiki?curid=1832681", "title": "Danijel Radi\u010dek", "text": ""}
{"id": "1832682", "revid": "84184", "url": "https://it.wikipedia.org/wiki?curid=1832682", "title": "Drum circle", "text": "Un drum circle \u00e8 un gruppo di persone che si riunisce in cerchio suonando percussioni e tamburi di vario genere. Il drum circle \u00e8 fine a se stesso, non \u00e8 una preparazione a una \"performance\" o a uno spettacolo. Il numero dei partecipanti pu\u00f2 variare da un numero esiguo di suonatori fino a un centinaio di persone.\nNel 1991 il batterista dei Grateful Dead, Mickey Hart ha dichiarato:\nTipologie di drum circles.\nIn occidente ci sono principalmente tre diversi tipi di drum circle: i \u201cculturally specific\u201d, specifici di una cultura, come i gruppi di samba o i gruppi West African; i \u201cfacilitated group\u201d, nei quali gli strumenti, provenienti da culture differenti, vengono messi a disposizione dagli organizzatori, e gli \u201canarchic circles\u201d, i cerchi anarchici, nei quali si improvvisa della musica tutti assieme in piena libert\u00e0.\nCulturally specific drum circle.\nSolitamente sono formati da musicisti che hanno competenze in un preciso genere musicale e si tende ad utilizzare strumenti tipici della cultura di riferimento. Il ritmo pu\u00f2 essere dettato da dei maestri e da dei professionisti o alternativamente dai vari componenti del gruppo.\nFacilitated group.\nle percussioni e i tamburi vengono distribuiti o si trovano sul posto a disposizione di chi li vuole usare. Le persone non si riuniscono per \u201cimparare a suonare\u201d ma semplicemente per divertirsi tutti insieme.\nGli organizzatori guidano e incoraggiano i partecipanti a creare musica. Lo scopo \u00e8 incentivare la comunicazione e la collaborazione tra le persone. In questi drum circles qualsiasi tipo di strumento a percussione \u00e8 ben accetto, anche se provenienti da diverse culture o prodotti artigianalmente.\nNel libro di Christine Stevens intitolato \u201cThe art and the heart of drum circles\u201d (l'arte e il cuore dei drum circles), sono indicati i Principi del drum circle che sono:\nnon c'\u00e8 un pubblico; chiunque \u00e8 parte dell'esperienza musicale\nnon ci sono prove; la musica \u00e8 improvvisazione\nnessuno sbaglia; tutto \u00e8 ben accetto purch\u00e9 sia libert\u00e0 di espressione\nnon c'\u00e8 un maestro; il drum circle \u00e8 guidato da un facilitator il cui compito \u00e8 innanzitutto il creare uno spirito di gruppo a ritmo di musica.\nAnarchic drum circle.\n\u00c8 un drum circle aperto a chiunque voglia suonare le percussioni, non c'\u00e8 n\u00e9 un leader, n\u00e9 un moderatore, i partecipanti decidono quando iniziare e quando smettere di suonare. Qualcuno improvvisa un nuovo ritmo, gli altri lo seguono in piena libert\u00e0 dando sfogo alla loro originalit\u00e0, fino a quando la musica non si evolve in un nuovo ritmo o va a morire.\nL'ascolto, l'improvvisazione e la consapevolezza di appartenere a un gruppo nel quale tutti sono liberi di esprimersi, ma sempre nel rispetto degli altri, sono le basi dell'anarchic drum circle.\nI drum circle spirituali.\nI drum circle del solstizio.\nI drum circle del solstizio d'estate si stanno affermando sempre pi\u00f9 nel mondo e i partecipanti possono appartenere a diverse fedi religiose. I drum circle del solstizio d'inverno stanno anche diventando molto popolari, spesso hanno inizio prima dell'alba e attraverso la musica si invoca la venuta del sole.\nNeopaganesimo.\nI neopagani hanno creato un ulteriore tipo di drum circle. Ai festival neopagani le persone si siedono attorno ad un fal\u00f2; i musicisti si dispongono su un lato per permettere a tutti un buon ascolto e mentre suonano chi vuole pu\u00f2 ballare a ritmo di musica intorno al fuoco. Spesso questi eventi si protraggono per tutta la notte (considerata come un qualcosa di magico) fino all'alba. Il rituale oltre alle percussioni prevede anche canti, poesie, orazioni.\nDrum circle shamanico.\nQuesti drum circle si rifanno alla cultura dei nativi americani, vengono quindi utilizzati solo percussioni e sonagli appartenenti alle loro tradizioni. In questi incontri si tende a dare maggiore importanza all'aspetto spirituale piuttosto che a quello musicale. La guida cerca di coinvolgere i partecipanti in una sorta di \u201cviaggio shamanico\u201d, la musica \u00e8 infatti semplice e ripetitiva, una sorta di preghiera, un metodo per indurre alla trance. L'intrattenimento musicale e il divertimento passano in secondo piano.\nFacilitators di drum circle professionisti.\nI drum circles possono essere utilizzati in altri ambiti e per altri scopi; ad esempio possono avere una valenza terapeutica (Musicoterapia) in strutture ospedaliere, negli ospizi e nelle carceri. Stanno inoltre nascendo molte forme di collaborazione con le aziende, \u00e8 molto sfruttato dai team builder per favorire l'affiatamento all'interno del gruppo lavorativo."}
{"id": "1832683", "revid": "729019", "url": "https://it.wikipedia.org/wiki?curid=1832683", "title": "Zhu De", "text": "\u00c8 considerato, insieme a Mao Zedong, il fondatore dell'Esercito Popolare di Liberazione, nonch\u00e9 uno dei padri della Repubblica Popolare Cinese moderna.\nBiografia.\nGiovinezza.\nZhu De nacque da una famiglia povera di contadini a Hung, una piccola cittadina della Contea di Yilong, nella provincia di Sichuan, una provincia montana e isolata, durante la tarda Dinastia Qing. Dopo aver studiato brevemente sotto la guida dello zio, l'unico della famiglia in grado di impartirgli un'istruzione, Zhu venne iscritto dai suoi genitori agli esami del distretto, e, con sua grande sorpresa, fu addirittura insignito dello xiucai, un rinomato premio di studio imperiale.\nGrazie a questi risultati, si trasfer\u00ec a Chengdu e si iscrisse nel 1904 presso una scuola media, studiando i classici. Nel 1908, grazie ai sacrifici della sua famiglia, entr\u00f2 nel liceo di Chengdu per studiare educazione fisica. Poco dopo, entr\u00f2 all'Accademia Militare di Yunnan, dove conobbe per la prima volta gli ideali di Sun Yat-sen; affascinato da essi, nel 1912 si un\u00ec al Tongmenghui, societ\u00e0 politica segreta e nucleo originario del Kuomintang di Sun.\nDurante l'addestramento a Kunming, Zhu fu notato dal comandante di brigata Cai E, che lo volle con s\u00e9, nel luglio 1911 dopo la sua promozione. Nell'ottobre dello stesso anno, accompagn\u00f2 Cai nella spedizione contro i mancesi nello Sichuan, quindi fra il 1915 e il 1916 fu comandante di reggimento nella campagna per rovesciare l'Impero di Cina di Yuan Shikai. Dopo la morte di Yuan, Cai divenne governatore del Sichuan e lasci\u00f2 il posto di comandante di brigata allo stesso Zhu..\nAvvicinamento al Partito Comunista Cinese.\nDopo la morte di Cai E e di sua moglie, Zhu cadde in depressione e inizi\u00f2 a sprofondare nella vita del signore della guerra. Nel 1920, dopo essere stato cacciato dal Sichuan, fece ritorno nello Yunnan come semplice commissario di sicurezza per il governo provinciale. In questo periodo, a causa dell'assassinio della sua seconda moglie e di suo figlio da parte di un signore della guerra, a suo tempo rivale di Zhu, lasci\u00f2 la Cina per andare a studiare in Europa.\nPrima, si rec\u00f2 a Shanghai, dove probabilmente incontr\u00f2 lo stesso Sun Yat-sen, poi, all'inizio del 1922 cerc\u00f2 di entrare nel Partito Comunista Cinese, ma la sua iscrizione fu rifiutata a causa dei suoi precedenti legami con i signori della guerra.\nNel tardo 1922, Zhu si rec\u00f2 in Europa e si iscrisse all'Universit\u00e0 di Gottinga, in Germania, dove studi\u00f2 fino al 1925. Fu qui che incontr\u00f2 Zhou Enlai, che lo avvicin\u00f2 al marxismo e lo port\u00f2 a partecipare alle manifestazioni studentesche. A causa dell'attivit\u00e0 politica, nel luglio 1925 Zhu fu espulso dalla Germania. Fu in questo periodo che rinnov\u00f2 la sua richiesta di iscrizione al Partito Comunista Cinese, che questa volta fu accettata.\nNello stesso periodo, si rec\u00f2 nell'Unione Sovietica per studiare strategia militare. Un anno dopo fece ritorno in Cina, dove fu nominato direttore di un nuovo istituto militare a Nanchang per conto della Repubblica di Cina, sostenuta in un primo momento anche dai comunisti.\nComandante nella guerra civile.\nNel 1927, dopo il colpo di Stato di Chiang Kai-shek, che aveva causato la persecuzione dei comunisti e alla rottura del Primo Fronte Unito, Liu Bocheng e Zhou Enlai scatenarono la Rivolta di Nanchang. Zhu, con il suo reggimento disert\u00f2 dal Kuomintang e si un\u00ec all'insurrezione, che fall\u00ec, per non essere stata in grado di legarsi alle masse operaie della citt\u00e0. Zhu fu cos\u00ec costretto a lasciare Nanchang con le sue forze e a trovare riparo nei territori del signore della guerra Fan Shisheng con il falso nome di Wang Kai; qui espanse le sue forze.\nZhu De e Mao Zedong si conobbero nel 1928, quando Zhu un\u00ec le sue truppe al soviet creato da Mao nei Monti Jinggang dove incontr\u00f2 anche Chen Yi e Lin Biao. Fu qui che lavor\u00f2 per costituire l'Armata Rossa Cinese, il primo nucleo dell'Esercito Popolare di Liberazione per trasformarla in un'organizzata armata di guerriglia popolare, in grado di sostenere le teorie di Mao sull'esercito di guerriglia e la guerra popolare. Emerse cos\u00ec la dualit\u00e0 fra Mao, comandante politico, e Zhu, comandante militare. Le capacit\u00e0 e il coraggio di Zhu ne fecero quasi una leggenda fra le masse del Jinggang e di tutta la Cina. Sul Jinggang, il comando dell'Armata Rossa Cinese era chiamato \"Zhu-Mao\" per indicare lo stretto rapporto fra i due dirigenti.\nNel 1929, su pressione del Kuomintang, Zhu e Mao furono costretti a lasciare lo Jinggang e a riparare a Ruijin, dove Mao fond\u00f2 la Repubblica Sovietica Cinese, che arriv\u00f2 a comprendere 30,000\u00a0km\u00b2 di superficie con tre milioni di persone sotto la loro influenza. Mao ne fu presidente, Zhu il massimo comandante militare, posizione ratificata dal Comitato centrale del Partito Comunista Cinese, che nel 1931 lo nomin\u00f2 comandante dell'Armata Rossa della citt\u00e0 di Ruijin. Le capacit\u00e0 di Zhu permisero all'Armata Rossa di sconfiggere la Quarta campagna di accerchiamento, ma nel 1934 non fu in grado di sconfiggere la Quinta e il Partito Comunista Cinese fu costretto ad abbandonare la provincia dello Jiangxi. Zhu riusc\u00ec comunque a spezzare l'assedio del Kuomintang, permettendo di dare inizio alla Lunga marcia.\nDurante la lunga marcia, mentre Mao Zedong guidava le colonne principali, Zhu De e Zhang Guotao furono posti a capo della colonna occidentale dell'Armata Rossa, che usc\u00ec malamente dal Sichuan. Giunto a Yan'an, Zhu si pose sotto la dirigenza di Mao per riorganizzare da zero l'Armata Rossa Cinese e trasformarla nel ben pi\u00f9 potente Esercito Popolare di Liberazione; in questo periodo entr\u00f2 anche nel Comitato permanente dell'ufficio politico del Partito Comunista Cinese.\nDurante la seconda guerra sino-giapponese e le ultime fasi della guerra civile cinese, grazie anche all'ascesa di Mao ai vertici del Partito Comunista Cinese (di cui divenne presidente nel 1943), Zhu fu nominato comandante in capo dell'Esercito Popolare di Liberazione. Nel 1940 organizz\u00f2 e diresse l'Offensiva dei cento reggimenti, infliggendo una dura sconfitta all'Impero giapponese. Zhu nel 1949 guid\u00f2 la presa di Pechino ed il 1\u00ba ottobre del 1949, durante la proclamazione della Repubblica Popolare Cinese, fu a fianco di Mao Zedong.\nUomo di Stato.\nAppena dopo la costituzione della Repubblica Popolare Cinese, Zhu De fu nominato comandante in capo dell'Esercito Popolare di Liberazione. L'VIII Congresso nazionale del Partito Comunista Cinese (1956) lo elesse vicepresidente del partito e nel 1954 Mao lo volle come vicepresidente della Repubblica Popolare Cinese. Nel 1950, Zhu sovrintese alle operazioni dell'Esercito Popolare di Liberazione nella Guerra di Corea e nel 1955 fu per questo nominato maresciallo.\nNel 1959, dopo le elezioni, Zhu divenne Presidente del Comitato permanente del Congresso nazionale del popolo, carica che mantenne fino alla morte. A seguito della revisione della costituzione del 1970, che abol\u00ec la carica di presidente della Repubblica, Zhu divenne anche capo di Stato in quanto le sue funzioni furono assunte dal presidente dell'assemblea.\nDurante la Rivoluzione Culturale, Lin Biao temette che la posizione di Zhu De potesse offuscare la propria influenza sul Partito Comunista Cinese. Zhu fu cos\u00ec deposto dal Comitato permanente dell'ufficio politico del Partito Comunista Cinese, nel quale fu poi reintegrato nel 1971. Fino alla sua morte, avvenuta il 6 luglio 1976, Zhu De rimase un influente statista cinese. Ai suoi funerali parteciparono le pi\u00f9 alte cariche dello Stato, dal presidente del PCC Mao Zedong al primo ministro \"ad interim\" Hua Guofeng."}
{"id": "1832685", "revid": "298055", "url": "https://it.wikipedia.org/wiki?curid=1832685", "title": "John Parry", "text": ""}
{"id": "1832686", "revid": "599013", "url": "https://it.wikipedia.org/wiki?curid=1832686", "title": "Jay DeMerit", "text": ""}
{"id": "1832715", "revid": "39884", "url": "https://it.wikipedia.org/wiki?curid=1832715", "title": "Tentorio del cervelletto", "text": ""}
{"id": "1832716", "revid": "767487", "url": "https://it.wikipedia.org/wiki?curid=1832716", "title": "La messaggera del diavolo", "text": "La messaggera del diavolo (\"The Devil's Messenger\") \u00e8 un film del 1961 diretto da Herbert L. Strock con Dory Previn e Curt Siodmak (non accreditati) e Lon Chaney Jr. nel ruolo di Satana. \u00c8 un film horror a episodi, versione cinematografica della serie svedese \"13 Demon Street\"\nLa pellicola \u00e8 entrata nel pubblico dominio negli Stati Uniti."}
{"id": "1832717", "revid": "1442080", "url": "https://it.wikipedia.org/wiki?curid=1832717", "title": "Heath Pearce", "text": "Biografia.\nHa una sorella adottiva, l'attrice Lindsay Pearce, oltre a due fratelli. Sua sorella ha partecipato al programma TV The Glee Project dove ha raggiunto la finale ed ottenuto la possibilit\u00e0 di far parte, per 2 episodi, del cast della terza serie di Glee.\nCaratteristiche tecniche.\n\u00c8 un terzino.\nCarriera.\nClub.\nInizi.\nInizia la sua carriera frequentando il college, all'Universit\u00e0 di Portland, prima militando nel campionato amatoriale riservato alle squadre di college dove totalizzer\u00e0 20 presenze e 2 goal e poi presso la Bradenton Academics nella USL Premier Development League.\nNordsj\u00e6lland.\nNel 2005-06 firma il suo primo contratto da professionista con i danesi del Nordsj\u00e6lland, la sua prima esperienza fuori dagli Stati Uniti. L'esordio nella Superliga arriva alla 6\u00aa giornata, nella partita persa in trasferta per 2-1 contro il Br\u00f8ndby IF disputata il 20 agosto. Da questo momento gioca tutte le partite concludendo il campionato con 31 presenze e 1 goal, la squadra si piazza al 9\u00ba posto.\nNella sua seconda stagione nel Nordsj\u00e6lland gioca 29 partite e segna un goal, la squadra si piazza al 5\u00ba posto migliorando il piazzamento passato.\nHansa Rostock.\nDopo l'esperienza di due anni al Nordsj\u00e6lland, si trasferisce in Germania all'Hansa Rostock legandosi a questo club per due anni. Alla fine della stagione 2007-08, Pearce \u00e8 messo fuori rosa per un breve periodo a causa di un suo ritardo dopo un'amichevole con la sua Nazionale, quindi successivamente \u00e8 stato reintegrato. Conclude la stagione con 19 presenze.\nNella stagione 2008-09, disputa 12 partite prima di essere messo definitivamente fuori rosa dall'Hansa Rostock e mandato a giocare nella squadra B a causa di un sospetto finto infortunio da parte di Pearce. Alla fine della stagione l'Hansa Rostock rescinde il contratto con il giocatore.\nBursaspor.\nDopo la rescissione del contratto da parte dell'Hansa Rostock \u00e8 vicino al trasferimento in Turchia al Bursaspor. L'accordo, doveva essere un biennale, non viene raggiunto prima della chiusura del mercato e quindi salta tutto.\nDallas.\nSfumato il suo passaggio al Bursaspor decide di tornare negli Stati Uniti,dove si accasa all'FC Dallas. club che partecipa alla Major League Soccer. In 2 stagioni totalizza 34 presenze.\nChivas.\nNel 2011 dopo 2 stagioni all'FC Dallas viene acquistato dal Chivas USA.\nNew York Red Bulls.\nIl 17 maggio 2012 viene acquistato dai New York Red Bulls, cedendo in cambio al Chivas USA l'attaccante Juan Agudelo.\nNazionale.\nIl 12 novembre 2005, durante il periodo in cui giocava nel Nordsj\u00e6lland, viene convocato in nazionale e debutta nell'amichevole contro la (1-1). Viene convocato da Bruce Arena per il ritiro e le amichevoli in preparazione dei Mondiali del 2006, senza fare parte della squadra che avrebbe in seguito partecipato alla manifestazione.\nPartecipa alla Copa Am\u00e9rica 2007 dove l'unica presenza \u00e8 contro la (1-0). e alla FIFA Confederations Cup 2009, anche se non scender\u00e0 mai in campo, quindi alla CONCACAF Gold Cup 2009, dove scende in campo per 5 volte. Viene incluso nella lista preliminare dei 30 giocatori per la Coppa del Mondo del 2010, senza fare parte dell'elenco finale dei 23."}
{"id": "1832718", "revid": "46291", "url": "https://it.wikipedia.org/wiki?curid=1832718", "title": "Aquifoliaceae", "text": "Le Aquifoliaceae , sono una piccola famiglia di piante angiosperme dicotiledoni che comprende 400-600 specie ripartite in tre generi (\"Ilex\", \"Nemopanthus\" e \"Prinos\").\nLe Aquifoliaceae comprendono alberi e arbusti, per lo pi\u00f9 sempreverdi, presenti nelle regioni temperate e tropicali. Le specie sono generalmente dioiche quindi con fiori unisessuali portati su individui diversi.\nAppartiene a questa famiglia, ad esempio, la pianta (\"Ilex paraguariensis\" ) dalle cui foglie si ricava il mate.\nLa classificazione filogenetica assegna la famiglia ad un proprio ordine, quello delle Aquifoliales."}
{"id": "1832723", "revid": "1442080", "url": "https://it.wikipedia.org/wiki?curid=1832723", "title": "Charlie Davies", "text": "Biografia.\nIl 13 ottobre 2009 un'auto con a bordo l'attaccante statunitense perde il controllo e si schianta contro una barriera di metallo nei pressi di Washington. Nell'impatto perde la vita una ragazza a bordo della stessa auto mentre Davies viene portato, insieme ad un altro passeggero, al Washington Hospital Center dove viene operato d'urgenza. Secondo i medici le lesioni subite (rottura della vescica e diverse fratture a gambe e braccia) dall'attaccante statunitense lo costringeranno ad uno stop di almeno 12 mesi.\nNel 2016 gli viene diagnosticato un liposarcoma.\nCarriera.\nClub.\nIn giovane et\u00e0 viene incoraggiato a giocare a calcio dal padre, nativo del Gambia. Dopo aver studiato alla Brooks School frequenta il Boston College, restandovi dal 2004 al 2007 e cimentandosi sia nel calcio che nella lotta. Al suo secondo anno subisce un grave infortunio al ginocchio nella prima partita della stagione. Nel 2006 gioca anche nove partite nei Westchester Flames. Terminati gli studi al college, decise di diventare un calciatore professionista.\nScelse tuttavia di approdare in Europa, rifiutando la possibilit\u00e0 di essere ingaggiato da un team della Major League Soccer. Tenta un provino con l'Ajax, senza esiti positivi. Nel dicembre 2006 firma cos\u00ec un contratto con gli svedesi dell'Hammarby: seppur venga schierato titolare nelle prime partite, il primo anno lo passa alternandosi tra campo e panchina. Il 24 giugno 2007, Davies segna il suo primo gol ufficiale con la maglia biancoverde, nel match valido la Coppa Intertoto 2007 contro il K\u00cd Klaksv\u00edk, formazione delle F\u00e6r \u00d8er. Nell'ultima partita della stagione segna una tripletta contro il GAIS. Diventato nel frattempo titolare inamovibile, chiude il campionato 2008 realizzando 14 gol in 27 partite, facendosi notare anche da diverse squadre estere stando alle voci di mercato. Davies comincia tra le file dell'Hammarby anche la stagione 2009, iniziando con quattro reti nei primi nove incontri: una gomitata al difensore dell'\u00d6rebro Michael Almeb\u00e4ck gli costa per\u00f2 cinque giornate di squalifica. Nel frattempo il campionato si ferma per consentire la disputa degli Europei Under-21, tenuti in Svezia. Nel luglio 2009 l'attaccante americano si trasferisce ai francesi del Sochaux firmando un contratto quadriennale. Dopo sole 6 partite, \u00e8 costretto ad un lungo stop a causa di un incidente stradale. A fine aprile 2010, dopo una lunga riabilitazione, riprende ad allenarsi con la squadra francese. Dopo alcune apparizioni in amichevoli, l'allenatore della squadra francese, Francis Gillot, ha dichiarato che Davies non \u00e8 ai livelli di quando arriv\u00f2 al Sochaux. Nel febbraio 2011 viene ceduto in prestito annuale al D.C. United.\nIl 3 agosto 2016 passa ai con i quali rimane fino alla fine della stagione 2017, non venendogli rinnovato il contratto.\nIl 2 marzo 2018 annuncia il proprio ritiro dal calcio giocato.\nNazionale.\nDal 2004 al 2005 Davies ha collezionato dieci apparizioni con la Nazionale statunitense Under-20, senza per\u00f2 essere convocato per i Mondiali Under-20 del 2005. Sono invece sei le presenze con la rappresentativa Under-23, con la quale viene chiamato anche per le Olimpiadi di Pechino 2008. Il 2 giugno 2007 debutta con la maglia della Nazionale maggiore in occasione di un'amichevole contro la Cina: negli anni immediatamente successivi rimane nel giro della Nazionale, venendo convocato da Bob Bradley anche per la Copa Am\u00e9rica 2007 e per la FIFA Confederations Cup 2009, manifestazione in cui Davies segn\u00f2 una rete all'Egitto e che si concluse per gli statunitensi con la sconfitta in finale contro il Brasile per 3-2. A causa dell'incidente del 2009 che lo costringe ad una lunga riabilitazione, non viene inserito nella lista dei pre-convocati per il mondiale sudafricano."}
{"id": "1832729", "revid": "169529", "url": "https://it.wikipedia.org/wiki?curid=1832729", "title": "Esecuzione postuma", "text": "L'esecuzione postuma \u00e8 il rituale di esecuzione compiuto sul corpo di una persona gi\u00e0 morta."}
{"id": "1832736", "revid": "200568", "url": "https://it.wikipedia.org/wiki?curid=1832736", "title": "Maud di Northumbria", "text": "Era figlia di Waltheof II, conte di Northumbria e di Judith di Lens. Fu l'ultima dei conti anglosassoni a rimanere al potere dopo la conquista normanna dell'Inghilterra del 1066.\nBiografia.\nSua madre, Judith, rifiut\u00f2 di sposarsi con Simon I di Senlis, I conte di Northampton. Questo rifiuto fece infuriare suo zio, re Guglielmo I d'Inghilterra, che confisc\u00f2 le propriet\u00e0 di Judith. Invece sua figlia Maud spos\u00f2 Simone di Senlis nel 1090. Anche dopo sposata Maud mantenne la carica di contessa di Huntingdon.\nSimon mor\u00ec nel 1109 e Maud si rispos\u00f2 con Davide I di Scozia nel 1113. \nLa casa reale scozzese dei Dunkeld prese il titolo di conti di Huntingdon e il successore di Maud fu proprio il figlio Enrico.\nSecondo Giovanni di Fordun, Maud mor\u00ec nel 1130 e venne sepolta a Scone.\nDiscendenza.\nDal matrimonio con Simone di Senlis Maud ebbe tre figli:\nDal successivo matrimonio con Davide di Scozia nacquero: "}
{"id": "1832737", "revid": "1369234", "url": "https://it.wikipedia.org/wiki?curid=1832737", "title": "Sacha Kljestan", "text": "Carriera.\nIl 3 gennaio 2018 passa all\u2019Orlando City in cambio di Carlos Rivas e Tommy Redding."}
{"id": "1832742", "revid": "767487", "url": "https://it.wikipedia.org/wiki?curid=1832742", "title": "Steve Taylor", "text": ""}
{"id": "1832745", "revid": "1431409", "url": "https://it.wikipedia.org/wiki?curid=1832745", "title": "Lee Nguyen", "text": "Carriera.\nIn Europa.\nNel 2005, dopo aver ben impressionato Guus Hiddink, in quel periodo allenatore del , lasci\u00f2 l'Indiana University e l'America per tentare l'avventura europea. In Olanda, complice il cambio allenatore, non trov\u00f2 spazio (solo una presenza) e cos\u00ec lasci\u00f2 la squadra e si trasfer\u00ec in Danimarca al .\nVietnam.\nDopo due stagioni in Scandinavia gli viene offerta l'opportunit\u00e0 di giocare in Vietnam, il paese natale dei suoi genitori, con il Gia Lai. La prima stagione vietnamita si conclude con 12 goal e 16 assist in 24 partite e il secondo posto nel sondaggio come miglior giocatore.\nCambia squadra per divergenze con l'allenatore trasferendosi al , sempre in Vietnam, arrivando a guadagnare circa 100.000 dollari e diventando l'atleta pi\u00f9 pagato del paese. Prima di accettare il trasferimento ha provato a trovare un ingaggio con la MLS ma, pur essendoci squadre interessate, gli \u00e8 stato offerto solo il minimo contrattuale per cinque anni che rifiuta.\nNel 2012 viene messo sotto contratto dai Vancouver Whitecaps che segna il suo ingresso in MLS. Tuttavia, pur avendo disputato un discreto pre-campionato, viene tagliato dalla squadra canadese per poi esser ingaggiato dai New England Revolution.\nIl 3 maggio 2018 si accasa ai Los Angeles FC e successivamente al Club Internacional de F\u00fatbol Miami.\nNazionale.\nHa giocato con la selezione statunitense sia a livello di nazionale maggiore che a livello giovanile. \nDopo aver ottenuto la nazionalit\u00e0 vietnamita, starebbe pensando di giocare con la nazionale asiatica (il cambio sarebbe permesso perch\u00e9 le presenze fatte in Coppa America con la selezione a stelle e strisce risultano amichevoli)."}
{"id": "1832751", "revid": "123752714", "url": "https://it.wikipedia.org/wiki?curid=1832751", "title": "Fiorenzuola di Focara", "text": "Fiorenzuola di Focara \u00e8 una frazione della sesta circoscrizione del comune di Pesaro.\nFu comune autonomo fino al 1929.\nGeografia fisica.\nSorge su uno sperone roccioso a strapiombo sul Mare Adriatico, nel centro del Parco naturale regionale del Monte San Bartolo, a 11 km dal capoluogo comunale Pesaro e 8 km dalla localit\u00e0 balneare di Cattolica. Dalla cima della collina a strapiombo sul mare partono alcune stradine, pi\u00f9 o meno tortuose, che portano fino a riva, in un luogo ancora incontaminato dal turismo di massa.\nStoria.\nIl termine \"Focara\" deriva dai fuochi che anticamente venivano accesi sul punto pi\u00f9 alto del monte, per essere punto di orientamento visibile a distanza ai naviganti.\nInsediamento romano di antica origine, in ragione della posizione strategica su uno dei pochissimi promontori dell'Adriatico settentrionale (l'unico, da Trieste ad Ancona), Fiorenzuola e il suo \"castrum\" furono parte di quel sistema difensivo (composto inoltre da Casteldimezzo, Gradara e Granarola) edificato fra il X e il XII secolo e volto al controllo del confine fra la curia ravennate e quella pesarese, e successivamente fra i Malatesta di Rimini e quelli di Pesaro.\nNel XII secolo venne inoltre edificata la chiesa di Sant'Andrea, della quale rimane oggi intatto il campanile."}
{"id": "1832770", "revid": "339392", "url": "https://it.wikipedia.org/wiki?curid=1832770", "title": "Canterbury, Kent", "text": ""}
{"id": "1832771", "revid": "729019", "url": "https://it.wikipedia.org/wiki?curid=1832771", "title": "Shelter (cabina)", "text": "In telecomunicazioni gli shelter sono cabine prefabbricate atte a ospitare gli apparati di trasmissione e ricezione di segnali televisivi, radiofonici, telefonici oppure come nodo di rete per distribuzioni quali fibra ottica.\nDescrizione.\nNel caso di utilizzo come ricovero apparati, lo shelter \u00e8 accompagnato dalla presenza di tralicci o pali posti nelle vicinanze che devono sostenere antenne e parabole per l'emissione e/o ricezione del segnale.\nSolitamente gli shelter hanno un aspetto simile a un container per il trasporto ma sono costituiti da profili metallici saldati o avvitati a un blocco angolare, completati da tamponature coibentate sulle pareti, sul pavimento e sul soffitto, in grado di fornire protezione dagli sbalzi di temperatura esterni e una o pi\u00f9 porte per l'accesso.\nLe dimensioni degli shelter sono variabili in funzione delle apparecchiature che devono contenere, passando da armadi (cabinet) in cui \u00e8 previsto unicamente lo spazio per un apparato a strutture di notevoli dimensioni che possono anche essere divisi in vani.\nAccessori standard per gli shelter, a seconda delle necessit\u00e0 e condizioni, sono: condizionatori o ventole con relative griglie per l'aerazione interna, passanti cavi stagni sulle pareti e/o pavimento per l'ingresso dell'alimentazione e dei collegamenti con l'esterno degli apparati, impianti antincendio, profili a \"C\" per il fissaggio degli apparati alle pareti, impianto elettrico per illuminazione e distribuzione, messa a terra della struttura."}
{"id": "1832772", "revid": "339392", "url": "https://it.wikipedia.org/wiki?curid=1832772", "title": "Canterbury (Kent)", "text": ""}
{"id": "1832773", "revid": "287204", "url": "https://it.wikipedia.org/wiki?curid=1832773", "title": "Sebastien Foucan", "text": ""}
{"id": "1832775", "revid": "834", "url": "https://it.wikipedia.org/wiki?curid=1832775", "title": "Sportivo", "text": ""}
{"id": "1832778", "revid": "118018474", "url": "https://it.wikipedia.org/wiki?curid=1832778", "title": "Roelof Wunderink", "text": "Carriera.\nGli inizi.\nWunderink cominci\u00f2 la propria carriera solamente a 21 anni, nel 1970. L'anno seguente debutt\u00f2 nel campionato nazionale di Formula Ford 1600, che vinse nel 1972. Importante fu anche l'appoggio finanziario garantitogli dalla HB Bewaking Alarm Systems, una ditta che produceva sistemi di allarme e che gli permise di esordire in Formula 3 l'anno dopo. Nonostante la mancanza di risultati di rilievo il suo sponsor lo spinse a correre prima in Formula 5000, anche se con un telaio dell'anno precedente, nel 1974 e a debuttare nella massima serie automobilistica nel 1975. Nel 1974 fu anche protagonista di un grave incidente in cui riport\u00f2 la rottura di uno zigomo e una forte commozione cerebrale.\nFormula 1.\nL'esordio in Formula 1 avvenne alla Race of Champions 1975 a bordo di una Ensign. Il team di Mo Nunn era infatti in difficolt\u00e0 finanziarie e l'apporto della HB si rivel\u00f2 fondamentale per l'approdo di Wunderink nella massima serie automobilistica. Alla sua prima gara, non valida per il mondiale, ottenne un decimo posto, suo miglior risultato di sempre. Il debutto in campionato avvenne nel Gran Premio di Spagna, in cui part\u00ec diciannovesimo, e si ritrov\u00f2 nono durante la corsa prima che un problema alla trasmissione lo costringesse al ritiro. Dopo aver mancato la qualificazione a Monaco e in Gran Bretagna riusc\u00ec a prendere parte al Gran Premio d'Austria risultando non classificato. Fallita nuovamente la qualificazione in Italia, fu costretto al ritiro nell'ultima gara stagionale negli Stati Uniti. Terminato il 1975 Wunderink abbandon\u00f2 il mondo dell'automobilismo."}
{"id": "1832779", "revid": "1543377", "url": "https://it.wikipedia.org/wiki?curid=1832779", "title": "Christian Grindheim", "text": "Carriera.\nClub.\nHaugesund.\nGrindheim inizi\u00f2 la carriera professionistica con la maglia dello Haugesund, squadra per cui debutt\u00f2 nell'Eliteserien in data 22 ottobre 2000: sostitu\u00ec infatti Asbj\u00f8rn Helgeland nel successo per uno a zero sul Lillestr\u00f8m. La squadra non raggiunse per\u00f2 la salvezza nel campionato 2000.\nCon la squadra in 1. divisjon, il suo spazio aument\u00f2: il 16 settembre 2001 segn\u00f2 anche il primo gol della sua carriera in campionato. Fu autore di una delle otto reti che lo Haugesund inflisse in trasferta al By\u00e5sen.\nV\u00e5lerenga.\nIl 28 dicembre 2004 si trasfer\u00ec al V\u00e5lerenga. Il trasferimento del calciatore cost\u00f2 complessivamente circa 3.500.000 corone e lo Haugesund ottenne anche una percentuale dalla prossima cessione del calciatore. Debutt\u00f2 ufficialmente con questa maglia il 10 aprile 2005, in un match di campionato: sostitu\u00ec Ardian Gashi nel corso della sfida contro lo HamKam, persa per tre a uno. Realizz\u00f2 la prima rete in campionato il 12 giugno 2005, nel pareggio per uno a uno contro il Lyn Oslo. Il 26 luglio dello stesso anno, debutt\u00f2 nelle competizioni europee per club: gioc\u00f2 nel secondo turno preliminare della Champions League 2005-2006 vinto per uno a zero contro lo Haka: subentr\u00f2 a Mbulelo Mabizela all'inizio del secondo tempo. Alla sua prima stagione al club, Grindheim contribu\u00ec al primo posto finale in classifica.\nIl 30 agosto 2007 segn\u00f2 il primo gol nella Coppa UEFA 2007-2008, nel sei a zero casalingo inflitto all'Ekranas.\nHeerenveen.\nIl 7 gennaio 2008, Grindheim firm\u00f2 un contratto con gli olandesi dello Heerenveen. Il norvegese firm\u00f2 un contratto valido fino al 2012. Vest\u00ec per la prima volta la divisa della squadra il 16 febbraio, in un match valido per l'Eredivisie 2007-2008: fu titolare nel pareggio per due a due in casa dello Heracles.\nAlla prima giornata del campionato seguente, datata 31 agosto 2008, trov\u00f2 la prima rete per il nuovo club: contribu\u00ec con un gol al successo per tre a due in casa del Volendam. Il 17 maggio 2009 fu titolare nella finale dell'edizione stagionale della Coppa d'Olanda, giocata tra la sua squadra ed il Twente. Lo Heerenveen vinse il trofeo ai calci di rigore, dopo il pareggio per due a due nei tempi regolamentari. Grindheim fu per\u00f2 sostituito nel corso del secondo tempo da Bonaventure Kalou.\nIl 2 aprile 2011 fu espulso per un brutto fallo su Leen van Steensel, nella partita tra Heerenveen ed Excelsior. Il centrocampista ricevette quattro giornate di squalifica per questo intervento.\nCopenaghen e il ritorno al V\u00e5lerenga.\nIl 15 giugno fu ufficializzato il suo trasferimento, a titolo definitivo, al Copenaghen. Firm\u00f2 un contratto dalla durata triennale. Esord\u00ec nella Superligaen il 17 luglio, nella vittoria per 2-0 sul S\u00f8nderjyskE. L'8 febbraio 2013, pass\u00f2 in prestito al V\u00e5lerenga, fino al 30 giugno. Il 12 marzo, l'allenatore Kjetil Rekdal lo scelse come nuovo capitano. Terminato il prestito, fece ritorno al Copenaghen ma, come dichiarato da Rekdal, le parti rimasero in trattativa. Il 1\u00ba luglio, fu trovato un accordo e Grindheim firm\u00f2 un contratto di tre anni e mezzo con il V\u00e5lerenga.\nIl 19 novembre 2017 ha ufficializzato il proprio addio al V\u00e5lerenga, alla scadenza del contratto.\nNuovamente all'Haugesund.\nIl 7 dicembre 2017, l'Haugesund ha reso noto sul proprio sito internet d'aver ingaggiato Grindheim, che si \u00e8 legato al club con un contratto biennale, al termine del quale sarebbe entrato nell'area tecnica della societ\u00e0.\nNazionale.\nGrindheim gioc\u00f2 15 partite per la , segnando una rete e diventandone anche capitano. Debutt\u00f2 il 13 gennaio 2004, schierato titolare nella vittoria per cinque a zero sul . Sigl\u00f2 l'unico gol l'8 ottobre dello stesso anno, contribuendo al successo degli scandinavi per due a zero sulla .\nIl 17 agosto 2005 esord\u00ec invece per la Nazionale maggiore: fu schierato titolare nella sconfitta per due a zero in amichevole contro la e nel corso del match fu sostituito da Thorstein Helstad. Il 3 settembre, invece, gioc\u00f2 il primo incontro valido per le qualificazioni al : part\u00ec dal primo minuto nel successo per tre a due in casa della . La selezione scandinava manc\u00f2 per\u00f2 la qualificazione alla fase finale del torneo.\nPer il primo gol, dovette attendere il 12 febbraio 2009: fu lui a siglare la rete decisiva nell'amichevole contro la , nel successo per uno a zero della Norvegia. Morten Gamst Pedersen effettu\u00f2 un cross rasoterra e Grindheim calci\u00f2 il pallone in porta, superando Ren\u00e9 Adler.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2021.\""}
{"id": "1832786", "revid": "92723", "url": "https://it.wikipedia.org/wiki?curid=1832786", "title": "Strophicus", "text": "Lo strophicus \u00e8 un neuma utilizzato nella notazione del canto gregoriano.\nNella notazione corsiva ha la forma di un piccolo uncino che ha la stessa origine etimologica dell'apostrofo moderno.\nSi pu\u00f2 pensare che indichi una piccolissima variazione di altezza, forse inferiore al semitono.\nLo \"strophicus\" non lo si incontra mai su una sillaba isolata. Entra talvolta nella composizione di altri neumi.\nLo \"strophicus\" appare:\nDistropha e tristropha.\nDistropha e tristropha corrispondono a una ripetizione sulla stessa nota, rispettivamente due o tre volte, questa ripetizione \u00e8 leggera e rapida. La \"distropha\" non deve essere interpretata come un punctum di doppia durata, le due note devono farsi sentite.\nOggi questi neumi vengono interpretati senza variazione di altezza, ma originariamente \u00e8 probabile che indicavano una piccola modulazione tra ogni nota, dando l'effetto di un lieve tremolio.\nQuesti due neumi sono sempre emessi al di sotto del semitono, su un do o un fa cosa che suggerisce che la ripercussione portava su questo semitono.\nLa notazione corsiva suggerisce che questi due neumi sono ripercossi su ogni nota (due o tre), per un certo effetto vocale. Questo accento per\u00f2 non \u00e8 un accento di durata, che sarebbe inudibile e nello stesso tempo incompatibile con un neuma leggero. Le sole azioni possibili per segnare la ripercussione sono delle variazioni nell'intensit\u00e0 (attacco) ed eventualmente nell'altezza.\nLa notazione di Laon trascrive quasi sempre l'ultimo \"strophicus\" con un tratto pi\u00f9 lungo (il \"trociolo\"), ma non sempre. Al contrario la notazione di san Gallo segna un episema sull'ultimo \"strophicus\". Questa ripartizione suggerisce che l'ultimo \"strophicus\" tende ad essere pi\u00f9 lungo dei precedenti.\nLa liquescenza \u00e8 segnata sulle grafie corsive delle \"tristrophae\", sia da san Gallo che da Laon ma questa indicazione non viene mai ripresa nella trascrizione quadrata."}
{"id": "1832787", "revid": "298055", "url": "https://it.wikipedia.org/wiki?curid=1832787", "title": "Farder Coram", "text": ""}
{"id": "1832788", "revid": "775372", "url": "https://it.wikipedia.org/wiki?curid=1832788", "title": "Parlamento d'Inghilterra", "text": "Il Parlamento d'Inghilterra (\"Parliament of England\") fu la prima assemblea legislativa del Regno d'Inghilterra.\nStoria.\nLe sue radici risalgono al periodo medievale, dopo lo sbarco dei normanni in Inghilterra. Il termine \"Parlamento d'Inghilterra\" apparve per la prima in documenti ufficiali nel 1230.\nCon una serie di sviluppi increment\u00f2 il proprio potere a discapito del re d'Inghilterra, fino a quando nel 1640 una guerra civile tra le fazioni dei \"Parlamentaristi\" di Oliver Cromwell e dei \"Realisti\" sostenitori di Carlo I Stuart port\u00f2 all'esecuzione del re nel 1649.\nDivenne, dopo l'Atto di Unione (1707), la base principale del Parlamento di Gran Bretagna, di seguito Parlamento del Regno Unito. Ci\u00f2 fa del moderno Parlamento del Regno Unito uno dei corpi legislativi pi\u00f9 antichi del mondo, secondo solo all'Althing, e per questo motivo ci si riferisce a lui col nominativo di \"Madre di tutti i parlamenti\"."}
{"id": "1832793", "revid": "233579", "url": "https://it.wikipedia.org/wiki?curid=1832793", "title": "Stropha", "text": ""}
{"id": "1832795", "revid": "458786", "url": "https://it.wikipedia.org/wiki?curid=1832795", "title": "Francisco Mendoza", "text": ""}
{"id": "1832796", "revid": "765341", "url": "https://it.wikipedia.org/wiki?curid=1832796", "title": "Comme si de rien n'\u00e9tait", "text": "Comme si de rien n'\u00e9tait \u00e8 il terzo album in studio della cantautrice italiana naturalizzata francese Carla Bruni, pubblicato l'11 luglio 2008.\nDescrizione.\nL'album contiene una cover di una canzone statunitense del 1952 scritta da Pee Wee King, Chilton Price e Redd Stewart e portata al successo da Jo Stafford, \"You belong to me\" (anni dopo il brano riebbe una certa notoriet\u00e0, essendo inserita nella colonna sonora del film \"L'ultimo spettacolo\"), e una del cantautore italiano Francesco Guccini, \"Il vecchio e il bambino\".\nIl disco \u00e8 uscito nel 2008: l'11 luglio in tutta Europa, il 14 luglio nel Regno Unito, il 15 luglio in Canada e il 5 agosto negli Stati Uniti."}
{"id": "1832799", "revid": "599013", "url": "https://it.wikipedia.org/wiki?curid=1832799", "title": "Carey Talley", "text": ""}
{"id": "1832800", "revid": "124002199", "url": "https://it.wikipedia.org/wiki?curid=1832800", "title": "Passeggiata delle Cattive", "text": "La passeggiata delle Cattive o passeggiata alle Mura delle Cattive nella sua configurazione attuale \u00e8 un monumento ottocentesco di Palermo.\nEtimologia.\nSi tratta di una terrazza prospiciente il mare posta sulle mura civiche presso porta Felice e a ridosso del Foro Italico.\nEtimologicamente deriva dal latino \"captivae\" (prigioniere), termine utilizzato per identificare le vedove, considerate come prigioniere del dolore del lutto.\nInfatti questa terrazza era utilizzata per le passeggiate proprio dalle vedove che si tenevano ad una certa distanza dalla passeggiata classica che era al Foro Italico.\nStoria.\nLa passeggiata esistente sin dalla fine del XVII secolo fu perfezionata nelle forme attuali dal marchese Lucchesi Palli nel 1813, danneggiata dai violenti bombardamenti aerei della seconda guerra mondiale (maggio 1943), abbandonata all'oblio ed inutilizzata sino al 1997 quando l'Amministrazione comunale avvi\u00f2 i lavori di restauro su progetto e direzione dei lavori dell'architetto Mario Li Castri. Nel 1998 venne riaperta alla pubblica fruizione.\nVi si accede tramite una scalinata posta nella piazza Santo Spirito, accanto a palazzo Benso. Sulla passeggiata si affacciano in sequenza le terrazze private oltre che del palazzo Benso anche quelle dei palazzi Butera, Piraino, Lampedusa e l'ex hotel Trinacria.\nNel marzo 2014 la Passeggiata delle Cattive venne posta sotto sequestro dalla Magistratura per atti vandalici e dissesti ma, dopo l'esecuzione di opere di manutenzione, \u00e8 stata riaperta al pubblico."}
{"id": "1832807", "revid": "713168", "url": "https://it.wikipedia.org/wiki?curid=1832807", "title": "Gaspar de Bracamonte y Guzm\u00e1n", "text": "Biografia.\nTerzo Conte di Pe\u00f1aranda, traeva il suo titolo dal villaggio di Pe\u00f1aranda de Bracamonte sito in Spagna nei pressi di Salamanca. Proveniva da una delle pi\u00f9 antiche e nobili famiglie di Spagna, i Guzman, famiglia presente nella storia del paese attraverso vari rami e vari esponenti, molti dei quali furono protagonisti anche della storia d'Italia, in particolare del Ducato di Milano e del Regno di Napoli. \nEra figlio di Alonso di Bracamonte, primo Conte di Pe\u00f1aranda e precettore del Re di Spagna. Spos\u00f2 la nipote Mar\u00eda de Bracamonte, figlia del fratello maggiore Balthazar Emmanuel, secondo Conte di Pe\u00f1aranda. Ebbero un figlio, Gregorio, quarto Conte di Pe\u00f1aranda, che mor\u00ec senza discendenti nel 1689.\nFu a capo della delegazione spagnola alla Pace di Vestfalia nel 1648 per conto del re di Spagna, Filippo IV. Dal 1659 al 1664 fu Vicer\u00e9 di Napoli ed in seguito, dopo la morte del Re nel 1665 fu uno dei reggenti del regno di Spagna e consigliere della Regina vedova Marianna d'Austria, che aveva la reggenza per conto del figlio Carlo. Fu anche presidente del Consiglio delle Indie.\nIl figlio Gregorio lasci\u00f2 tutte le sue fortune in eredit\u00e0 al Convento delle Carmelitane di Pe\u00f1aranda che tuttora conserva la migliore collezione di quadri e bronzi di arte italiana, ed in particolare di fattura napoletana, esistente nella zona.\nLo stemma dei \"Bracamontes\", analogo a quello dei francesi \"Bracquemont\", rappresenta un martello che batte su un monte stilizzato."}
{"id": "1832808", "revid": "154893", "url": "https://it.wikipedia.org/wiki?curid=1832808", "title": "Figure di Widmanstetter", "text": ""}
{"id": "1832811", "revid": "1369234", "url": "https://it.wikipedia.org/wiki?curid=1832811", "title": "Jorge Villafa\u00f1a", "text": ""}
{"id": "1832813", "revid": "599013", "url": "https://it.wikipedia.org/wiki?curid=1832813", "title": "Orologio molecolare", "text": "L'orologio molecolare \u00e8 una tecnica utilizzata in evoluzione molecolare per stimare il tempo che \u00e8 trascorso dalla separazione tra due specie, a partire dallo studio delle differenze esistenti nel DNA o nelle sequenze amminoacidiche di alcune proteine.\nTale tecnica si basa sulla ipotesi che mutazioni casuali, con le quali i geni si evolvono, si verifichino con frequenze pressoch\u00e9 costanti nel tempo. Considerato valido questo assunto, diventa possibile stimare il tempo trascorso dal momento in cui si \u00e8 verificata la divergenza tra due specie che discendono dallo stesso antenato comune, semplicemente valutando il numero delle differenze presenti in sequenze di DNA correlate o nelle corrispettive proteine.\nStoria.\nIl concetto di orologio molecolare \u00e8 stato introdotto nel 1962 da Emile Zuckerkandl e Linus Pauling, i quali notarono che le differenze nella composizione in aminoacidi dell'emoglobina di alcune specie animali erano grossolanamente proporzionali al tempo di divergenza delle specie calcolato sui dati fossili. Essi generalizzarono queste osservazioni asserendo che la frequenza dei cambiamenti evolutivi di una data proteina era approssimativamente costante nel tempo e nelle differenti specie.\nIl fenomeno dell\u2019 \u201cequidistanza genica\u201d fu invece notato per la prima volta da Emanuel Margoliash nel 1963; egli scrisse: \u201cSembra che il numero delle differenze nei residui tra il citocromo c di due specie qualunque sia condizionato perlopi\u00f9 dal tempo trascorso da quando le linee evolutive che portano a queste due specie si sono originariamente separate. Se ci\u00f2 \u00e8 corretto, il citocromo c di tutti i mammiferi dovrebbe essere in egual misura differente da quello di tutti gli uccelli. Poich\u00e9 i pesci divergono dalla principale radice dell\u2019evoluzione dei vertebrati prima sia degli uccelli che dei mammiferi, il citocromo c di questi ultimi dovrebbe essere ugualmente diverso da quello dei pesci. Similmente, il citocromo c di tutti i vertebrati dovrebbe ugualmente differire dalla proteina del lievito.\u201d Per esempio, la differenza tra il citocromo c di una carpa, una rana, tartaruga. o pollo, coniglio e cavallo \u00e8 stabilmente intorno al 13%-14%; allo stesso modo, la differenza tra il citocromo c di un batterio e del lievito, del frumento, della falena, del tonno, piccione e cavallo, varia tra il 64% e il 69%. Insieme al lavoro di Emile Zuckerkandl e Linus Pauling, l\u2019evidenza dell\u2019equidistanza genica ha portato direttamente alla formalizzazione dell\u2019ipotesi dell\u2019orologio molecolare all\u2019inizio degli anni \u201960 del secolo scorso.\nLegami con la teoria della neutralit\u00e0.\nL'osservazione di un tasso di cambiamento molecolare simile ad un orologio fu all\u2019inizio puramente fenomenologica. Pi\u00f9 tardi, il lavoro di Mooto Kimura svilupp\u00f2 la \u201cteoria dell\u2019evoluzione molecolare neutrale\u201d, che prediceva l\u2019esistenza di un orologio molecolare. Dati N individui, per mantenere semplice il calcolo, \u201caploidi\u201d (e.g. che possiedono una sola copia di ogni gene), e dato che il tasso delle \u201cmutazioni neutrali\u201d (e.g. mutazioni che non hanno effetti sulla fitness) in un nuovo individuo sia \u00b5; la probabilit\u00e0 che una nuova mutazione sia \u201cfissata\u201d nella popolazione \u00e8 quindi 1/N, poich\u00e9 ogni copia del gene \u00e8 equivalente. Ad ogni generazione, ogni individuo pu\u00f2 presentare nuove mutazioni, quindi ci saranno \u00b5N nuove mutazioni neutrali nel complesso della popolazione. Ci\u00f2 significa che, ad ogni generazione, \u00b5 nuove mutazione neutrali andranno a fissazione. Se la maggior parte dei cambiamenti visti durante l\u2019evoluzione molecolare sono neutrali, allora le \u201cfissazioni\u201d si accumuleranno nella popolazione ad un ritmo dell\u2019orologio uguale a quello delle mutazioni neutrali in un singolo individuo.\nCalibrazione.\nDa s\u00e9, l\u2019orologio molecolare pu\u00f2 essere informativo del solo fatto che un dato periodo di tempo sia esteso il doppio di un altro: non pu\u00f2 invece stabilire date effettive. Nella filogenesi virale e negli studi sul DNA antico \u2013 due aree della biologia evoluzionistica dove \u00e8 possibile campionare sequenze su scala evolutiva \u2013 le date delle sequenze intermedie possono essere utilizzate per calibrare con maggior precisione l\u2019orologio molecolare. In ogni caso, la maggior parte degli studi filogenetici richiede che l\u2019orologio molecolare sia calibrato su dati indipendenti dalla data, come un record fossile. Esistono, in generale, due metodi di calibrazione dell\u2019orologio usando dati fossili: la calibrazione del nodo e quella dell\u2019estremit\u00e0.\nCalibrazione del nodo.\nLa calibrazione del nodo, riportata anche come datazione del nodo, \u00e8 un metodo per la calibrazione filogenetica effettuato ponendo vincoli fossili ai nodi. Un nodo di calibrazione fossile \u00e8 costituito dal pi\u00f9 antico rappresentante noto di un dato clade, utilizzato per vincolare la sua et\u00e0 minima. A causa della natura frammentaria dei dati fossili, \u00e8 probabile che il vero antenato comune pi\u00f9 recente di un clade non si trovi mai. Per affrontare tale problema nelle analisi di calibrazione del nodo, deve essere stimata l\u2019et\u00e0 massima del clade: ci\u00f2 risulta difficoltoso, in quanto si fa affidamento su \u201cprove negative\u201d, come l\u2019assenza di fossili pi\u00f9 antichi in quel clade. Esistono un certo numero di strategie per derivare l\u2019et\u00e0 massima del clade, utilizzando modelli \u201cnascita \u2013 morte\u201d, analisi di distribuzione stratigrafica fossile, o controlli tafonomici. Una volta stimate l\u2019et\u00e0 minima e massima del clade, \u00e8 stabilita la \u201cprobabilit\u00e0 a priori\u201d del tempo di divergenza basata sull\u2019et\u00e0 stimata nel dato nodo e utilizzata per calibrare l\u2019orologio. Esistono diverse distribuzioni per la probabilit\u00e0 a priori (normale, log-normale, esponenziale, gamma, uniforme, etc) che possono essere utilizzate per esprimere la probabilit\u00e0 del reale momento di divergenza in relazione all\u2019et\u00e0 del fossile. Il piazzamento nell\u2019albero di nodi fossil-vincolati spiega quello dei nodi liberi, dando stime delle date di divergenza lungo la filogenesi. I primi metodi di calibrazione dell\u2019orologio potevano fare affidamento su di un solo vincolo fossile (tasso non parametrico di parametrizzazione), mentre i moderni metodi d\u2019analisi (BEAST e r8s) permettono l\u2019uso di pi\u00f9 fossili per calibrare l\u2019orologio: simulazioni hanno permesso di osservare come, aumentando il numero di vincoli fossili nelle analisi BEAST, l\u2019accuratezza nella stima del tempo di divergenza cresca.\nCalibrazione delle estremit\u00e0.\nLa calibrazione delle estremit\u00e0, anche nota come datazione delle estremit\u00e0, \u00e8 un metodo di calibrazione dell\u2019orologio molecolare in cui i fossili sono trattati come taxa e posti sulle estremit\u00e0 dell\u2019albero. Ci\u00f2 \u00e8 ottenuto costruendo una matrice contenente un dataset molecolare per i taxa viventi, unitamente ad un secondo dataset morfologico per i taxa (sia estinti che viventi). Diversamente dalla calibrazione del nodo, questo metodo ricostruisce la topologia dell\u2019albero e piazza i fossili nello stesso momento; i modelli molecolari e morfologici lavorano di concerto in simultanea, permettendo che la morfologia dia informazioni sul posizionamento dei fossili. La calibrazione delle estremit\u00e0, durante la regolazione dell\u2019orologio, utilizza tutti i taxa fossili rilevanti, piuttosto che fare affidamento solo su quelli pi\u00f9 antichi per ciascun clade; il metodo inoltre non si basa sull\u2019interpretazione delle prove negative per inferire le et\u00e0 massime nei cladi.\nFonti di errore nella stima temporale della scala evolutiva, adoperando la calibrazione delle estremit\u00e0, possono essere: \nTasso non costante dell'orologio molecolare.\nA volte solo una data di divergenza singola pu\u00f2 essere stimata dai fossili, mentre tutte le altre date possono essere dedotte da quella. Per altri gruppi di specie sono disponibili abbondanti resti fossili, questo permette di testare l\u2019ipotesi di orologio molecolare dei tassi di divergenza costanti. Le sequenze di DNA che sono soggette a bassi livelli di selezione negativa mostrano tassi di divergenza dello 0,7-0,8% per milione d\u2019anni in batteri, mammiferi, invertebrati e piante. Nello stesso studio, le regioni del genoma che sono soggette a una selezione negativa (o purificante) molto alta (rRNA codificante) hanno tassi di divergenza considerevolmente pi\u00f9 lenti (1% per 50 milioni di anni). Oltre a tale variazione nel tasso di divergenza a seconda della posizione nel genoma, dai primi anni \u201990 del secolo scorso la variazione tra taxa si \u00e8 dimostrata un terreno fertile per la ricerca, anche a livello comparativo su brevi periodi di tempo evolutivo. I Procellariiformes presentano orologi molecolari che corrono in media ad una velocit\u00e0 che \u00e8 la met\u00e0 rispetto a quella di molti altri uccelli, verosimilmente questo \u00e8 dovuto a tempi di generazione lunghi, inoltre molte tartarughe hanno un orologio molecolare che corre circa ad un ottavo della velocit\u00e0 nei piccoli mammiferi, a volte anche pi\u00f9 lentamente. Anche effetti dovuti a popolazioni di piccole dimensioni confondono facilmente le analisi di orologio molecolare. Ricercatori come Francisco Ayala hanno fondamentalmente messo in dubbio l\u2019ipotesi dell\u2019orologio molecolare. In accordo con lo studio di Ayala del 1999, cinque fattori combinati insieme limitano l\u2019applicazione dei modelli di orologio molecolare: \nGli utilizzatori dell\u2019orologio molecolare hanno sviluppato delle soluzioni alternative usando un certo numero di approcci statistici che includono tecniche di Maximum Likelihood e pi\u00f9 tardi la modellizzazione Bayesiana. In particolare, i modelli che tengono conto del tasso di variazione fra le linee filetiche sono stati proposti per ottenere stime migliori dei tempi di divergenza. Questi modelli vengono chiamati orologi molecolari rilassati perch\u00e9 rappresentano una posizione intermedia tra l\u2019ipotesi \u201crigida\u201d dell\u2019orologio molecolare ed i modelli a molti tassi di Felsenstein ed \u00e8 stato possibile usare tali modelli grazie alle tecniche MCMC che esplorano una variet\u00e0 pesata di topologie di albero e simultaneamente stimano i parametri del modello di sostituzione scelto. Bisogna ricordare che le date di divergenza dedotte usando l\u2019orologio molecolare sono basate su un\u2019inferenza statistica e non su un\u2019evidenza diretta. L\u2019orologio molecolare corre in sfide particolari a scale temporali molto corte e molto lunghe. A scale temporali lunghe, il problema \u00e8 la saturazione: se \u00e8 passato un tempo sufficiente, molti siti sono andati incontro a pi\u00f9 di una mutazione, ma \u00e8 impossibile rilevare la sequenza di cambiamenti avvenuti nel genoma; questo significa che il numero osservato di cambiamenti non cresce pi\u00f9 linearmente col passare del tempo ma invece si appiattisce. A scale temporali molto corte, molte differenze tra i campioni non rappresentano la fissazione di sequenze diverse in differenti popolazioni; al contrario, esse rappresentano alleli alternativi che erano entrambi presenti come una parte del polimorfismo nell\u2019antenato comune. L\u2019inclusione di differenze che non si sono ancora fissate conduce verso un\u2019inflazione potenzialmente marcata del tasso apparente dell\u2019orologio molecolare a scale temporali molto corte.\nMetodi.\nI metodi Bayesiani possono fornire stime pi\u00f9 appropriate dei tempi di divergenza, specialmente quando si adoperano dataset ampi, come quelli forniti dalla filogenomica. Uno dei software adoperati in analisi di inferenza bayesiana e di orologio molecolare \u00e8 BEAST - acronimo per \u201cBayesian Evolutionary Analysis Sampling Trees\u201d \u2013 che si propone come un framework generale per la stima dei parametri e il test di ipotesi nei modelli evolutivi, partendo da dati di sequenze molecolari. L\u2019algoritmo alla base di BEAST \u00e8 la Catena di Markov Monte Carlo (MCMC) di Metropolis-Hastings, un algoritmo stocastico che restituisce stime, basate sul campione, per la distribuzione d\u2019interesse scelta; la peculiarit\u00e0 del software \u00e8 il suo forte indirizzamento su genealogie e filogenesi calibrate, ovvero, alberi radicati che incorporino una scala temporale. Ci\u00f2 si ottiene modellando il tasso di evoluzione molecolare su ogni ramo dell\u2019albero; il tasso pu\u00f2 essere, nel caso pi\u00f9 semplice, uniforme per tutto l\u2019albero e gi\u00e0 noto o stimato; ma con l\u2019avanzamento della filogenesi molecolare e l\u2019introduzione dei modelli d\u2019orologio molecolare rilassato, che non prevedono un tasso costante tra le diverse linee, BEAST \u00e8 stato proposto per primo come software che permettesse l\u2019inferenza di alberi filogenetici effettivi adoperando tali modelli.\nIn BEAST, si possono porre su tutti i parametri delle condizioni informative a priori (e.g. si pu\u00f2 ad esempio assegnare all\u2019et\u00e0 della radice dell\u2019albero una distribuzione esponenziale a priori con una media pre-specificata): \nIl programma riceve in input file XML che descrivano le sequenze da analizzare, i modelli, gli operatori e i vari parametri per l\u2019output (file di testo che riassumono la distribuzione stimata a posteriori per i valori parametrici e gli alberi); esistono altri programmi per aiutare l\u2019utente a preparare i file di input ed analizzare l\u2019output:\nUtilizzo.\nLa tecnica dell\u2019orologio molecolare \u00e8 uno strumento importante in filogenesi molecolare, usando le informazioni della genetica molecolare per determinare una corretta classificazione scientifica degli organismi o per studiare differenze nelle forze selettive. La conoscenza di tassi pressoch\u00e9 costanti di evoluzione molecolare in specifici gruppi di linee facilita nel riconoscere i tempi di eventi filogenetici, inclusi quelli non supportati da fossili, come la divergenza tra taxa viventi e nella costruzione dell\u2019albero filogenetico. In questi casi (cio\u00e8 dove le prove fossili siano scarse o assenti), l'errore nelle stime dei tempi evolutivi pu\u00f2 aumentare anche oltre il 50%, specialmente considerando lunghi archi di tempo."}
{"id": "1832814", "revid": "670021", "url": "https://it.wikipedia.org/wiki?curid=1832814", "title": "Reeve (amministratore)", "text": "Originariamente, nell'Inghilterra anglosassone, il reeve (in inglese antico \"gerefa\") era un alto funzionario con autorit\u00e0 locale sotto la Corona, ad esempio, un magistrato comunale di una citt\u00e0 o di un distretto. Successivamente, dopo la conquista normanna, \u00e8 diventata una carica tenuta da un uomo di rango inferiore, nominato amministratore di un \"manor\" e supervisore dei contadini. In questo ruolo, osserva lo storico H. R. Loyn, \"\u00e8 il primo specialista inglese di amministrazione di immobili\".\nInghilterra anglosassone.\nPrima della conquista normanna, un reeve (inglese antico \"\u0121er\u0113fa\"; simile ai titoli \"greve\"/\"gr\u00e4fe\" della lingua basso-tedesca) era un funzionario amministrativo che generalmente si collocava sotto all'ealdorman o all'earl (o jarl). La parola in inglese antico \"\u0121er\u0113fa\" era in origine un termine generale, ma assunse preso un significato pi\u00f9 specifico.\nLa terra era divisa in un gran numero di hide\u2014un'area contenente terra coltivabile sufficiente a sostenere una famiglia. Dieci hide costituivano un tithing, e le famiglie che vivevano l\u00ec (teoricamente, dieci famiglie) erano obbligate ad effettuare una primitiva forma di sorveglianza di quartiere, secondo un sistema di responsabilit\u00e0 collettiva chiamato \"frankpledge\".\nI tithing erano organizzati in gruppi da 10, chiamati centene per il fatto che contenevano 100 hide; in tempi moderni, queste antiche centene mantengono ancora i loro confini storici. nonostante ora ognuna di loro contenga ben pi\u00f9 di 100 famiglie. Ogni centena era supervisionata da un connestabile, e dei gruppi di centene erano uniti per formare contee, con ogni contea sotto il controllo di un earl. Ogni unit\u00e0 aveva un tribunale e un ufficiale che mettesse in pratica le decisioni del tribunale: il reeve. C'erano vari tipi di reeve: \"high-reeve\", \"town-reeve\", \"port-reeve\", \"shire-reeve\" (precursore dello \"sheriff:\" sceriffo), reeve della centena, e reeve del \"manor\".\nLa parola \u00e8 spesso tradotta in latino con \"prefectus\", dallo storico Beda il Venerabile, e in alcuni dei primi privilegi anglosassoni. I privilegi sassoni-occidentali preferivano riservare il termine \"prefectus\" agli earldormen (earl) stessi."}
{"id": "1832815", "revid": "599013", "url": "https://it.wikipedia.org/wiki?curid=1832815", "title": "Alexandru Zotinc\u0103", "text": ""}
{"id": "1832817", "revid": "298055", "url": "https://it.wikipedia.org/wiki?curid=1832817", "title": "Ruta Skadi", "text": ""}
{"id": "1832819", "revid": "1305772", "url": "https://it.wikipedia.org/wiki?curid=1832819", "title": "Alba Docilia", "text": "Alba Doc\u00eclia \u00e8 il nucleo romano di Albisola. Si trova segnata sulla Tabula Peutingeriana, \"carta\" stradale dell'Impero risalente al IV secolo. Il termine \"Docilia\" \u00e8 un aggettivo stante ad indicare la trib\u00f9 di appartenenza che era appunto quella dei Liguri Docilii, diffusi tra la zona di Albisola e Sassello.\nEtimologia.\nLa parola \"Alba\" indica invece in generale un abitato pi\u00f9 o meno grande, \"citt\u00e0\",\nanche se il significato preciso pare sia \"collina, montagna\" o \"altura\" in genere. Dalla stessa radice deriverebbe anche il nome Alpi. Il termine \u00e8 molto diffuso nel nord Italia in diverse denominazioni di citt\u00e0 o paesi come \"Alba Pompeia\" (Alba), \"Albium Intemelium\" (Ventimiglia), \"Albium Ingaunum\" (Albenga). Non manca comunque anche in altre zone come nel Lazio, ad esempio nel caso di \"Alba Longa\".\nDa \"Alba Docilia\" prende il nome anche la locale squadra di atletica leggera.\nLa \"villa romana\" di Alba Docilia.\nI resti oggi visibili in Piazza Giulio II, di fronte all'uscita della stazione ferroviaria di Albisola Superiore, furono in gran parte messi in luce nel corso degli scavi che il religioso G. B. Schiappapietra condusse nell'Ottocento nell'area degli orti e dei frutteti che circondavano la chiesetta di S. Pietro. Tali scavi portarono anche all'identificazione del toponimo \"Alba Docilia\" / \"Decelia\" citato dagli itinerari antichi.\nAltri scavi, condotti negli anni cinquanta del secolo scorso, in occasione della costruzione della stazione, e negli anni settanta, permisero di esporre il perimetro completo dell'area.\nIl complesso \u00e8 stato interpretato come i resti di una villa rustica di et\u00e0 romana. Il quartiere abitativo comprende diversi ambienti e una vasta zona termale organizzata intorno a due peristili mentre il settore rustico-produttivo si sviluppa attorno alla grande corte centrale. Alcuni vani, attualmente nascosti dalla stazione, dovevano essere destinati alla produzione del vino.\nLa villa ebbe il suo massimo periodo di splendore tra il I secolo e il III secolo. Su di essa si insedi\u00f2 l'antica chiesetta di San Pietro. Nel 2008 furono rinvenute nelle vicinanze tre tombe risalenti all'et\u00e0 del Ferro.\nUna certa monumentalit\u00e0 della struttura, i numerosi ambienti della parte residenziale e l'estensione del cortile e degli spazi produttivi inducono a pensare che i resti, piuttosto che a una villa, si possano riferire ad una mansio, una stazione di sosta in prossimit\u00e0 della via Julia Augusta."}
{"id": "1832824", "revid": "1934238", "url": "https://it.wikipedia.org/wiki?curid=1832824", "title": "Rutherford (unit\u00e0 di misura)", "text": "Il rutherford (simbolo: formula_1) \u00e8 un'unit\u00e0 di misura non pi\u00f9 in uso dell'attivit\u00e0 di un radionuclide, corrispondente a 1 formula_2 (1 formula_3 = 10-6 formula_1).\nDeve il suo nome a Ernest Rutherford, scienziato britannico universalmente considerato come il padre della fisica nucleare.\n\u00c8 ora sostituito dall'unit\u00e0 S.I. \"becquerel\" (formula_3)."}
{"id": "1832829", "revid": "767487", "url": "https://it.wikipedia.org/wiki?curid=1832829", "title": "Atiba Harris", "text": "Biografia.\n\u00c8 il primo di quattro figli, ha un cugino, Micah Richards che ha giocato nella .\nCarriera.\nClub.\nHarris ha giocato nelle giovanili del Newcastle United nel 2002 all'et\u00e0 di 17, nel 2003 si trasfer\u00ec al Cadice, che lo prest\u00f2 al CD Linares nella stagione 2003-04. Prima di firmare con il Real Salt Lake nel 2006, Harris gioc\u00f2 per una stagione nell'Elco San Peters. Nella sua prima stagione in MLS, ha segnato quattro gol in 22 partite. Nella sua prima esperienza con il Chivas USA ha segnato 3 gol in 28 gare disputate.\nNazionale.\nHarris ha fatto il suo esordio nella Nazionale di Saint Kitts e Nevis nel 2000, all'et\u00e0 di 15 anni e ha collezionato 22 presenze, segnando 7 reti. Ha inoltre rappresentato il suo paese a livello di U-13, U-15, U-17, U-20 ed U-23."}
{"id": "1832831", "revid": "767487", "url": "https://it.wikipedia.org/wiki?curid=1832831", "title": "Lawson Vaughn", "text": ""}
{"id": "1832832", "revid": "122663820", "url": "https://it.wikipedia.org/wiki?curid=1832832", "title": "Marilyn Eastman", "text": "Biografia.\nDivenne nota per aver interpretato Helen Cooper nel film \"La notte dei morti viventi\" (1968) di George A. Romero. Recit\u00f2 anche in \"Scappa e vinci\" (1995) e \"Santa Claws\" (1996). Nel corso della sua carriera apparve anche in diversi musical, tra cui \"Follies\" (1981).\nEra sposata con Karl Hardman, con il quale recit\u00f2 nel film di Romero. Anche la sua figliastra Kyra Schon apparve nella medesima pellicola, interpretando la loro figlia. La coppia \u00e8 stata sposata per 40 anni fino alla morte di Hardman nel 2007, a 80 anni, per cancro del pancreas."}
{"id": "1832836", "revid": "11959", "url": "https://it.wikipedia.org/wiki?curid=1832836", "title": "Avanti (India)", "text": "Avanti fu un antico regno dell'India centro-occidentale governato dalla casta guerriera dei Yadava. Ujjayani (Ujjain, Madhya Pradesh) fu la sua capitale lungo il corso del fiume Kshipra, un affluente del fiume Charmanuati, che a sua volta \u00e8 un affluente del fiume Gange. La Ujjayani del passato \u00e8 attualmente nota come Ujjain, citt\u00e0 del Madhya Pradesh. Vasudeva Krishna e Bala Rama ebbero la loro istruzione a Ujjayani.\nAvanti venne diviso tra nord e sud, lungo il corso del fiume Vetravati. Inizialmente Mahissati (sanscrito: Mahishamati) fu la capitale del Sud Avanti, e Ujjaini (sanscrito: Ujjayini) lo fu del nord, ma all'epoca di Mahavira e del Buddha lo fu del Regno Unito. Il regno di Avanti corrispondeva grosso modo alla moderna regione del Malwa, e Nimar (parti del Madhya Pradesh). \nAvanti fu un importante centro del buddismo. Il re Nandivardhana di Avanti venne sconfitto dal re Shishunaga del Magadha. Avanti in seguito divenne parte dell'impero del Magadha."}
{"id": "1832838", "revid": "767487", "url": "https://it.wikipedia.org/wiki?curid=1832838", "title": "Giusy Consoli", "text": "Biografia.\nNata di sesso maschile con il nome Giuseppe Consoli, lasci\u00f2 Catania da piccola poich\u00e9 la famiglia si trasfer\u00ec a Bovisio Masciago nell'hinterland milanese, dove abit\u00f2 fino ai 18 anni. Al compimento della maggiore et\u00e0 decise di andare a vivere a Modena, dove per campare fece vari lavori, tra cui l'estetista.\nIn quel periodo inizia a frequentare le discoteche di Riccione assieme all'amico G.B. e si fa notare per l'abbigliamento eccentrico e firmato, e l'esuberanza in pista. Si impone come personaggio nel clubbing di tendenza \u00abdopo anni di strada, dopo notti interminabili a ballare nelle disco come attrazione fuori ordinanza\u00bb.\nInizia a lavorare come animatrice transessuale della \"Villa delle Rose\", locale di Misano Adriatico nei pressi di Riccione, nella prima met\u00e0 degli anni novanta. Poi al Cocoric\u00f2, a Le Plaisir di Desenzano del Garda, quindi a Roma e Milano. Gi\u00e0 nel 1994 \u00e8 considerata \u00abuna delle transessuali pi\u00f9 famose che anima le notte roventi nelle discoteche di Riccione, Bologna, Reggio Emilia\u00bb, e nello stesso periodo offre una buona prova da attrice interpretando il personaggio di Valeria nel film \"Padre e figlio\" di Pasquale Pozzessere (1994).\nNello stesso anno \u00e8 vittima di un'aggressione nella quale rischia di essere uccisa, riportando seri problemi al collo, e la notizia ha risonanza nazionale.\nNel 1995 \u00e8 ideatrice, assieme all'amico Giuliano Bavutti, de \"Les Folies de Pigalle,\" a Reggio Emilia.\nDal 2002 produce musica per l'etichetta \"Sound Division\", continuando l'attivit\u00e0 di deejay dal vivo e la gestione di locali e serate disco."}
{"id": "1832841", "revid": "767487", "url": "https://it.wikipedia.org/wiki?curid=1832841", "title": "I 4 monaci", "text": "I 4 monaci conosciuto anche come I quattro monaci \u00e8 un film del 1962 diretto da Carlo Ludovico Bragaglia.\nTrama.\nI due ladruncoli Giocondo e Crispino, specialisti in truffe, insieme ad altri due complici, Gaudenzio e Martino, decidono di fare un colpo fingendosi frati profughi dell'Ungheria e cercando di ottenere denaro. Ma ricevono solo ospitalit\u00e0 in un piccolo convento in Sicilia. Qui la loro truffa si trasforma in una serie di ricatti ed estorsioni per nome e ad insaputa del peggior gangster del paese in quel momento assente perch\u00e9 in America.\nProduzione.\nRegia.\nIl regista della pellicola, qui al suo penultimo lavoro, ha affermato che la trama \u00e8 stata ispirata da un fatto di cronaca realmente accaduto in Italia proprio in quegli anni.\nCast.\nIl film mette insieme per la prima volta sul grande schermo quattro grandi attori della commedia italiana: Peppino De Filippo nei panni di Fra' Crispino, Aldo Fabrizi in quelli di Fra' Giocondo, Erminio Macario veste quelli di Fra' Martino mentre Nino Taranto interpreta Fra' Gaudenzio.\nDistribuzione.\nLa pellicola \u00e8 stata distribuita nelle sale cinematografiche italiane a partire dal 31 agosto del 1962.\nEdizioni home video.\nNel 2008 la pellicola \u00e8 stata distribuita su supporto DVD dalla Hobby &amp; Work su licenza Forward S.r.l.\nAccoglienza.\nIncassi.\nLa pellicola \u00e8 stata un buon successo commerciale classificandosi al 30\u00ba posto tra i primi 100 film di maggior incasso della stagione cinematografica italiana 1962-1963.\nCritica.\nIl film ha raccolto critiche positive per aver saputo mettere insieme un gruppo di attori, appartenente alla stessa generazione e ritenuto un poker d'assi della risata con la regia di un vecchio lupo dello spettacolo all'altezza della situazione. Ma anche negative dove a parte qualche guizzo dei protagonisti il prodotto che il regista realizza viene definito nostalgico e anche patetico.\nCuriosit\u00e0.\nDopo questo film vengono realizzate altre 3 pellicole sempre con quattro protagonisti al centro delle vicende narrate: I 4 moschettieri, I 4 tassisti e Tot\u00f2 contro i quattro. Gli unici tre attori a comparire in tutti e quattro i film sono Aldo Fabrizi, Peppino De Filippo ed Erminio Macario."}
{"id": "1832856", "revid": "1318658", "url": "https://it.wikipedia.org/wiki?curid=1832856", "title": "In the Mood", "text": "In the Mood \u00e8 un brano musicale scritto da Joe Garland sulla base di un suo precedente brano e di un tema.-riff, probabilmente di tradizione orale, inciso da Wingy Manone nel 1930. Nel 1939 Glenn Miller acquista il brano e ne affida l'arrangiamento ad Eddie Durham, contribuendo egli stesso a rivederlo. E' probabilmente il brano universalmente pi\u00f9 conosciuto e popolare della swing era, della quale \u00e8 diventato uno dei simboli.\nCenno storico.\nJoe Garland propone il brano ad Artie Shaw che lo suona dal vivo senza per\u00f2 mai inciderlo in studio.. Miller ,sempre alla ricerca di brani potenti e potenziali successi individua in \"In The Mood\" un brano adatto\".\" Miller scrittura cos\u00ec uno dei migliori arrangiatori di quegli anni: Eddie Durham per la trascrizione e l'arrangiamento-riscrittura del brano, egli stesso collabora alle modifiche. Nell' estate del '39 l'orchestra Miller viene scritturata in alcune importanti sale da ballo di New York; la musica suonata in queste sale sar\u00e0 diffusa in tutti gli Stati Uniti grazie alle trasmissioni radio cos\u00ec oggi possiamo ascoltare la versione live di \"In The Mood\" eseguita nel luglio del '39. Versione molto pi\u00f9 lunga e in parte diversa da quella discografica che l'orchestra incider\u00e0 il primo di agosto del 1939 nello studio 2 della RCA Victor di New York. I 4 minuti e 40 della versione dal vivo verranno ridotti, per poterli far stare in un 78 giri, a poco pi\u00f9 di 3 con tagli e semplificazioni. \n\"In the Mood\" viene inserito nella Grammy Hall of Fame molto tardi, soltanto nel 1983. "}
{"id": "1832865", "revid": "599013", "url": "https://it.wikipedia.org/wiki?curid=1832865", "title": "Yq", "text": ""}
{"id": "1832870", "revid": "889336", "url": "https://it.wikipedia.org/wiki?curid=1832870", "title": "Daboia russelii", "text": "La vipera di Russell (Daboia russelii ) \u00e8 un serpente della famiglia Viperidae.\nDescrizione.\nSi tratta di un grosso viperide che pu\u00f2 sfiorare i 170\u00a0cm di lunghezza. Solitamente la sua lunghezza \u00e8 intorno ai 120\u00a0cm. La testa, distinta dal collo, \u00e8 di forma triangolare. Ha una colorazione di fondo della livrea solitamente brunastra o tendente ad un colore aranciastro con tre serie di macchie circolari di colore marrone scuro bordate di nero per la lunghezza del suo corpo.\nDistribuzione e habitat.\nLa vipera di Russell \u00e8 diffusa in gran parte del sud-est asiatico. \u00c8 stata trovata in Pakistan, India, Sri Lanka, Bangladesh, Nepal, Myanmar, Thailandia, Cambogia, Cina (Guangxi, Guangdong), Taiwan e Indonesia (Endeh, Flores, est Giava, Komodo, isole Lomblen). Non \u00e8 limitata a un particolare habitat, ma evita folti boschi, perci\u00f2 viene scovata maggiormente in zone aperte. \u00c8 possibile per\u00f2 trovarla anche presso piccoli boschi e piantagioni. Essa \u00e8 pi\u00f9 comune nelle pianure costiere e in collina. In genere non vive ad alta quota, ma \u00e8 stata segnalata anche a 2300\u20133000 m. Evita ambienti umidi, come paludi e foreste pluviali.\nBiologia.\n, \u00e8 un animale terrestre, attivo soprattutto di notte. Durante le giornate pi\u00f9 fredde pu\u00f2 per\u00f2 modificare le sue abitudini, diventando pi\u00f9 attivo di giorno. La sua dieta \u00e8 essenzialmente costituita da insetti, piccoli rettili come le lucertole e topi negli esemplari giovani e da mammiferi, topi ed altri piccoli serpenti negli esemplari adulti. I giovani possono essere cannibali.\nRiproduzione.\n\u00c8 una specie ovovivipara. Gli accoppiamenti avvengono solitamente nei primi mesi dell'anno. Il periodo di gestazione \u00e8 superiore a sei mesi. I piccoli nascono da maggio, con maggiore frequenza nei mesi di luglio e agosto. Le nidiate di 20-40 piccoli sono comuni, il massimo registrato \u00e8 di 65 in un'unica nidiata. La lunghezza per un esemplare femmina gravida \u00e8 di circa 100\u00a0cm. Pare che la maturit\u00e0 sessuale sia raggiunta nel giro di 2-3 anni.\nComportamento.\nQuesta specie \u00e8 molto pericolosa per l'uomo, detiene infatti il triste record di massimo avvelenatore in India, . Questa specie non \u00e8 particolarmente aggressiva; tuttavia, a causa della sua pigrizia, in genere non avverte il malcapitato della sua presenza (al contrario di serpenti pi\u00f9 aggressivi e velenosi come cobra o mamba), mordendolo solo quando questo \u00e8 inconsapevolmente molto vicino al serpente.\nL'elevata mortalit\u00e0 \u00e8 da attribuirsi, oltre alla gi\u00e0 citata pigrizia e scarsa tendenza all'allontanamento, alla convivenza dell'uomo e dell'animale negli stessi territori e, soprattutto, al fatto che non vengono osservate le pi\u00f9 comuni precauzioni; ad esempio, la maggior parte dei contadini, per via della povert\u00e0, non indossa calzature e ci\u00f2 accresce la vulnerabilit\u00e0 dell'uomo e, di conseguenza, la mortalit\u00e0.\nVeleno.\nIl veleno contiene tossine ad azione emotossica e citotossica. Il veleno produce immediatamente un forte dolore nella zona del morso, dopo circa 20 minuti si possono avere emorragie alla bocca, alle gengive, oltre a una riduzione improvvisa della frequenza cardiaca e crollo della pressione sanguigna. Nei casi pi\u00f9 gravi si possono in seguito avere emorragie sistemiche, trombosi, blocco renale (che si verifica in circa il 30% dei morsi non trattati) cardiaco o respiratorio. La morte pu\u00f2 avvenire dopo 1-14 giorni e anche oltre.\nIn caso di sopravvivenza al morso, il veleno pu\u00f2 avere gravi conseguenze permanenti come ipopituitarismo (che a sua volta pu\u00f2 indurre altre endocrinopatie come ipogonadismo, ipotiroidismo, malattia di Addison etc.) e conseguente sterilit\u00e0. L'ipopituitarismo si verifica nel 29% delle persone morse.\nLa dose iniettata \u00e8 di circa 21\u2013268\u00a0mg a morso. In generale 40\u201370\u00a0mg di veleno sono sufficienti ad uccidere un uomo adulto di sana costituzione."}
{"id": "1832875", "revid": "1149807", "url": "https://it.wikipedia.org/wiki?curid=1832875", "title": "Capitoli di D.Gray-man", "text": "Questa \u00e8 la lista di capitoli di \"D.Gray-man\", manga scritto e disegnato da Katsura Hoshino. La storia ruota attorno ad Allen Walker, un ragazzo che usa il potere dell'Innocence, e dei suoi compagni dell'Ordine Oscuro e della loro battaglia contro gli akuma, demoni creati da anime umane, da un'antica entit\u00e0 conosciuta come il Conte del Millennio.\nI capitoli sono serializzati su \"Weekly Sh\u014dnen Jump\" dal 31 maggio 2004 e raccolti in volumi \"tank\u014dbon\", pubblicati a cadenza periodica da Sh\u016beisha a partire dal 9 ottobre 2004. In Giappone, la serie si \u00e8 arrestata due volte a causa di una malattia della Hoshino, tuttavia, la serie riprese poche settimane dopo. L'edizione italiana del manga \u00e8 pubblicata da Panini Comics con cadenza bimestrale a partire dal 20 luglio 2006."}
{"id": "1832877", "revid": "181699", "url": "https://it.wikipedia.org/wiki?curid=1832877", "title": "Roberto Cecchi", "text": "\u00c8 stato Sottosegretario di Stato del Ministero per i Beni e le Attivit\u00e0 Culturali.\nVita e opere.\nLaureatosi in architettura a Firenze con Piero Sampaolesi nel 1977 (correlatori Gennaro Tampone e Sergio Vannucci) con una tesi dal titolo \"Stato attuale delle conoscenze sui problemi di degradazione e di conservazione dei materiali lapidei dell'architettura. Indagini sperimentali e dati preliminari sugli effetti della lavorazione\". Inizia immediatamente un'attivit\u00e0 di ricerca che - nel solco del Sanpaolesi, suo maestro - si concentra sullo studio degli edifici storici nella loro materialit\u00e0, con particolare attenzione al degrado ed alla conservazione dei materiali lapidei ed alle tecniche costruttive degli edifici del Rinascimento fiorentino.\nNel 1980 entra nei ruoli delle \"Soprintendenze\", lavorando a lungo a Milano dove conduce approfondite analisi della basilica di San Lorenzo, progetta il restauro e la rifunzionalizzazione del museo del Cenacolo Vinciano e dirige i lavori di riorganizzazione museografica alla Pinacoteca di Brera.\nDal 1994 al '95 \u00e8 Soprintendente per i Beni Ambientali, Architettonici, Artistici e Storici della Calabria.\nNel periodo 1997-2001 \u00e8 Soprintendente per i Beni Ambientali e Architettonici di Venezia, dove tra l'altro studia a lungo la Basilica di San Marco si occupa della nuova sede del Museo Archeologico di palazzo Grimani e dell'ampliamento delle Gallerie dell'Accademia progetto per il quale approfondisce il tema della \"sicurezza equivalente\" per quanto riguarda la valutazione della sicurezza in caso di incendio negli edifici storici. In questo periodo fa inoltre parte della Commissione per la ricostruzione de La Fenice a Venezia.\nDal 2001 al 2007 \u00e8 Direttore Generale per i Beni Architettonici e Paesaggistici. Dal 2008 al 2010 \u00e8 Direttore generale per i Beni Architettonici, Storico Artistici ed Etnoantropologici.\nDal 1\u00ba marzo 2010 al 28 novembre 2011 riveste la carica di Segretario generale del Ministero per i Beni e le Attivit\u00e0 Culturali.\n\u00c8 componente del gruppo di lavoro sino-italiano per il progetto di cooperazione culturale per la conservazione del Padiglione Tahie nella Citt\u00e0 Proibita di Pechino, coordinatore del progetto per l'ampliamento degli Uffizi di Firenze, e del gruppo di lavoro per la stesura delle Linee Guida per la valutazione e riduzione del rischio sismico del patrimonio culturale. Collabora inoltre al progetto di restauro della citt\u00e0 di Bam (Iran), distrutta dal sisma del 26 dicembre 2003.\nFa parte del consiglio scientifico della rivista \u201cArkos. Scienza e restauro\u201d, ed \u00e8 direttore responsabile di \u201cScienza e beni culturali\u201d.\nCecchi ha svolto inoltre attivit\u00e0 didattica universitaria nel settore del Restauro architettonico, prima all'Universit\u00e0 Iuav di Venezia, e successivamente alla facolt\u00e0 di Architettura Valle Giulia dell'Universit\u00e0 degli Studi La Sapienza di Roma.\nIl 28 novembre 2011 \u00e8 nominato Sottosegretario di Stato del Ministero per i Beni e le Attivit\u00e0 Culturali del governo Monti. Ha giurato il giorno successivo."}
{"id": "1832879", "revid": "1718925", "url": "https://it.wikipedia.org/wiki?curid=1832879", "title": "Boris Kniaseff", "text": "Biografia.\nFiniti gli studi di danza nella sua citt\u00e0 natale, con i maestri Mordkin e Goleizovskij, esordisce all'Opera di Vorone\u017e nel 1916. Con la Rivoluzione d'ottobre, nel 1917, lascia la Russia, emigra a Sofia nel 1917, e quindi a Parigi nel 1924. Entra ivi a far parte della compagnia del Colonel de Basil, e successivamente della compagnia di Bronislava Nijinska e del Ballets des Champs-\u00c9lys\u00e9es.\nMa\u00eetre de ballet per l'Op\u00e9ra-Comique dal 1932 al 1934, apri una scuola di danza nel 1937 ed i suoi corsi alla Salle Pleyel furono assiduamente frequentati da Yvette Chauvir\u00e9, Ludmila Tcherina, Roland Petit, Zizi Jeanmaire, Brigitte Bardot e Jean Babil\u00e9e. Una descrizione del maestro, definito \"professore geniale\" ci giunge dalle parole di quest'ultimo. Insegn\u00f2 anche in Svizzera, in Italia, in Grecia ed in Argentina.\n\u00c8 stato sposato alla \"prima ballerina\" Olga Spessivtseva.\nA lui \u00e8 dedicata la poesia di Eugenio Montale \"Ripenso il tuo sorriso\", contenuta nella raccolta \"Ossi di seppia\".\nLa sbarra a terra.\nHa acquisito la fama in particolare per il metodo di insegnamento della danza classica da lui elaborato, detto della \"barre \u00e0 terre\" o \"barre au sol\" (sbarra a terra), metodo che viene tuttora applicato nelle scuole di danza del mondo intero.\nVi vengono applicati i principi tecnici del balletto, con le regole e la successione di una normale \"sbarra\", ma eseguendo gli esercizi in posizione supina, prona o seduta. Il metodo si dice sia nato per una circostanza fortuita: l'edificio dove insegnava Kniaseff era di interesse storico per cui non potevano esservi fatti dei buchi nei muri per l'installazione delle comuni sbarre da danza. Questo avrebbe fatto nascere l'idea di svolgere la parte preliminare della lezione a terra, anzich\u00e9 con l'appoggio della sbarra. Secondo altre fonti, Kniaseff chiese di assistere agli allenamenti degli artisti del circo Medrano, constatando che svolgevano prevalentemente esercizi a terra, da cui si ispir\u00f2.\nSta di fatto che l'utilit\u00e0 del metodo \u00e8 apparsa immediatamente sia per i ballerini infortunati, cui permetteva di continuare ad esercitarsi senza far peso sull'arto malato, sia pi\u00f9 in genere, per lavorare nel dettaglio sulle varie parti del corpo in modo isolato, senza il problema dell'equilibrio e della gravit\u00e0, e con la calma e la distensione favorite dal supporto del suolo. Negli anni, il metodo \u00e8 stato oggetto di varie rielaborazioni anche per la danza moderna o per altri tipi di discipline coreutiche.\nPer gli allievi ballerini, in particolare, la sbarra a terra permette di focalizzare meglio i principi di allineamento, en dehors, simmetria ed opposizione, e favorizza lo sviluppo della propriocezione, che fornisce loro punti di riferimento interni, pi\u00f9 che esterni come il semplice copiare il movimento del maestro o guardarsi allo specchio. Si possono inoltre concentrare sulla respirazione e sul lavoro muscolare in allungamento. Questa funzione formativa \u00e8 stata poi sviluppata in particolar modo in Inghilterra da Maria Fay, e negli Stati Uniti da Zena Rommett, Pina Jahrouss Coroni in Europa e Messico che hanno elaborato dei metodi autonomi, che prendono tutti spunto per\u00f2 dall'idea di base delle lezioni di Boris Kniaseff.\nPu\u00f2 ravvisarsi di fatto qualche correlazione con il metodo Pilates perch\u00e9 il concetto di centro del corpo \u00e8 sostanzialmente comune.\nNegli anni cinquanta l'invenzione della tecnica in questione \u00e8 stata invece rivendicata da Zoula de Boncza, ex ballerina dell'Op\u00e9ra-Comique, che si attribuisce il merito della creazione degli esercizi, oggetto anche di un libriccino da lei scritto.\nHanno contribuito alla diffusione della sbarra a terra gli allievi di Kniaseff divenuti insegnanti fra i quali in Francia e negli Stati Uniti, Jacqueline Fynnaert, ed altri quali Alex d'Orsay, Noelle Winkelmann,Pina Jahrouss Coroni, Luis Bernardo Ribeiro, autore con la moglie Yuriko Matsuyama, di un libro sulla tecnica in argomento."}
{"id": "1832883", "revid": "109892278", "url": "https://it.wikipedia.org/wiki?curid=1832883", "title": "Giorgio Macropedio", "text": "Biografia.\nMacropedio nacque con il nome di Joris van Lanckvelt a Gemert (Brabante settentrionale, Paesi Bassi) nel 1487. La sua giovinezza \u00e8 poco documentata. Dopo aver frequentato la scuola comunale, Joris van Lanckvelt si trasfer\u00ec a 's-Hertogenbosch, dove frequent\u00f2 la scuola di grammatica locale. In quel tempo visse in una delle pensioni dei Fratelli della Vita Comune, praticanti della \"devotio moderna\". Nel 1502, all'et\u00e0 di 15 anni, divenne membro della confraternita e si prepar\u00f2 ad intraprendere la carriera di docente. Circa dieci anni pi\u00f9 tardi prese i voti ed inizi\u00f2 ad insegnare latino alla scuola comunale di grammatica. Negli anni dal 1506 al 1510 aveva gi\u00e0 iniziato a scrivere opere teatrali in latino per i propri studenti. La prima stesura della commedia \"Asotus\" (\"Il figliol prodigo\") risale a questo periodo. Seguendo la tendenza in voga tra gli umanisti del XVI secolo cambi\u00f2 il proprio nome, assumendone uno classico quale pseudonimo. Joris divenne cos\u00ec \"Georgius\" e van Lanckvelt fu tradotto in \"Macropedius\" (Macropedio).\nNel 1524 ottenne la carica di direttore della \"S. Jerome\" di Liegi. La scuola di grammatica di Liegi fior\u00ec grazie alle attivit\u00e0 promosse da Macropedio e altri umanisti. Nel 1527 fece ritorno a 's-Hertogenbosch e alla fine del 1530 si era gi\u00e0 trasferito a Utrecht, allora la pi\u00f9 grande citt\u00e0 del nord dei Paesi Bassi. Macropedio, che a quel tempo doveva godere di una discreta notoriet\u00e0 ed era considerato un cattolico integrale, venne nominato direttore. Egli trasform\u00f2 la S. Jerome di Utrecht nella pi\u00f9 famosa scuola del paese. Insegn\u00f2 latino, greco, poesia, retorica e si suppone anche ebraico, matematica e teoria della musica. Ogni anno componeva la musica e il testo di una lunga canzone scolastica in latino. Alla S. Jerome, Macropedio scrisse la maggior parte dei suoi libri di testo e delle sue opere teatrali in latino, che vennero pubblicati non solo a Utrecht, ma anche ad Anversa, Basilea, Colonia, Francoforte sul Meno, 's-Hertogenbosch, Parigi e Londra.\nDal 1552 al 1554 le sue opere raccolte vennero riviste e curate in due volumi a Utrecht: \u201cOmnes Georgii Macropedii Fabulae Comicae\u201d. I testi non vennero stampati insieme alla musica. Successivamente scrisse solo un'altra opera teatrale: \u201cJesus Scholasticus\u201d.\nNel 1557 o 1558 si dimise dalla carica di direttore e lasci\u00f2 Utrecht per tornare nella sua terra natia, il Brabante. Qui visse per un altro anno nella Casa dei Fratelli della Vita Comune a 's-Hertogenbosch. Mor\u00ec all'et\u00e0 di 71 anni nella sua citt\u00e0 durante un'epidemia di peste nel luglio del 1558 e venne sepolto nella chiesa dei Fratelli. Dopo la sua morte i suoi devoti ex studenti fecero erigere un mausoleo con inciso un epitaffio in sua memoria e posero sulla tomba un ritratto dell'amato maestro.\nOpere.\nMacropedius scrisse diversi libri di testo. Il pi\u00f9 famoso fra tutti fu \u201cEpistolica\u201d, sull'arte epistolare. Venne pubblicato per la prima volta ad Anversa nel 1543 e successivamente a Basilea, Colonia, Dillingen, Francoforte sul Meno, 's-Hertogenbosch e Leida sotto il titolo di \u201cMethodus de Conscribendis Epistolis\u201d. Il libro venne pubblicato a Londra nel 1576, seguito da tre ristampe, di cui l'ultima nel 1649. Persino William Shakespeare potrebbe esserne stato a conoscenza, poich\u00e9 l'opera venne ristampata dal suo amico, concittadino e stampatore Richard Field. Probabilmente il libro venne adottato in diverse scuole dell'Europa occidentale per un lungo periodo di tempo.\nI suoi libri di testo scolastici dimostrarono che Macropedius era un uomo di grande cultura umanista e seguace di Erasmus. Sapeva tutto sulle sette Arti liberali e le Tre lingue latino, greco e ebraico. Conosceva molto bene il greco classico e la letteratura romana, come pure la Bibbia e gli scritti dei Padri della Chiesa. Le molteplici ristampe dei suoi libri di testo nei Paesi Bassi, Germania, Francia e Inghilterra dimostrano come la produzione di Macropedius fu tenuta in alta stima dai suoi contemporanei e anche dalla successiva generazione di umanisti. Attraverso la sua attivit\u00e0 di scrittore e insegnante, Macropedius contribu\u00ec largamente alla riforma sull'istruzione umanista che ebbe successo nella prima met\u00e0 del XVI secolo. Egli fu un instancabile promotore del greco, non solo della lettura del Nuovo Testamento, ma anche dello studio delle opere degli autori greci classici.\nCommedie.\nMacropedius fu soprattutto noto per le sue dodici commedie. In Germania e nei Paesi Bassi egli fu il primo, il pi\u00f9 produttivo e il migliore drammaturgo latino.\nPrima della fine del secolo, \"Hecastus\" fu messo in scena e pubblicato nella versione originale in latino e in quella tradotta. Si conoscono dodici edizioni indipendenti e sei traduzioni in tedesco, una delle quali ad opera del celebre poeta della Riforma, Hans Sachs. L'opera venne tradotta anche in danese, olandese e nel 1681 in svedese. Nei Paesi Bassi venne rappresentata diverse volte e fu grande successo soprattutto in Germania. Si contano ben diciotto rappresentazioni. Per la seconda edizione (1552) Macropedius dovette rivedere ed estendere la commedia. Pare che in quanto tollerante umanista fu sospettato di simpatizzare con la Riforma e quindi costretto a rivedere ed estendere la seconda edizione dell'opera, come si evince dalla prefazione stessa.\nEredit\u00e0.\nI successi di Macropedius non furono legati solo al campo della drammaturgia. Come insegnante e direttore delle scuole di 's-Hertogenbosch, Liegi and Utrecht, molti dei suoi studenti divennero personalit\u00e0 influenti al governo, nella scienza e nelle arti. Tra questi si ricordano lo studioso di greco Arnoldus Arlenius, il filologo Willem Canter, il professore di medicina all'Universit\u00e0 di Leida Johannes Heurnius, il geografo Gerardus Mercator, l'avvocato e amico di Guglielmo d'Orange Elbertus Leoninus, lo stampatore Lorenzo Torrentino, che divenne famoso in Italia, e il celebre fisico Johann Wier, che gi\u00e0 nel 1563 contest\u00f2 la credenza nella stregoneria.\nMacropedius rimase famoso fino ad almeno mezzo secolo dopo la sua morte. Nel 1565 un gruppo di suoi ex studenti pubblic\u00f2 una raccolta di poesie per commemorare l'amato maestro: \"Apotheosis D. Georgii Macropedii\". Nel XVII secolo Macropedius e le sue opere non vennero pi\u00f9 messe in scena e i suoi libri non vennero pi\u00f9 messi in ristampa, cadendo gradualmente nell'oblio. Queste opere erano scritte in latino, mentre i poeti drammaturghi della Repubblica Olandese, pieni di fiducia in s\u00e9 stessi, tesero sempre di pi\u00f9 ad usare la propria lingua. Solo dopo due secoli il suo nome torn\u00f2 ad essere riconosciuto. Nel XX secolo vennero pubblicati numerosi libri e articoli sull'umanista. Nel 1972 l'americano Thomas W. Best present\u00f2 il suo Macropedius nella New York Twayne's World Authors Series. In anni recenti altri libri e articoli sono stati pubblicati in Europa, Sud Africa, Canada e negli USA. La sua produzione teatrale \u00e8 stata tradotta in olandese e anche in inglese. Traduzioni in inglese di tre sue opere sono attualmente disponibili in rete."}
{"id": "1832887", "revid": "2194416", "url": "https://it.wikipedia.org/wiki?curid=1832887", "title": "Regi Lagni", "text": "I Regi Lagni sono un reticolo di canali rettilinei, perlopi\u00f9 artificiali, il cui bacino si estende in un'area di in 99 comuni della citt\u00e0 metropolitana di Napoli e delle province di Caserta, Avellino e Benevento. Il suo bacino conta un numero di abitanti equivalenti (sia d'ambito civile sia industriale) pari a circa .\nEtimologia.\nLa designazione \"lagni\", generalmente attribuita a una deformazione dell'idronimo \"Clanio\", sembra essere in realt\u00e0 la forma generalmente assegnata in area campana a corsi d'acqua contraddistinti da caratteristiche ricorrenti, a sua volta rientrante in un'antica designazione idronimica che ha riguardato l'intera penisola. In questo modo sarebbe il Clanio a essere un lagno per caratteristiche sue proprie e non i lagni (anche quando poco noti) a dovere il nome al Clanio. In questa prospettiva il nome \"lagni\" appare compatibile, in chiave storico-linguistica, con \"Clanio\", anticamente \"Clanis\", essendone un'evoluzione pienamente possibile nell'area di pertinenza.\nStoria.\nI Regi Lagni sono frutto di un'opera di canalizzazione e bonifica idraulica avviata, durante il predominio spagnolo in Italia, dal vicer\u00e9 di Napoli Pedro Fern\u00e1ndez de Castro nel 1610 e terminata nel 1616, sotto direzione dell'architetto Domenico Fontana, per porre fine ad un problema che da secoli attanagliava la Campania Felix: le frequenti inondazioni del fiume Clanio che tormentavano le popolazioni locali e impedivano lo sviluppo urbanistico sin dall'epoca pre-romana. Il primo lagno costruito fu il \"Lagno Vecchio\".\nClassificati ai sensi del d.lgs. 11 maggio 1999, n. 152 come \"corpo idrico artificiale\", nel XXI secolo la Regione Campania, con la delibera di giunta regionale numero 1344 del 6 agosto 2009, ha stanziato 50 milioni di euro per un piano d'azione di chiusura o risanamento ambientale e riqualificazione dei Regi Lagni. Al 2010 molti dei canali sono stati chiusi o bonificati.\nCaratteristiche.\nI Regi Lagni raccolgono acque piovane e sorgive convogliandole dalla pianura a Nord di Napoli per oltre 56\u00a0km da San Vitaliano e Nola verso Marigliano, Acerra, Brusciano, Pomigliano d'Arco, Afragola, Giugliano in Campania e quindi al mare, tra la foce del Volturno e il Lago di Patria, estendendosi lungo 110\u00a0000 ettari pianeggianti dalle grandi qualit\u00e0 agrarie delimitati a nord-ovest dal litorale domizio e dal bacino del Volturno, a sud-est dall'area casertano-nolana e a sud-ovest dai Campi Flegrei.\nLa qualit\u00e0 delle sue acque \u00e8 inquinata, come descritto nell'allegato 1, quanto segue:"}
{"id": "1832892", "revid": "767487", "url": "https://it.wikipedia.org/wiki?curid=1832892", "title": "The Machine Girl", "text": " \u00e8 un film del 2008, diretto da Noboru Iguchi. Ha generato un cortometraggio-spin-off, intitolato \"Shyness Machine Girl\", diretto dallo stesso Noboru Iguchi e uscito in Giappone nel 2009.\nTrama.\nAmi \u00e8 una giovane ragazza rimasta orfana dopo il suicidio dei suoi genitori. Vive con il fratello minore Yu, nei guai poich\u00e9 deve dei soldi a un gruppo di ragazzi capeggiati dal figlio di un pericoloso yakuza affiliato al clan Hattori Hanzo. Yu chiede i soldi necessari ad Ami e si reca con l'amico Takeshi dai teppisti. Questi non si accontentano dei soldi racimolati e picchiano a sangue Yu e Takeshi, intimando loro di portarne molti di pi\u00f9 la volta successiva. Il giorno seguente i due amici vengono inseguiti e nuovamente picchiati, quindi, dopo che hanno provato a ribellarsi, vengono gettati dall'alto di un edificio abbandonato e muoiono.\nAmi, che aveva visto suo fratello fuggire, lo insegue preoccupata. Incappa per\u00f2 incidentalmente in un gruppo di uomini che vuole violentarla e lotta contro di loro, sconfiggendoli. Dopo la colluttazione Ami sente la voce di Yu che la chiama e la ragazza corre in direzione del fratello. Arrivata al palazzo dove i due ragazzi sono stati uccisi, scopre l'accaduto e, davanti al cadavere di Yu, giura vendetta e inizia a cercare i responsabili della morte dell'amato fratello.\nRecatasi dai genitori di Takeshi, Ami viene cacciata in malo modo poich\u00e9 la madre di Takeshi, Miki, crede alla versione della polizia, che ha catalogato la morte dei due ragazzi come suicidio e accusa Yu per la morte del figlio, tacciandola di fare parte di una famiglia che porta sventura. Ami si reca cos\u00ec da sola alla ricerca dei teppisti che hanno ucciso suo fratello, e inizia una sanguinosa vendetta che la porta a casa del leader del gruppo. Dopo una dura lotta, Ami viene fatta prigioniera e, durante le torture, le viene amputato un braccio. La ragazza riesce per\u00f2 a fuggire e si reca nuovamente dai genitori di Takeshi. Il padre la cura, mentre la madre, dopo un attimo di esitazione, si dice disponibile ad aiutarla.\nLe due donne iniziano a conoscersi, comprendersi e sono entrambe intenzionate a massacrare il clan Hattori Hanzo. Il padre di Takeshi costruisce per Ami una mitragliatrice, che lei applica al posto del braccio amputato. Ami cos\u00ec si trasforma in una letale macchina per uccidere. Il padre di Takeshi viene per\u00f2 ucciso da un gruppo di ninja mandati dal clan Hattori Hanzo per eliminare i loro nemici. Ami e Miki riescono a sconfiggerli e si recano nuovamente al nascondiglio segreto delle loro prede. L\u00ec ingaggiano una serie di durissime battaglie, anche contro i genitori dei ragazzi uccisi dalle due, ossia i ninja mandati per assassinarli.\nMiki viene uccisa, mentre Ami riesce a uccidere lo yakuza ma perde la sua letale mitragliatrice, che viene sostituita da una motosega, con la quale Ami uccide finalmente il ragazzo responsabile della morte di Yu e la sua folle madre. Terminata la sanguinosa vendetta, Ami ha la visione di Yu che la applaude soddisfatto, quindi rivolge una katana verso di s\u00e9 e sembra stia per suicidarsi. Ma, dopo aver sentito un rumore tra i cespugli, allontana la lama della katana dalla sua gola e si mette in guardia in direzione di essi."}
{"id": "1832896", "revid": "253269", "url": "https://it.wikipedia.org/wiki?curid=1832896", "title": "Keith Wayne", "text": "Ha recitato un unico film (\"La notte dei morti viventi\"), dopodich\u00e9 lavor\u00f2 per qualche anno come cantante e in seguito divenne chiropratico. \u00c8 morto suicida il 9 settembre 1995 a New Castle in Pennsylvania."}
{"id": "1832897", "revid": "198277", "url": "https://it.wikipedia.org/wiki?curid=1832897", "title": "Como Calcio 1999-2000", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1999-2000."}
{"id": "1832907", "revid": "179078", "url": "https://it.wikipedia.org/wiki?curid=1832907", "title": "Marsiconuovo", "text": ""}
{"id": "1832909", "revid": "56818", "url": "https://it.wikipedia.org/wiki?curid=1832909", "title": "Tentorium cerebelli", "text": ""}
{"id": "1832911", "revid": "156992", "url": "https://it.wikipedia.org/wiki?curid=1832911", "title": "Bengt I. Samuelsson", "text": ""}
{"id": "1832912", "revid": "1318789", "url": "https://it.wikipedia.org/wiki?curid=1832912", "title": "Cuori tra le nuvole", "text": "Cuori tra le nuvole (titolo originale: \"Schmetterlinge im Bauch\") \u00e8 una soap opera tedesca prodotta dal 2006 al 2007.\n&lt;br&gt;Interpreti principali sono Alissa Jung, Rapha\u00ebl Vogt e Sonja Gerhardt.\nIn Italia, \u00e8 stata trasmessa da Canale 5 dal 16 aprile 2007 al 14 settembre. La soap \u00e8 stata trasmessa in Germania dall'emittente Sat.1 con ascolti molto bassi mentre in Italia ha ottenuto un discreto successo.\nIl titolo originale della soap opera, \"Schmetterlinge im Bauch\", significa letteralmente \"Farfalle in pancia\" ed \u00e8 un modo di dire per indicare lo stato di innamoramento.\nLa sigla della trasmissione \u00e8 cantata da Corinne Marchini (precedentemente protagonista della sesta edizione di \"Amici\" di Maria De Filippi).\nDal 12 maggio al 2 novembre 2010 \"Cuori tra le nuvole\" \u00e8 stata riproposta su La5 dalle ore 09:20 alle ore 09:50"}
{"id": "1832913", "revid": "697352", "url": "https://it.wikipedia.org/wiki?curid=1832913", "title": "Tempio di Giove", "text": ""}
{"id": "1832916", "revid": "697352", "url": "https://it.wikipedia.org/wiki?curid=1832916", "title": "Talk Show (disambigua)", "text": ""}
{"id": "1832920", "revid": "30208", "url": "https://it.wikipedia.org/wiki?curid=1832920", "title": "John Taine", "text": ""}
{"id": "1832929", "revid": "142136", "url": "https://it.wikipedia.org/wiki?curid=1832929", "title": "Sat 1", "text": ""}
{"id": "1832930", "revid": "767487", "url": "https://it.wikipedia.org/wiki?curid=1832930", "title": "Asociaci\u00f3n de Gu\u00edas y Scouts de Costa Rica", "text": "L'Asociaci\u00f3n de Gu\u00edas y Scouts de Costa Rica \u00e8 l'associazione dello scautismo e del guidismo in Costa Rica. Lo scautismo in Costa Rica fu fondato nel 1915 e l'organizzazione divenne un membro del WOSM nel 1925. L'associazione delle guide fu fondata nel 1922 e divenne membro del WAGGGS nel 1981.\nUn aspetto interessante che riguarda lo scautismo in Costa Rica \u00e8 un corso universitario sullo stesso. Questo corso \u00e8 fondamentale per tutti i futuri insegnanti poich\u00e9 insegna i valori fondamentali del movimento.\nProgramma.\nL'associazione \u00e8 divisa in quattro branche in rapporto all'et\u00e0:\nIl loro motto \u00e8 \"Siempre listos para servir\""}
{"id": "1832931", "revid": "599013", "url": "https://it.wikipedia.org/wiki?curid=1832931", "title": "Nang", "text": ""}
{"id": "1832932", "revid": "118834", "url": "https://it.wikipedia.org/wiki?curid=1832932", "title": "Teatro delle ombre", "text": ""}
{"id": "1832933", "revid": "436907", "url": "https://it.wikipedia.org/wiki?curid=1832933", "title": "Ready to Go (Bang Tango)", "text": "Ready to Go \u00e8 il quarto album in studio del gruppo musicale statunitense Bang Tango, pubblicato nel 2004 dalla Shrapnel Records."}
{"id": "1832937", "revid": "42179", "url": "https://it.wikipedia.org/wiki?curid=1832937", "title": "Don A. Stuart", "text": ""}
{"id": "1832938", "revid": "729019", "url": "https://it.wikipedia.org/wiki?curid=1832938", "title": "Stazione di Arbatax", "text": "La stazione di Arbatax \u00e8 una stazione ferroviaria situata nell'omonima frazione del comune di Tortol\u00ec capolinea della ferrovia per Mandas, utilizzata esclusivamente per i servizi turistici del Trenino Verde.\nStoria.\nLa stazione fu realizzata dalle Ferrovie Complementari della Sardegna nella prima met\u00e0 del Novecento, in seguito all'ampliamento del porto di Arbatax e al conseguente allontanamento delle banchine dalla originaria stazione capolinea della frazione. L'impianto venne collocato a ridosso dei nuovi pontili, a cui fu inizialmente collegato, dinanzi a Cala Genovesi, porticciolo peschereccio della frazione, fatto che impose la realizzazione di un ponte girevole nell'area della stazione per consentire ai treni di oltrepassare lo stretto braccio di mare che conduce all'area di attracco senza bloccare il traffico delle imbarcazioni.\nPesantemente danneggiato dai bombardamenti del 1943 che colpirono il porto, lo scalo fu ripristinato e continu\u00f2 l'attivit\u00e0 nel dopoguerra, bench\u00e9 nell'ultima parte del secolo le sue strutture furono rimaneggiate, con la dismissione del fascio che terminava nelle banchine e l'arretramento dell'asse estremo all'altezza del ponte di Cala Genovesi, quest'ultimo sostituito con una travata metallica fissa a solo impiego pedonale per l'accesso al fabbricato viaggiatori.\nAlle FCS nel 1989 subentr\u00f2 la gestione governativa delle Ferrovie della Sardegna, durante la cui amministrazione l'impiego dello scalo fu drasticamente ridotto: a partire dal 16 giugno 1997 infatti la stazione di Arbatax, come l'intera linea per Mandas, fu chiusa al regolare esercizio venendo destinata all'esclusivo impiego per il traffico turistico legato al progetto Trenino Verde, fatto che comport\u00f2 la cessazione di ogni servizio di trasporto pubblico nello scalo. Da allora l'impianto, gestito dal 2010 dall'ARST, viene utilizzato quasi esclusivamente nel periodo estivo, restando per il resto dell'anno pressoch\u00e9 privo di traffico. Nel corso del 2016 lo scalo non fu utilizzato a causa di problemi alla ferrovia, situazione poi risoltasi nel 2017.\nStrutture e impianti.\nLa stazione \u00e8 di tipo terminale e comprende complessivamente tre binari a scartamento da 950 mm, di cui quello di corsa dotato di banchina e utilizzato per il servizio viaggiatori (turistico) effettuato nell'impianto, il cui terminal \u00e8 posta a ridosso dell'asse estremo dello scalo. Da esso si diramano due ulteriori binari passanti prima della banchina viaggiatori utilizzati per la sosta di materiale rotabile nell'impianto.\nIn passato il fascio binari si estendeva oltre l'asse estremo della stazione e valicando un ponte un tempo mobile sul canale di accesso alla Caletta di Genovese affiancava il fabbricato viaggiatori e si addentrava nel porto commerciale dove erano presenti vari tronchini per l'interscambio delle merci, di cui permangono alcuni resti annegati nella pavimentazione stradale.\nIl maggiore edificio della stazione \u00e8 il fabbricato viaggiatori, posto oltre l'asse estremo dell'impianto, che si presenta come una costruzione a pianta rettangolare con sviluppo su due piani pi\u00f9 tetto a falde. Inoltre per l'attivit\u00e0 ferroviaria sono utilizzate anche le strutture poste nell'area della vecchia stazione di Arbatax, distante poche centinaia di metri dal terminal viaggiatori.\nMovimento.\nDall'estate 1997 la stazione \u00e8 utilizzata esclusivamente per il traffico turistico ed \u00e8 attiva principalmente tra la primavera e l'autunno, in cui vengono effettuati dei treni a calendario, che nell'estate di norma assumono frequenza quasi giornaliera: con riferimento alla stagione turistica 2017 l'impianto \u00e8 collegato sei giorni a settimana nel periodo estivo da una coppia di relazioni con la stazione di Gairo. Nel corso dell'intero anno lo scalo \u00e8 inoltre utilizzabile da eventuali treni espletati su richiesta di comitive di turisti.\nServizi.\nNel fabbricato viaggiatori \u00e8 presente un ufficio di informazioni turistiche.\nInterscambi.\nLa stazione \u00e8 posta a ridosso del porto commerciale di Arbatax, collegato principalmente con Civitavecchia e Genova. Inoltre nell'area osservano fermata alcune autolinee dell'ARST, che permettono il collegamento con Tortol\u00ec, Lanusei e altri centri ogliastrini."}
{"id": "1832943", "revid": "156992", "url": "https://it.wikipedia.org/wiki?curid=1832943", "title": "Gerty Cori", "text": ""}
{"id": "1832944", "revid": "192549", "url": "https://it.wikipedia.org/wiki?curid=1832944", "title": "Le grandi storie della fantascienza 1", "text": "Le grandi storie della fantascienza 1 (titolo originale \"Isaac Asimov Presents the Great SF Stories 1 (1939)\") \u00e8 il primo volume dell'antologia di racconti di fantascienza \"Le grandi storie della fantascienza\" raccolti e commentati da Isaac Asimov e Martin H. Greenberg per far conoscere maggiormente i racconti della \"Golden Age\" (Et\u00e0 d'oro) della fantascienza, che va dal 1939 al 1963.\nIn Italia \u00e8 stata pubblicata nel 1980 dalla SIAD Edizioni, nel 1982 da Euroclub, nel 1989 dalla Bompiani, nel 2006 dalla RCS Periodici e nel 2007 in due volumi dalla Mondadori."}
{"id": "1832946", "revid": "35707", "url": "https://it.wikipedia.org/wiki?curid=1832946", "title": "Absolute power", "text": ""}
{"id": "1832951", "revid": "19896525", "url": "https://it.wikipedia.org/wiki?curid=1832951", "title": "Fifa 2006", "text": ""}
{"id": "1832952", "revid": "121838301", "url": "https://it.wikipedia.org/wiki?curid=1832952", "title": "Brandolini", "text": "I Brandolini (o, alla veneta, Brandolin, anticamente \"de Brandoli\") sono una nobile famiglia di antiche origini forlivesi. A Forl\u00ec i Brandolini ottennero il titoli di patrizi, mentre a Bagnacavallo (nel ravennate), raggiunsero la signoria; un ramo, a partire da Brandolino Conte Brandolini, si distinse in Veneto come feudatari della Valmareno sotto la Serenissima: da loro deriva il nome di Castelbrando.\nStoria.\nIl capostipite sarebbe stato \"Brando I\" (VI secolo), figura probabilmente leggendaria.\nI Brandolini, cittadini forlivesi, si distinsero sin dall'XI secolo come uomini d'arme e capitani di ventura. Si ricordano \"Tiberto I\", generale di Ottone III, \"Tiberto II\", crociato, Sigismondo, anch'egli crociato, \"Avardo II\", primo conte di Bagnacavallo, \"Tiberto IV\", \"Broglia I\" (\u2020 1400), \"Guido V\" (1350-1383), \"Brandolino III\", il nipote \"Brandolino IV\" (\u2020 1456), \"Brandolino V\", \"Tiberto IX\" (\u2020 1493), \"Giovanni II\", \"Brandolino VI\", \"Lionello II\", \"Sigismondo II\" per citarne solo alcuni. Il ramo veneto continu\u00f2 a mantenere una propria compagnia sino al Settecento.\nAltri esponenti appartennero invece al ceto ecclesiastico.\nI rami.\nBrandolino IV, tra i pi\u00f9 noti condottieri di ventura dell'epoca, combatt\u00e9 al servizio della Repubblica di Venezia. Per le vittorie conseguite, la Serenissima volle offrirgli nel 1436 la signoria di Valmareno, con sede nel \"Castello di Costa\" di Cison, da condividere con il compagno d'armi Gattamelata. Quest'ultimo, in seguito, rinunci\u00f2 ai diritti feudali, lasciando i domini al solo Brandolino e ai suoi discendenti.\nRamo romagnolo.\nIl figlio di questi, \"Tiberto VIII\", essendo passato agli Sforza di Milano, fu diseredato dal padre e il titolo di conte di Valmareno pass\u00f2 al fratello \"Cecco II\". A Tiberto, comunque, rimasero i beni romagnoli e il feudo di Castellarquato, avuto dagli Sforza. Questo ramo si estinse nel 1782 con la morte di \"Broglia IV\" che design\u00f2 suoi eredi i Dall'Aste, famiglia nobiliare forlivese imparentata coi Brandolini, da allora indicata come famiglia Dall'Aste Brandolini.\nRamo veneto.\nDiscendente da Cecco II, il ramo veneto nel 1686 ottenne il patriziato veneto in quanto \"Guido VIII\", non potendo n\u00e9 lui, infermo, n\u00e9 i figli, troppo giovani, partecipare alla guerra di Morea contro i turchi, invi\u00f2 all'esercito una lauta somma di denaro. Nel 1750 essi aggiunsero, per ragioni testamentarie, anche il cognome Rota. Nel 1914 i discendenti del senatore Annibale Brandolin e di Leopolda D'Adda, unica erede del padre Carlo D'Adda, ebbero l'autorizzazione a cambiare il proprio cognome in Brandolini D'Adda. Di questo periodo sono il vescovo Sigismondo e i politici Annibale, Girolamo e Brandolino.\nTra i Brandolini recenti, da ricordare Brando (1918-2005), marito di Cristiana Agnelli, sorella dei pi\u00f9 noti Gianni e Umberto, e la nipote Bianca (1987), cugina di terzo grado di Lapo Elkann, a cui \u00e8 stata legata sentimentalmente.\nI Brandolini di Valmareno risiedettero per secoli nella fortezza di Castelbrando sino agli anni cinquanta del Novecento, quando fu venduta ai padri salesiani. Attualmente, il complesso ospita un albergo.\nRamo fiorentino.\nGi\u00e0 nel Mille si form\u00f2 un ramo fiorentino, estintosi nel 1732 con \"Maria Girolama\".\nStemma.\nDurante la prima crociata, Sigismondo Brandolini da Forl\u00ec sconfisse in un celebre duello un \"Arabo\": a ricordo del glorioso fatto d'arme, decise di \"rapirgli l'impresa degli scorpioni\", animali che infatti compariranno poi nello stemma di famiglia. I colori bianco e rosso dello sfondo, inoltre, richiamerebbero sia i colori dei simboli crociati sia quelli delle citt\u00e0 di origine, Forl\u00ec e Bagnacavallo."}
{"id": "1832953", "revid": "6923", "url": "https://it.wikipedia.org/wiki?curid=1832953", "title": "Karen Press", "text": "Vive a Sea Point.\nLavora a tempo pieno come scrittrice e editrice. Ha pubblicato otto volumi di poesia, uno script per il cinema, dei racconti, e del materiale e testi scolastici di matematica, economia, scienza e lingua inglese.\nNel 1987 ha cofondato la casa editrice collettiva \"Buchu Books\"."}
{"id": "1832955", "revid": "30895124", "url": "https://it.wikipedia.org/wiki?curid=1832955", "title": "Fifa 2002", "text": ""}
{"id": "1832956", "revid": "16886357", "url": "https://it.wikipedia.org/wiki?curid=1832956", "title": "Brandolini D'Adda", "text": ""}
{"id": "1832957", "revid": "767487", "url": "https://it.wikipedia.org/wiki?curid=1832957", "title": "Nadja (film)", "text": "Nadja \u00e8 un film del 1994 diretto da Michael Almereyda. Il film \u00e8 un rifacimento in chiave lesbo de \"La figlia di Dracula\" (1936).\nTrama.\nMina Murray, ribattezzata Mina Van Helsing, vive negli Stati Uniti ed \u00e8 figlia del professor Abraham Van Helsing, vampirologo, ritenuto un pazzo omicida, e arrestato per l'omicidio del Conte Nicolae Vlad Tepes Ceausescu Dracula. Jonathan Harker, suo incredulo e scettico genero, \u00e8 un boxeur dilettante poco interessato ai deliri del suocero, ma seriamente preoccupato per lo stato d'animo della moglie. Van Helsing, grazie ai suoi studi, scopre che Dracula ha due figli, uno dei quali, rinsavito e deciso a compiere una vita normale, vive nella loro stessa citt\u00e0. \u00c8 proprio lui ad aiutarli nella lotta contro la sorella Nadja Dracula, la quale \u00e8 colpevole del malessere di Mina.\nCuriosit\u00e0.\nIl regista David Lynch appare in un cameo nelle vesti di impiegato dell'obitorio."}
{"id": "1832961", "revid": "196390", "url": "https://it.wikipedia.org/wiki?curid=1832961", "title": "Nadja Dracula", "text": ""}
{"id": "1832964", "revid": "298055", "url": "https://it.wikipedia.org/wiki?curid=1832964", "title": "Gyziani", "text": ""}
{"id": "1832965", "revid": "35813", "url": "https://it.wikipedia.org/wiki?curid=1832965", "title": "Guglielmo VI d'Aquitania", "text": ""}
{"id": "1832969", "revid": "35813", "url": "https://it.wikipedia.org/wiki?curid=1832969", "title": "Guglielmo VII d'Aquitania", "text": ""}
{"id": "1832974", "revid": "767487", "url": "https://it.wikipedia.org/wiki?curid=1832974", "title": "Lorenzo Bucchi", "text": "Carriera.\nGiovanili.\nA 17 anni gioca nella squadra primavera del Modena.\nClub.\nDopo diversi anni passati nelle categorie inferiori del Campionato italiano di calcio, giocando solo 4 partite con la maglia della Fidelis Andria tra il campionato di Serie C2 2003-2004 - una presenza e due reti subite - e quello successivo in Serie C1 - tre presenze e quattro gol subiti - \u00e8 passato al Bellinzona club svizzero, allora in Challenge League.\nDopo una prima stagione in cui ha disputato solo 14 incontri, \u00e8 diventato titolare giocando 63 partite tra il 2006 ed il 2008. Nella stagione 2007-2008 ha raggiunto la finale di Coppa Svizzera, persa 4-1 contro il , ed ha conquistato la promozione in Super League, la massima divisione elvetica.\nNel campionato 2008-2009 \u00e8 spesso riserva del connazionale Matteo Gritti (arrivato dal retrocesso Chiasso - Gritti era coinvolto in calciopoli) e nella seconda met\u00e0 della stagione si trova chiuso dall'arrivo di Carlo Zotti. In seguito all'infortunio di quest'ultimo ritrova spazio nell'ultimo scampolo di stagione.\nDurante l'estate del 2009 viene ufficializzato sul sito del Bellinzona il suo passaggio a titolo definitivo al Grassopphers.\nA Dicembre 2010 passa a titolo definitivo all'Atletico Arezzo nel Campionato Nazionale Dilettanti italiano.\nContribuisce con ottime prestazioni ad una salvezza che prima del suo arrivo, \u00e8 di altri giocatori, sembrava una chimera.\nNell'estate 2011 rinnova con la nobile decaduta toscana che cerca una pronta risalita nei campionati professionistici."}
{"id": "1832975", "revid": "44876", "url": "https://it.wikipedia.org/wiki?curid=1832975", "title": "Giovanni Loseto", "text": "\u00c8 una \"bandiera\" del , squadra in cui ha militato nei primi undici dei tredici anni della sua carriera da calciatore professionista: dal luglio 2016, in suo onore, il club biancorosso ha ritirato la maglia \"numero due\".\nBiografia.\nNato nel borgo antico di Bari in una famiglia di calciatori, \u00e8 infatti fratello di Pasquale e Onofrio, e zio di Valeriano Loseto.\nCaratteristiche tecniche.\nRicopr\u00ec il ruolo di stopper, esibendosi in marcature serrate sugli attaccanti avversari.\nCarriera.\nGiocatore.\nMuove i primi passi nel vivaio dell'AS Bari. L'allenatore dei \"galletti\" Enrico Catuzzi lo fa esordire in prima squadra il 16 gennaio 1983, contro il in Serie B (gara vinta, in casa, 1-0 dai pugliesi); nella stessa stagione Gigi Radice, che sostituisce Catuzzi da marzo, lo schiera pi\u00f9 volte. A fine campionato, concluso dai biancorossi con la retrocessione, il giovane difensore ha totalizzato 17 presenze e 0 goal. La sua carriera segue, sempre da titolare, l'altalenante militanza della societ\u00e0 pugliese nei campionati professionistici italiani.\nRicordata la sua marcatura, pressante ma corretta, su Diego Armando Maradona, nell'incontro di girone preliminare di Coppa Italia 1988-1989 del 24 agosto 1988, vinto 2-0 dai baresi, quell'anno in serie cadetta. \u00c8 capitano fisso del Bari almeno per due stagioni, dal 1991 al 1993. Viene soprannominato dai tifosi baresi \"lo sceriffo\". Con i biancorossi ha giocato complessivamente 4 campionati di Serie A, 6 campionati di Serie B e 1 in C1, vinto nella stagione 1983-1984, per un totale di 318 gare disputate e 13 goal messi a segno (pi\u00f9 due reti in Coppa Italia). Fra i goal realizzati in biancorosso, \u00e8 ricordato quello ai danni dell' il 13 ottobre 1985, con un tiro da oltre 25 metri dalla porta, difesa da Walter Zenga (partita poi persa dal Bari 1-3).\nNell'ottobre 1993 si trasferisce al , dove con due campionati in seconda serie termina la sua carriera da professionista.\nNel 1997 indossa, in Eccellenza pugliese, la maglia del , che ottiene la promozione nel Campionato Nazionale Dilettanti. Continua l'attivit\u00e0 agonistica per altre due stagioni con il Cerignola e il Conversano, prima di ritirarsi definitivamente all'et\u00e0 di 37 anni.\nHa detenuto il record assoluto di presenze in campionato nel Bari, fino al 12 settembre 2010, giorno in cui \u00e8 stato superato dal portiere belga Jean Fran\u00e7ois Gillet.\nL'8 luglio 2016, il nuovo presidente del Bari, Cosmo Giancaspro, dispone il ritiro della maglia numero 2 in onore all'ex difensore.\nAllenatore.\nI suoi primi passi da allenatore li compie in una formazione minore pugliese, la Stella Murgia, allora militante in Terza Categoria, prima di passare nel 2002 alla Virtus Locorotondo, sulla panchina della quale viene riconfermato quando il titolo sportivo \u00e8 ceduto al . Dopo essersi occupato della formazione dei Giovanissimi Regionali del vivaio del Bari, nella stagione 2013-2014 diventa collaboratore tecnico della prima squadra, in Serie B, per lo sviluppo degli schemi difensivi. Dopo il fallimento dell'A.S. Bari, il nuovo F.C. Bari 1908 lo mantiene tra i collaboratori fino alla stagione 2017-2018, fatta esclusione una breve parentesi da team manager durante la conduzione tecnica di Roberto Stellone nel 2016."}
{"id": "1832978", "revid": "124607328", "url": "https://it.wikipedia.org/wiki?curid=1832978", "title": "Assedio di Zara (1202)", "text": "Lassedio di Zara, durato dal 10 al 23 novembre 1202, fu la prima azione della quarta crociata e il primo attacco contro una citt\u00e0 cattolica da parte di crociati.\nAntefatto.\nPapa Innocenzo III aveva pi\u00f9 volte incitato alla crociata per la riconquista della Terrasanta e per rimediare ai fallimenti della seconda e della terza crociata. Contrariamente ai casi precedenti, questa crociata non avrebbe dovuto essere sotto il controllo della nobilt\u00e0 secolare, ma direttamente sotto l'autorit\u00e0 del Pontefice. Innocenzo pianific\u00f2 l'invasione dell'Egitto dal mare e l'occupazione del delta del Nilo come base per la conquista della Palestina.\nQuesti piani sembravano ricevere poco entusiasmo in Europa, ma a partire dal 1200 una consistente armata di circa trentacinquemila uomini prese ad assembrarsi sotto il comando di Bonifacio del Monferrato. Innocenzo e i crociati negoziarono quindi con il Ducato di Venezia, la principale potenza marittima del Mediterraneo orientale, l'allestimento di una flotta da guerra per il trasporto in Oriente, da pagarsi al momento della partenza. Per il trasporto dei circa trentacinquemila uomini, con i loro bagagli e gli animali, Venezia chiese il pagamento di 85000 marchi d'argento. Nonostante gli enormi investimenti disposti dai Veneziani per l'allestimento della flotta, al momento della partenza si presentarono solo dodicimila uomini e i crociati furono in grado di pagare solo 51000 marchi d'argento.\nMentre una parte dei pellegrini abbandonava l'impresa, oppure decideva di tentare la via di terra, il capo dei crociati, Bonifacio I del Monferrato, negozi\u00f2 un compromesso con il doge Enrico Dandolo: i veneziani avrebbero partecipato all'impresa e il doge stesso avrebbe assunto il comando della spedizione. Il pagamento dei rimanenti 34000 marchi sarebbe stato posticipato al momento in cui sarebbero stati disponibili i frutti dei successivi saccheggi.\nLo storico e scrittore veneziano Alvise Zorzi afferma che la riconquista di Zara non fu pattuita gi\u00e0 dall'inizio, ma che era, per cos\u00ec dire, solo latente. Il proposito di riconquistare Zara prese concreta forma durante il viaggio, come logica necessit\u00e0 per una flotta cos\u00ec \"pesante\". Nonostante una parte dei crociati si rifiutasse di aderire alla proposta veneziana, la maggioranza accett\u00f2, nonostante le proteste del papa, giustificando l'atto come un male necessario pur di conseguire la conquista di Gerusalemme.\nL'attacco.\nSalpata l'8 ottobre 1202, la flotta era forte di quasi 370 navi: settanta navi tonde da trasporto, centoventi \"arsilii\" per il trasporto dei cavalli, centoventisette galee per il trasporto dei crociati e cinquanta galee da guerra veneziane. La guidava in persona il doge Enrico Dandolo, affiancato dagli ammiragli Vitale Dandolo e Gabriele Soranzo.\nDopo aver attaccato e sottomesso Trieste, il 10 novembre l'armata veneto-crociata inizi\u00f2 l'attacco su Zara, dopo il rifiuto da parte degli zaratini di concedere uno scalo temporaneo nel porto. La citt\u00e0 di Zara, in Dalmazia, si era ribellata nel 1183 all'autorit\u00e0 veneziana e si era posta sotto la protezione di Emerico d'Ungheria. La citt\u00e0 aveva ricevuto il sostegno di una forte guarnigione ungherese, mentre il porto era protetto da catene e pali, ma la flotta super\u00f2 le difese e inizi\u00f2 lo sbarco delle truppe e l'assedio.\nGli zaratini inviarono ambasciatori, ma l'intervento di Guido di Vaux, abate dell'Ordine cistercense, che annunci\u00f2 la proibizione per bolla pontificia all'attacco, li convinse a perseverare nella resistenza. La citt\u00e0 venne bombardata da terra e dal mare con macchine d'assedio e, dopo cinque giorni dovette arrendersi. Era il 23 novembre.\nEpilogo.\nZara fu occupata, ma presto, appena tre giorni dopo l'ingresso in citt\u00e0, insorsero scontri tra i veneziani e i crociati francesi, che arrivarono a fronteggiarsi con le armi. Poi, una volta quietati gli animi, giunse la notizia che Innocenzo III aveva lanciato la scomunica sull'intera crociata e su Venezia per aver attaccato sotto le insegne della croce una citt\u00e0 cattolica. Di fronte alle dimostrazioni di pentimento dei crociati il pontefice concesse il suo perdono, chiedendo per\u00f2 di muovere con risoluzione alla volta di Gerusalemme.\nI piani di Innocenzo III vennero per\u00f2 ancora una volta intralciati. Giunsero infatti dalla Germania gli ambasciatori di Filippo di Svevia, re d'Italia e di Germania e del principe bizantino Alessio Angelo, cognato di Filippo e figlio del deposto \"basileus\" Isacco II. Alessio chiedeva aiuto contro l'usurpatore Alessio III nella conquista del trono, promettendo in cambio di mantenere per un anno l'intera armata crociata, di pagare duecentomila marchi d'argento, di unirsi alla stessa crociata con diecimila uomini e di riunificare la Chiesa ortodossa con la Chiesa latina. Da questo episodio scatur\u00ec una nuova deviazione della crociata, che si concluse, dopo alterne vicende, due anni dopo con la conquista di Costantinopoli e la creazione dell'Impero latino di Costantinopoli."}
{"id": "1832979", "revid": "316716", "url": "https://it.wikipedia.org/wiki?curid=1832979", "title": "Jonathan Harker", "text": "Jonathan Harker \u00e8 il protagonista del romanzo \"Dracula\" di Bram Stoker.\nHarker \u00e8 un giovane e brillante avvocato londinese, prossimo alle nozze con la fidanzata Mina Murray, viene incaricato di recarsi in Transilvania, presso il castello del Conte Dracula, per conto di un'agenzia immobiliare. Dopo un viaggio all'insegna di foschi presagi, il giovane giunge al castello, dove, dopo aver scoperto che il conte \u00e8 un vampiro, riesce a fuggire tra mille difficolt\u00e0. Salvato grazie all'opera pia di un ospedale gestito da monache ortodosse, Harker riesce a riprendersi e a sposare Mina, tuttavia \u00e8 provato nel fisico e a stento riuscir\u00e0 a trovare l'energia per affrontare Dracula, di cui Harker \u00e8 la nemesi. Sar\u00e0 lui a uccidere Dracula, insieme a Quincey Morris e a salvare Mina e a liberare lo stesso Dracula dalla dannazione eterna.\nAl cinema \u00e8 stato rappresentato in diversi modi, dal vampirologo pi\u00f9 o meno esperto e assistente di Van Helsing nel \"Dracula il vampiro\" di Terence Fisher, al predestinato alla vampirizzazione del \"Nosferatu il vampiro\" di Werner Herzog, dove nel finale un vampirizzato Bruno Ganz, si avvia a cavallo in cerca di nuove prede dopo aver fatto arrestare Van Helsing per l'omicidio di Dracula. Nell'immaginario collettivo, l'interpretazione pi\u00f9 conosciuta \u00e8 probabilmente quella di Keanu Reeves nel film di Francis Ford Coppola, nel quale appare (anche se solo accennato) il legame tra Harker e Dracula, i quali, innamorati della stessa donna, invecchiano l'uno al ringiovanire dell'altro e viceversa, ma il pi\u00f9 fedele al personaggio del romanzo \u00e8 quello di Bosco Hogan, in \"Count Dracula\" del 1977, prodotto dalla BBC.\nJonathan Harker \u00e8 presente anche nel videogioco \"\", per PlayStation e pc, in cui cerca la sua fidanzata Mina rapita da Dracula.\nJonathan Harker ha probabilmente ispirato il personaggio di Jonathan Joestar, protagonista di \"Phantom Blood\", ovvero la prima parte del manga e anime \"Le bizzarre avventure di JoJo\"."}
{"id": "1832980", "revid": "124123", "url": "https://it.wikipedia.org/wiki?curid=1832980", "title": "Morten Ramsland", "text": "Si \u00e8 laureato in Letteratura danese e Storia dell'arte. Con Testa di cane, pubblicato nel 2005 e in Italia da Feltrinelli nel 2006, ha venduto 150.000 copie nella sola Danimarca e si \u00e8 aggiudicato il prestigioso \"Alloro d'oro\", premio conferito dai librai danesi al miglior romanzo dell'anno. In Italia ha vinto il Premio Berto 2007."}
{"id": "1832984", "revid": "812894", "url": "https://it.wikipedia.org/wiki?curid=1832984", "title": "Mina Murray", "text": "Wilhelmina \"Mina\" Murray (in seguito sposata Harker) \u00e8 uno dei personaggi principali del romanzo \"Dracula\" di Bram Stoker.\nNel romanzo di Stoker.\nAll'inizio del romanzo il cognome di Mina da nubile \u00e8 Murray; in seguito prende il cognome del suo sposo, Jonathan Harker. \u00c8 una maestra di scuola, pratica stenografia e dattilografia, e ha una appassionata corrispondenza con l'amica del cuore Lucy Westenra. Mina e Lucy sono entrambe tipiche donne dell'epoca vittoriana. Dopo la fuga di Jonathan dal castello del Conte Dracula, Mina lo raggiunge in Transilvania e si prende cura di lui. I due si sposano prima di tornare in Inghilterra.\nIn seguito, Mina e Jonathan si uniscono al gruppo di Abraham Van Helsing, intenzionato a trovare e uccidere il vampiro. Venuto a conoscenza di questa minaccia, Dracula si vendica mordendo Mina e dandole da bere il proprio sangue, in modo da condannarla a diventare un vampiro. Tuttavia in questo modo fra Dracula e Mina viene instaurato un misterioso legame, che aiuter\u00e0 il gruppo di Van Helsing a rintracciare Dracula. Alla fine, Dracula viene ucciso in Transilvania per mano del texano Quincey Morris e la maledizione del Conte che incombe su Mina viene spezzata; infatti, la donna recupera la sua natura umana. Sette anni dopo, Mina e Jonathan hanno un figlio, che viene chiamato Quincey in onore dell'amico caduto durante lo scontro con Dracula.\nOpere derivate.\nMina (o un personaggio con le sue caratteristiche) appare nella maggior parte dei film ispirati all'opera di Stoker."}
{"id": "1832985", "revid": "83549", "url": "https://it.wikipedia.org/wiki?curid=1832985", "title": "Trophaeum Traiani di Adamklissi", "text": ""}
{"id": "1832998", "revid": "599013", "url": "https://it.wikipedia.org/wiki?curid=1832998", "title": "Ifet Taljevic", "text": "Nel 2007 ha militato nell'AC Bellinzona, formazione svizzera di Challenge League neo-promossa in Super League. Disputer\u00e0 la stagione 2008-2009 con il Neuchatel Xamax, squadra pure iscritta al massimo campionato Svizzero di Super League."}
{"id": "1832999", "revid": "35707", "url": "https://it.wikipedia.org/wiki?curid=1832999", "title": "Mr Big", "text": ""}
{"id": "1833000", "revid": "298055", "url": "https://it.wikipedia.org/wiki?curid=1833000", "title": "Intendenza generale per l'oblazione", "text": ""}
{"id": "1833003", "revid": "433605", "url": "https://it.wikipedia.org/wiki?curid=1833003", "title": "Tempio di Giove (Cosa)", "text": "Il Tempio di Giove della colonia latina di Cosa si trovava sull'acropoli della citt\u00e0 ed era probabilmente il pi\u00f9 antico dell'insediamento fondato nel 273 a.C.\nIl tempio and\u00f2 quasi completamente distrutto quando venne poi trasformato in \"capitolium\" agli inizi del II secolo a.C. Nonostante ci\u00f2 si sono salvate fino ai tempi nostri una gran quantit\u00e0 di terrecotte architettoniche, che hanno permesso una ricostruzione della decorazione fittile del complesso coronamento, tra le pi\u00f9 complete e attendibili di un tempio italico-etrusco.\nSopra le colonne tuscaniche era poggiata l'architrave, sopra la quale a sua volta erano appoggiate le travi longitudinali, le cui estremit\u00e0 sporgevano nella parte anteriore. Gli spioventi avevano a loro volta le travi inclinate del tetto che sporgevano lateralmente e reggevano i travicelli ortogonali e le assi di coperture sulle quali erano inchiodati le tegole vere e proprie: queste erano con alette congiunte e coperte da embrici. Non esisteva il frontone, il cui spazio triangolare era stato lasciato vuoto. \nQuasi tutti gli elementi lignei erano rivestiti da elementi decorativi e lastre in terracotta: cos\u00ec era l'architrave (con elementi vegetali), i lati delle travi longitudinali, le estremit\u00e0 delle medesime (con figurette antropomorfe ai lati e antefisse circolari), le estremit\u00e0 delle travi spioventi (con elementi simili a quelli delle travi longitudinali) e infine il profilo superiore del fontone, il pi\u00f9 elaborato, con lastre che coprivano il sistema delle travicelle soprastanti, le terminazioni delle tegole incastrate a \"L\" e, sulla sommit\u00e0, una cornice traforata a giorno fissata col piombo. Questa cornice aveva lungo il bordo superiore dei mensici con triplice punta metallica, usati per evitare che vi si posassero i volatili. \nLa decorazione delle terrecotte era a rilievo, spesso con motivi vegetali o geometrici, ravvivata dalla policromia, con qualche elemento reso dalla sola pittura soprattutto sulla fascia intermedia. Il frontone, come gi\u00e0 detto, era vuoto (come fu tipico fino al tardo ellenismo) e vi erano ammesse come decorazione solo le figure o le scene ad alto rilievo che decoravano la terminazione della trave di colmo centrale (\"columen\") o delle due travi in angolo ai lati (\"mutuli\").\nGli acroteri angolari erano a disco e ad antemio, con gorgoni o motivi vegetali; inoltre sono state rinvenute vere e proprie sculture a tutto tondo, poste come acroterio centrale e/o angolare, oppure al centro del tetto, sul grande embrice di colmo. Decorazioni in terracotta a motivi vegetali erano infine presenti probabilmente sulle porte.\nLo stile delle decorazioni si rif\u00e0 ai modelli tardo-arcaici, della cosiddetta \"terza fase\" etrusco-italica nella decorazione templare (IV-I secolo a.C.), che differisce dalla \"seconda fase\" (fine VI-V secolo a.C.) per alcuni dettagli (mancanza della cortina pendula regolare, delle basse lastrine pendenti a mo' di gocciolatoi) e dalla \"prima fase\" (fine VII- fine VI secolo a.C.) per la mancanza di fregi figurativi e la presenza dei nimbi sulle antefisse, secondo l'influenza greco-occidentale."}
{"id": "1833007", "revid": "287204", "url": "https://it.wikipedia.org/wiki?curid=1833007", "title": "Dialetti della provincia di Benevento", "text": ""}
{"id": "1833008", "revid": "767487", "url": "https://it.wikipedia.org/wiki?curid=1833008", "title": "Diabolique", "text": "Diabolique \u00e8 un film statunitense del 1996 diretto da Jeremiah S. Chechik.\nLa pellicola \u00e8 un remake del film \"I diabolici\" (1955) di Henri-Georges Clouzot, tratto dal romanzo \"Celle qui n'\u00e9tait plus\" (1952) di Pierre Boileau e Thomas Narcejac, con l'azione trasferita nei dintorni di Pittsburgh in Pennsylvania.\nTrama.\nMia Baran \u00e8 una ex suora che ha ereditato un collegio maschile. Dopo il matrimonio con Guy, ed averlo reso cointestatario dell'immobile, si accorge che in realt\u00e0 \u00e8 un uomo avido e prepotente, ma soprattutto infedele, a tal punto da tradire Mia Baran con una dipendente del collegio, di cui lui \u00e8 il preside, l'insegnante di matematica Nicole Horner. Nicole Horner diventa amica di Mia Baran ed escogita un piano per liberarsi di Guy.\nDurante un week-end la invita a casa sua a Pittsburgh facendole conoscere i suoi vicini, tra l'altro locatari di Nicole Horner, affinch\u00e9 possano fungere da eventuali alibi, quindi dice a Mia Baran di invitare Guy a casa sua per parlare del divorzio. Mia Baran, nella casa di Nicole Horner, trova una giacca di Guy, ci\u00f2 le fa capire che il marito frequenta la casa dell'amica. Nicole Horner mette dei sonniferi nel whisky che Mia Baran poi offrir\u00e0 a Guy e va dai vicini per distrarli. Quando Guy arriva, dopo una breve colluttazione, Mia Baran riesce ad addormentarlo, quindi al ritorno di Nicole Horner, lo affogano nella vasca; tuttavia all'improvviso Guy si sveglia e cerca di uscire, ma Nicole Horner e Mia Baran riescono a farlo soffocare. Successivamente lo mettono in un baule di vimini e lo portano al collegio, dove lo buttano nella piscina della scuola. A Mia Baran, mentre getta il cadavere, cadono nell'acqua gli occhiali da sole.\nL'indomani, per\u00f2, il cadavere non riemerge. Le condizioni di salute di Mia Baran, cardiopatica, iniziano a peggiorare. Con un pretesto, Nicole Horner riesce a far svuotare la piscina dove, tuttavia, non viene rinvenuto nessun cadavere. Nel frattempo Mia Baran, nella sua camera del collegio, trova la giacca lavata e stirata che Guy indossava la sera dell'omicidio e, nella giacca, un rullino e delle chiavi di motel. Il rullino contiene delle foto di Guy nonch\u00e9 di Mia Baran e Nicole Horner riprese mentre trascinano il baule in vimini. Mia Baran, sempre pi\u00f9 terrorizzata, non riesce a spiegarsi chi possa aver scattare le foto. Nicole Horner nel frattempo la consola dicendole che ha trovato i soldi spariti dal conto della scuola e che Guy aveva sottratto, confessandole che in realt\u00e0 lei e Guy erano soci. Mia Baran intuisce quindi che Nicole Horner abbia trovato i soldi prima di uccidere Guy, altrimenti avrebbe ucciso l'unica persona che sapeva dove fossero. Cos\u00ec facendo mette in dubbio l'amicizia di Nicole Horner, dalla quale si allontana.\nRiceve poi un giornale con un articolo in cui viene detto che un uomo \u00e8 stato ritrovato morto nel fiume, si reca alla polizia ma scopre che non si tratta di Guy. La detective Shirly Vogel capisce che la donna le nasconde qualcosa. Mia Baran la conduce al collegio dove le fa conoscere Nicole Horner. La detective inizia a sospettare delle due donne. Nel frattempo arriva una certa Lisa Campos che, presentandosi incinta di Guy, chiede i soldi alla signora Baran per l'aborto. Mentre Nicole Horner era ignara di questo fatto, Mia Baran ne era gi\u00e0 a conoscenza, quindi cede i soldi alla Campos. Quest'ultima dice loro di aver visto Guy durante la settimana, facendo capire a Mia Baran che Guy \u00e8 sicuramente vivo. Nicole Horner chiede a Mia Baran perch\u00e9 non le avesse detto della Campos e Mia Baran risponde che non voleva ferirla come \u00e8 stata ferita lei. A quel punto Nicole Horner capisce che in realt\u00e0 Guy non l'amava.\nNel frattempo un ragazzino del collegio restituisce a Mia Baran gli occhiali da sole che le erano caduti nella piscina. Il ragazzino in questione \u00e8 un voyeur che spiava molto spesso Mia Baran. Inoltre, durante una festa nel collegio, Mia Baran crede di vedere Guy dalla finestra di un'aula che la fissa, e si impaurisce sempre di pi\u00f9. Dopo una serie di eventi, Mia Baran chiede a Nicole Horner di abbandonare la scuola lasciandole, a sua insaputa, una quota di denaro che era scomparso dalla scuola nella sua borsetta. Mentre Nicole Horner se ne va, Mia Baran trova nella vasca da bagno Guy e, dalla paura, subisce un nuovo attacco di cuore e sviene. Nel frattempo Nicole Horner, viaggiando, trova per caso i soldi nella borsetta e decide di tornare da Mia Baran. Una volta tornata, la trova a terra in bagno con Guy che la guarda.\nA quel punto si capisce il piano: Nicole Horner e Guy avevano deciso di liberarsi di Mia Baran terrorizzandola tanto da provocarle un attacco di cuore fatale. Tuttavia Nicole Horner, nel frattempo, si rende conto che Mia Baran \u00e8 una vera amica ed entrambe erano state usate da Guy (che intanto aveva una relazione con la Campos). Mia Baran tuttavia non \u00e8 morta, ma soltanto svenuta. Alla fine c'\u00e8 una lotta nella piscina dove Mia Baran salva Nicole Horner da Guy, prima aprendogli il cranio con un rastrello, e poi insieme uccidono Guy nella piscina facendolo affogare. Spettatrice di tutto \u00e8 proprio la detective che dice a Mia Baran di sostenere la legittima difesa. Mia Baran lascia Nicole Horner senza concederle il perdono."}
{"id": "1833012", "revid": "767487", "url": "https://it.wikipedia.org/wiki?curid=1833012", "title": "La figlia di Dracula", "text": "La figlia di Dracula (\"Dracula's Daughter\") \u00e8 un film horror del 1936 diretto da Lambert Hillyer.\nLa pellicola \u00e8 il seguito del primo film della trilogia su Dracula della Universal, che verr\u00e0 completata nel 1943 con \"Il figlio di Dracula\".\nIl film ha avuto un remake non ufficiale nel 1994 dal titolo \"N\u00e0dja\", che vede Peter Fonda nel ruolo di Van Helsing.\nTrama.\nVan Helsing, dopo aver eliminato Dracula, viene arrestato per omicidio. Coadiuvata dal servo Sandor, la contessa Maria Zaleska, figlia del conte, cerca un rimedio per il suo vampirismo, prima bruciando il corpo del padre e poi rivolgendosi ad uno psichiatra di cui si innamora. Alla fine, non essendo riuscita a guarire, viene uccisa da Sandor, a cui aveva promesso l'immortalit\u00e0.\nProduzione.\nIl film fu prodotto dalla Universal Pictures (con il nome Universal Productions Inc.). Produzione e riprese durarono dal 4 febbraio al 10 marzo 1936.\nInizialmente, la Universal non aveva ottenuto i diritti di \"L'ospite di Dracula\", un capitolo eliminato dalla versione definitiva del romanzo originale di Bram Stoker, che avrebbe dovuto essere la fonte principale del progettato sequel del film originale del 1931. Il presidente della Metro-Goldwyn-Mayer David O. Selznick nel 1933 aveva negoziato un accordo con la vedova di Stoker, Florence, al fine di acquistare i diritti del capitolo per la cifra di dollari, con l'intento di produrre un film MGM su Dracula. L'ufficio legale della MGM era preoccupato dalla presenza del nome \"Dracula\" nel titolo del film, temendo che la Universal avrebbe potuto intraprendere un'azione legale, anche se l'accordo di Selznick con la signora Stoker indicava esplicitamente \"Dracula's Daughter\" come possibile titolo alternativo del trattamento cinematografico. Il progetto ebbe il nome in codice \"Tarantula\" nelle fasi iniziali.\nPer scrivere la sceneggiatura Selznick scrittur\u00f2 John L. Balderston, che aveva in precedenza lavorato a \"Dracula\" e \"Frankenstein\" del 1931. Il copione di Balderston iniziava dopo il finale del film originale. In esso, Van Helsing tornava in Transilvania per distruggere le tre mogli vampire di Dracula viste nel primo film, ma non si accorgeva di una quarta bara che conteneva la figlia di Dracula. Lei lo seguiva fino a Londra e adottava la falsa identit\u00e0 di \"Contessa Szekelsky\" come copertura per le sue malefatte. La vampira aggrediva un giovane aristocratico e Van Helsing e la fidanzata del giovane la inseguivano fino in Transilvania per distruggerla. La sceneggiatura includeva alcune scene che implicavano il fatto che la figlia di Dracula traesse piacere dal torturare le proprie vittime maschili e che potesse prendere il controllo degli uomini in suo potere. Oltre alle obiezioni che sarebbero sicuramente arrivate dalla commissione di censura, il film cos\u00ec come lo aveva scritto Balderston non sarebbe mai potuto entrare in produzione perch\u00e9 il contratto tra Selznick e la vedova Stoker vietava espressamente l'utilizzo di qualsiasi personaggio non presente nel racconto originale di Bram Stoker. Selznick fu costretto a cedere i diritti alla Universal nel settembre 1935 per dollari. Lo studioso di film horror David J. Skal ha ipotizzato che la mossa di Selznick di comprare i diritti del racconto in prima istanza, fosse una tattica per trarre profitto dal desiderio della Universal di girare un sequel del \"Dracula\" originale.\nScelta del regista.\nIl capo dello studio Universal Carl Laemmle Jr. avrebbe voluto James Whale, fresco del successo di \"La moglie di Frankenstein\", come regista per \"La figlia di Dracula\". Whale era in un momento di pausa, in attesa che Irene Dunne finisse di girare \"Al di l\u00e0 delle tenebre\" cos\u00ec che la donna potesse iniziare la lavorazione del film \"La canzone di Magnolia\", da lui diretto. Invece che dirigere due film horror in contemporanea, Whale convinse Laemmle ad acquistare i diritti del romanzo \"The Hangover Murders\". Laemmle accett\u00f2 solo a condizione che Whale gli promettesse che dopo avrebbe diretto \"La figlia di Dracula\". Il 14 settembre 1935 Whale complet\u00f2 la lavorazione del film tratto dal romanzo in questione, intitolato \"Una notte d'oblio\" per la distribuzione. Le riprese di \"Al di l\u00e0 delle tenebre\" terminarono il 29 ottobre. Con la Dunne finalmente disponibile, Whale cominci\u00f2 la lavorazione di \"La canzone di Magnolia\". Allora Laemmle lo sostitu\u00ec con A. Edward Sutherland, meglio conosciuto per i suoi film comici. Sutherland era poco interessato a \"La figlia di Dracula\" (come Whale del resto) e poco tempo dopo lasci\u00f2 lo studio, venendo infine rimpiazzato alla regia da Lambert Hillyer.\nCast.\n\"La figlia di Dracula\" fu il primo ruolo da protagonista per Gloria Holden, tuttavia l'attrice notoriamente odiava la parte assegnatale. Come molti suoi colleghi, la Holden teneva in bassa considerazione i film horror. Inoltre, avendo visto come Bela Lugosi fosse rimasto \"imprigionato\" nel ruolo di \"Dracula\" per anni, temeva di fare la stessa fine, non trovando pi\u00f9 altri ruoli nel cinema se non quello di vampira. Il critico cinematografico Mark Clark pensa che, ironicamente, possa essere stato proprio il \"disgusto\" provato dall'attrice per il ruolo a far alzare il livello della sua interpretazione: \u00abIl suo disdegno per la parte si tradusse in una sorta di auto-disprezzo che si adatta perfettamente al suo personaggio problematico\u00bb.\nInizialmente Lugosi e Jane Wyatt avrebbero dovuto partecipare al film. La Universal aveva anche annunciato che Boris Karloff e Colin Clive, entrambi attori di \"Frankenstein\" e \"La moglie di Frankenstein\", avrebbero fatto un'apparizione speciale, e che Cesar Romero avrebbe interpretato il Dr. Garth. Secondo \"The Hollywood Reporter\", la Universal prese in considerazione Herbert Marshall per il ruolo di Sandor, prima di scritturare Pichel. Nessuno di loro apparve nel film finito, tranne Lugosi come busto di cera nella bara di Dracula. Alcune fonti diffusero la notizia che Lugosi era stato pagato oltre dollari per il suo coinvolgimento, ma l'unica testimonianza rimasta di qualsiasi trattativa finanziaria \u00e8 una lettera nella quale Lugosi acconsente all'utilizzo della sua immagine per il busto di cera senza richiedere alcun compenso.\nRiprese.\nLe riprese di \"La figlia di Dracula\" cominciarono il 4 febbraio 1936, prima ancora che il copione definitivo fosse pronto, a causa dei problemi con la censura e del ritardo accumulatosi nella contrattazione per i diritti del racconto di Stoker tra Universal e MGM. Il copione fu terminato quando erano gi\u00e0 state effettuate tre settimane di riprese. Il film venne terminato il 10 marzo 1936. Nonostante le raccomandazioni dello studio, la produzione sfor\u00f2 di dollari il budget iniziale, con un costo finale di dollari.\n\"La figlia di Dracula\" fu l'ultimo film del primo ciclo di horror della Universal.\nDistribuzione e accoglienza.\nDistribuito dalla Universal Pictures, il film usc\u00ec nelle sale cinematografiche statunitensi l'11 maggio 1936.\nIl \"The New York Times\" diede una recensione favorevole della pellicola, elogiando l'interpretazione di Gloria Holden e concludendo che il film era sia \"piuttosto terrificante\" sia \"un grazioso piccolo film horror\". La rivista \"Variety\" lod\u00f2 la produzione e la performance della Holden in particolare. Nonostante le buone recensioni, \"La figlia di Dracula\" non riusc\u00ec a ripetere il successo del film originale.\nSuccessive recensioni del film furono leggermente pi\u00f9 discordanti. \"Entertainment Weekly\", recensendo il film per l'uscita in formato home video, lo defin\u00ec \"uno dei pi\u00f9 soddisfacenti film sui vampiri mai girato\". Prosegu\u00ec descrivendo la regia di Hillyer \"lussureggiante, evocativa e soffusa con il giusto chiaroscuro gotico\", e notando quanto \"Gloria Holden, come riluttante protagonista vampira, sia una figura molto erotica\", concluse la recensione dichiarando che il film \u00e8 superiore al \"Dracula\" originale con Lugosi.\nRyan Cracknell della \"Apollo Movie Guide\", da un lato elogia la performance della Holden, ma dall'altro trova che la pellicola \"non sia invecchiata bene\" con il passare degli anni, risultando oggi piuttosto datata rispetto ad altri classici del ciclo dei mostri della Universal. Michael W. Phillips Jr. defin\u00ec il film \"un netto miglioramento rispetto al film originale [ma] ancora un po' noioso, affidandosi troppo alla commedia forzata e non abbastanza alla suspense o allo spavento\". Elogi\u00f2 la prova d'attrice della Holden e l'interpretazione da parte di Pichel del personaggio di Sandor, ma trov\u00f2 mediocre il resto del cast.\nLa scrittrice Anne Rice cit\u00f2 \"La figlia di Dracula\" come fonte diretta dell'ispirazione per i suoi romanzi omoerotici vampireschi. Ramsey Campbell, con lo pseudonimo \"Carl Dreadstone\", scrisse una riduzione letteraria del film nel 1977.\nCensura.\nLa prima bozza di sceneggiatura per il film della Universal venne stesa da R. C. Sherriff. Essa iniziava con tre scene ambientate nel XIV secolo ed era incentrata sulla leggenda di Dracula. Poi passava al tempo presente, focalizzandosi su una coppia di uomini che visitavano la Transilvania. I due esploravano le rovine del castello di Dracula. In seguito, uno viene ritrovato pazzo, e l'altro \u00e8 dato per disperso. Il Professor Van Helsing viene chiamato in loco e si mette sulle tracce dell'uomo scomparso che ritrova a Londra, dove \u00e8 tenuto prigioniero dalla figlia di Dracula, la contessa Szelinski [sic]. Quando lei cerca di fuggire in Oriente via nave, Van Helsing si imbarca sulla stessa nave. Durante una violenta tempesta, egli distrugge la figlia di Dracula e, avendo spezzato il suo dominio sugli uomini, la storia si concludeva con un doppio matrimonio. Questa versione venne sottoposta al vaglio della British Board of Film Censors il 28 agosto 1935, che la rifiut\u00f2, adducendo come motivazione: \u00ab...\"La figlia di Dracula\" richiederebbe una mezza dozzina di vocaboli ... per descrivere adeguatamente la sua bestialit\u00e0\u00bb. Il 10 settembre, Sherriff incontr\u00f2 i rappresentanti della BBFC e sottopose loro una versione riveduta del copione due giorni dopo. Questa versione fu approvata.\nIl 5 settembre 1935 la Universal sottopose la seconda versione della sceneggiatura alla censura statunitense, e incontr\u00f2 forte resistenza da parte di Joseph Breen. Breen rimand\u00f2 indietro il copione scrivendo che \"conteneva materiale offensivo oltre ogni limite\". Un nuovo tentativo venne fatto il 21 ottobre, ma senza successo. Questa volta le obiezioni di Breen erano incentrate sulle scene ambientate nel XIV secolo dove compariva Dracula. Un'ennesima revisione da parte di Sheriff fu sottoposta ad esame il 24 ottobre e poi ancora il 10 novembre. In entrambe le occasioni, la censura non approv\u00f2 la sceneggiatura. Il 14 gennaio 1936, il produttore E. M. Asher avvis\u00f2 Breen che il copione di Sherriff non sarebbe stato utilizzato per il film e che una nuova sceneggiatura era in fase di scrittura. Il lavoro venne affidato a Garrett Fort.\nRiferimenti al lesbismo.\nIl tema della vampira lesbica era stato molto di moda nella letteratura a partire dal racconto \"Carmilla\" di Joseph Sheridan Le Fanu del 1872. \"La figlia di Dracula\" segn\u00f2 la prima volta nella quale questa tematica venne trasposta al cinema, seppur in maniera pi\u00f9 velata. I riferimenti al lesbismo presenti in \"La figlia di Dracula\" sono ovvi fin dall'inizio e furono materia di grande preoccupazione per la censura dell'epoca. Joseph Breen, censore capo della commissione Hays, si scagli\u00f2 con particolare attenzione contro una scena che vedeva coinvolte la Contessa e la sua modella, Lili, scrivendo: \"Ci\u00f2 richieder\u00e0 una gestione molto attenta per evitare ogni aspetto discutibile.\" Il giorno prima che la scena venisse girata, Harry Zehner della Universal chiese a Breen di leggere la trascrittura della scena in questione. In risposta, Breen scrisse:\nLo storico di film LGBT Vito Russo ha fatto notare nel suo libro \"Lo schermo velato\" che la Universal evidenzi\u00f2 l'attrazione della Contessa Zaleska per le donne in alcune pubblicit\u00e0 del film, usando la tag line \"Save the women of London from Dracula's Daughter!\" (\"Salvate le donne di Londra dalla figlia di Dracula!\"). Inoltre, cit\u00f2 la Contessa Zaleska come esempio di una rappresentazione dell'\"omosessualit\u00e0 come malattia predatoria\". Alcuni recensori hanno criticato e condannato il contenuto lesbico del film, incluso il \"New York World-Telegram\" che not\u00f2 la tendenza della Contessa a gironzolare intorno a giovani ragazze carine\". Altri recensori invece, non colsero questo aspetto, incluso il \"The New York Times\" che addirittura scrisse \"assicuratevi di portare i bambini al cinema\". \"Entertainment Weekly\" descrisse l'incontro tra la Contessa e Lili \"cos\u00ec morboso da far pensare come sia possibile che la censura degli anni trenta l'abbia fatto passare\", mentre \"Time Out London\" scorse nel film solo qualche lieve riferimento al lesbismo.\nUn'altra scena accusata di lesbismo, che per\u00f2 ebbe molto meno risalto da parte della critica, \u00e8 quella dove la Contessa tiene prigioniera Janet. Descritto come \"il bacio pi\u00f9 lungo mai girato\", nella scena Marya Zaleska incombe amorevolmente su Janet ... scendendo lentamente su di lei per baciarla mentre la ragazza \u00e8 sdraiata prima di essere interrotta dall'arrivo del dottor Garth."}
{"id": "1833015", "revid": "298055", "url": "https://it.wikipedia.org/wiki?curid=1833015", "title": "Lama Sottile", "text": ""}
{"id": "1833017", "revid": "204012", "url": "https://it.wikipedia.org/wiki?curid=1833017", "title": "Eritroplasia", "text": ""}
{"id": "1833020", "revid": "298055", "url": "https://it.wikipedia.org/wiki?curid=1833020", "title": "Cannocchiale d'Ambra", "text": ""}
{"id": "1833021", "revid": "78273", "url": "https://it.wikipedia.org/wiki?curid=1833021", "title": "Autonomously replicating sequence", "text": ""}
{"id": "1833024", "revid": "62004", "url": "https://it.wikipedia.org/wiki?curid=1833024", "title": "Evaristo Vincente Barrera", "text": ""}
{"id": "1833028", "revid": "887364", "url": "https://it.wikipedia.org/wiki?curid=1833028", "title": "Patriarcato di Mosca", "text": ""}
{"id": "1833030", "revid": "62004", "url": "https://it.wikipedia.org/wiki?curid=1833030", "title": "Mauricio Ariel Caranta", "text": ""}
{"id": "1833031", "revid": "62004", "url": "https://it.wikipedia.org/wiki?curid=1833031", "title": "Cristi\u00e1n Sebasti\u00e1n Cejas", "text": ""}
{"id": "1833037", "revid": "709565", "url": "https://it.wikipedia.org/wiki?curid=1833037", "title": "Nikolaus", "text": "Nikolaus \u00e8 un personaggio secondario del fumetto \"Dampyr\" della Sergio Bonelli Editore.\nIl personaggio.\nDotato di una personalit\u00e0 cordiale ma ambigua, Nikolaus, alleato di Harlan Draka, vive a Praga e frequenta l'Aquila Verde, una birreria fantasma.\nFrequentava inoltre, ai tempi del rapporto sentimentale con l'indovina praghese Madame de Th\u00e8be, gli scrittori del Caff\u00e8 Arco e, anche lui, scriveva racconti fantastici.\nConosce Caleb Lost da molto tempo, del quale \u00e8 \"cordiale\" avversario.\nNonostante egli faccia ufficialmente parte della Squadra del Male, grazie alla sua permanenza tra gli umani, Nikolaus \u00e8 molto interessato alla conservazione dello \"status quo\".\nHa collaborato con Harlan, lo ha addirittura salvato dai nefasti effetti dell'Elisir del Diavolo somministratogli dal \"commilitone\" Sonderling, schierandosi cos\u00ec apertamente contro Nergal. Nikolaus \u00e8 in grado di evocare gli spok, spettri dotati di un residuo di anima."}
{"id": "1833038", "revid": "62004", "url": "https://it.wikipedia.org/wiki?curid=1833038", "title": "H\u00e9ctor Ra\u00fal C\u00faper", "text": ""}
{"id": "1833046", "revid": "287204", "url": "https://it.wikipedia.org/wiki?curid=1833046", "title": "Esteban Nicolas Gonzalez Rojas", "text": ""}
{"id": "1833048", "revid": "76963", "url": "https://it.wikipedia.org/wiki?curid=1833048", "title": "Craig Horner", "text": "Biografia.\nCraig Horner scopre di amare la recitazione dopo essere apparso nella rappresentazione scolastica di \"Sogno di una notte di mezza estate\". Frequenta il \"St Peters Lutheran College\" di Brisbane per poi decidere di fare l'attore, trasferendosi a Sydney. A partire dal 2001 fa numerose apparizioni in vari film e serie televisive: entra nel cast di \"Blue Water High\" in cui interpreta, dalla terza stagione, Garry Miller, e in quello di \"H2O\" nel ruolo di Ash Dove. Nel 2007 recita nello spot televisivo di Coca-Cola Zero. Dal 2008 al 2010 ricopre il ruolo di Richard Cypher nella serie televisiva \"La spada della verit\u00e0\", trasposizione dell'omonima saga letteraria scritta da Terry Goodkind.\nA marzo 2012 viene annunciata la sua partecipazione nel pilot della nuova serie televisiva di The CW \"Joey Dakota\": basata sul format israeliano \"Danny Hollywood\", parla della documentarista Maya, che viaggia nel tempo fino agli anni Novanta per conoscere il cantante rock Joey Dakota, interpretato da Craig Horner, del quale s'innamora; le riprese cominciano il 28 marzo, ma a maggio il pilot non viene esteso a un'intera stagione. Il 4 novembre 2013 ottiene uno dei tre ruoli principali nel pilot della serie televisiva di VH1 \"Hindsight\", al fianco di Laura Ramsey e Sarah Goldberg. Nel 2016 entra a far parte della sesta stagione di \"C'era una volta\" interpretando il ruolo del Conte di Montecristo, personaggio di fantasia protagonista del romanzo di Alexandre Dumas.\nCanta in una band fondata da lui stesso, chiamata \"Ithaca\".\nDoppiatori italiani.\nNelle versioni in italiano dei suoi film, Craig Horner \u00e8 stato doppiato da:"}
{"id": "1833053", "revid": "173469", "url": "https://it.wikipedia.org/wiki?curid=1833053", "title": "Madame Campan", "text": ""}
{"id": "1833056", "revid": "287204", "url": "https://it.wikipedia.org/wiki?curid=1833056", "title": "Rudolf Skacel", "text": ""}
{"id": "1833057", "revid": "486946", "url": "https://it.wikipedia.org/wiki?curid=1833057", "title": "Galloitalico di Sicilia", "text": ""}
{"id": "1833062", "revid": "599013", "url": "https://it.wikipedia.org/wiki?curid=1833062", "title": "L\u00e1szl\u00f3 Bodn\u00e1r", "text": ""}
{"id": "1833068", "revid": "122315", "url": "https://it.wikipedia.org/wiki?curid=1833068", "title": "Bounty killa", "text": ""}
{"id": "1833074", "revid": "686936", "url": "https://it.wikipedia.org/wiki?curid=1833074", "title": "Mike Adamle", "text": "In WWE ha ricoperto il ruolo di direttore generale di \"Raw\" e telecronista della \"ECW\". "}
{"id": "1833079", "revid": "121572033", "url": "https://it.wikipedia.org/wiki?curid=1833079", "title": "Angus McLaren", "text": "Biografia.\nAngus McLaren \u00e8 nato a Wonthaggi, in Victoria ed \u00e8 cresciuto in una fattoria vicino a Leongatha. Suo fratello maggiore Aidan \u00e8 il batterista della band \"Long Walk Home\", mentre Angus suona la batteria nella band \"Rapids\".\nCarriera.\nDopo essere apparso in numerose produzioni del Leongatha Lyric Theatre e nelle rappresentazioni scolastiche, ottiene il suo primo ruolo da professionista nella serie \"Something in the Air\", all'et\u00e0 di 12 anni. Seguono altri ruoli in televisione, in \"Worst Best Friends\", \"Saddle Club\" e \"Fergus McPhail\", oltre ad apparizioni occasionali in \"Blue Heelers - Poliziotti con il cuore\", \"Comedy Inc.\" e un ruolo ricorrente in \"Neighbours\".\nAngus McLaren ottiene il suo primo ruolo come personaggio principale nella serie televisiva per bambini \"Silversun\". Successivamente, recita nel film del 2005 \"Court of Lonely Royals\", diretto da Rohan Michael Hoole. Nello stesso anno, lavora in \"Last Man Standing\", mentre dal 2006 al 2010 interpreta Lewis McCartney in \"H2O\".\nDal 2008, appare nella serie \"Packed to the Rafters\", nel ruolo di Nathan Rafter.\nDoppiatori italiani.\nNelle versioni in italiano dei suoi film, Angus McLaren \u00e8 stato doppiato da:"}
{"id": "1833080", "revid": "1652635", "url": "https://it.wikipedia.org/wiki?curid=1833080", "title": "Lunula", "text": "La lunula, o nel linguaggio familiare lunetta, \u00e8 la zona a forma di mezzaluna e di colore generalmente biancastro che \u00e8 alla base dell'unghia. \nRappresenta la parte visibile della matrice dell'unghia, ossia di quell'insieme di cellule epiteliali, situate in corrispondenza della radice dell'unghia, da cui ha origine la lamina ungueale.\n\u00c8 maggiormente evidente nel pollice, anche se non in tutti \u00e8 visibile."}
{"id": "1833081", "revid": "599013", "url": "https://it.wikipedia.org/wiki?curid=1833081", "title": "Patrik Je\u017eek", "text": "Carriera.\nHa esordito in patria con il Viktoria nel 1995, prima di passare in Austria dove, dal 1997 ad oggi, ha giocato quasi ininterrottamente. Ha vinto per la prima volta il titolo nazionale nel 2000 con il Tirol Innsbruck, con cui - dopo una stagione all'Austria Vienna - ha vinto nuovamente il campionato nel 2002.\nNella stagione 2002-2003 gioca 11 partite con lo Sparta Praga, contribuendo alla vittoria del campionato ceco. Tornato in Austria, dal 2005 al 2010 \u00e8 al Salisburgo dove vince altri due campionati. Nell'estate del 2010 passa all'Admira Wacker M\u00f6dling in Erste Liga.\nDetiene il record del gol pi\u00f9 veloce nella storia del campionato austriaco: l'11 luglio 2007, nella partita fra Salisburgo ed Altach, segn\u00f2 dopo appena 10 secondi di gioco."}
{"id": "1833084", "revid": "767487", "url": "https://it.wikipedia.org/wiki?curid=1833084", "title": "Eek-A-Mouse", "text": "\u00c8 una delle personalit\u00e0 pi\u00f9 rappresentative della scena dancehall reggae giamaicana e mondiale, come instancabile performer (200 show all'anno in tutto il mondo) e principale esponente dello stile di canto singjaying, del quale \u00e8 considerato il pioniere.\nEek-a-Mouse prese il suo nome d\u2019arte da un cavallo su cui aveva avventatamente scommesso.\nCarriera musicale.\nIl giovane Ripton comincia ad esibirsi nell'ambito del reggae gi\u00e0 ai tempi del college, incidendo singoli prodotti dal suo professore di matematica: \u00e8 tuttavia nel 1979 che sceglie come pseudonimo \"Eek-a-Mouse\", prendendo in prestito il nome del suo cavallo da corsa preferito. Ripton infatti era un accanito scommettitore, ma l'animale era un brocco: il destino volle che Eek-a-Mouse vincesse la sua prima corsa proprio il giorno che Ripton non scommise su di lui.\nNel 1981 ha l'occasione di mostrarsi al grande pubblico esibendosi al Reggae Sunsplash Festival, che ai tempi piangeva ancora la scomparsa di Bob Marley: da quel momento, Eek divenne una presenza regolare al festival, dove spesso ha cantato assieme al duo Michigan &amp; Smiley.\nQuando l'artista punta sulla fusione fra reggae e rock, il pubblico lo abbandona e la sua fama diminuisce considerevolmente: solo alla fine degli anni novanta riesce a riconquistare i fan perduti e comincia ad esibirsi in giro per il mondo, cantando spesso con costumi stravaganti.\nCarriera cinematografica.\nNel 1991, Eek partecipa al gangster movie \"New Jack City\", dove interpreta il ruolo di Fat Smitty, giamaicano con problemi di droga che trova la morte durante il film: poco dopo, ottiene una piccola parte nel film di Steven Seagal \"Programmato per uccidere\".\nDiscografia.\nOltre agli album, Eek ha pubblicato numerosissimi singoli non ancora raggruppati in raccolte: ha inoltre fatto \"featuring\" con numerosi cantanti, fra i quali i P.O.D. (coi quali canta nella traccia \"Ridiculous\" dell'album \"Satellite\"), Damian Marley (col quale duetta nella canzone \"Kakhi suit\" nell'album \"Welcome to Jamrock\") o gli OPM (nella traccia \"Perfect Day\" dell'album \"ForThemAsses\") e anche con i Bran Van 3000 con \"Go Shopping\"."}
{"id": "1833086", "revid": "88740", "url": "https://it.wikipedia.org/wiki?curid=1833086", "title": "Densberg", "text": "Denserg \u00e8 una frazione del comune tedesco di Jesberg, in Assia.\nConta circa 500 abitanti.\nStoria.\nDensberg fu nominata per la prima volta nel 1085.\nCostitu\u00ec un comune autonomo fino al 1974."}
{"id": "1833087", "revid": "104458", "url": "https://it.wikipedia.org/wiki?curid=1833087", "title": "Tyrsenoi", "text": ""}
{"id": "1833089", "revid": "108927188", "url": "https://it.wikipedia.org/wiki?curid=1833089", "title": "Emeryville", "text": "Emeryville \u00e8 una \"city\" degli Stati Uniti d'America, situata nella Contea di Alameda della California.\nLa citt\u00e0 \u00e8 nota per ospitare la sede dei Pixar Animation Studios."}
{"id": "1833091", "revid": "648716", "url": "https://it.wikipedia.org/wiki?curid=1833091", "title": "Nucleocytoviricota", "text": "I Nucleocytoviricota, o grandi virus nucleo-citoplasmatici a DNA (NCLDV: in inglese \"nucleocytoplasmic large DNA viruses\") sono un phylum di virus a DNA del regno \"Bamfordvirae\" caratterizzati dalle grandi dimensioni di capside e genoma e la tendenza ad avere ospiti eucarioti (mono e pluri cellulari). Il nome deriva dal fatto che questi virus sono in grado di replicarsi sia nel nucleo che nel citoplasma dell'ospite. Comprende i virus giganti, conosciuti anche col nome di girus.\nTassonomia.\nIl phylum \u00e8 suddiviso in due classi nel modo seguente.\nStoria.\nIl primo virus gigante individuato \u00e8 il \"Mimivirus\", che fu scoperto nel 1992 come parassita dell'ameba \"Acanthamoeba polyphaga\", ma fu erroneamente considerato un batterio fino al 2003 . \u00c8 stato chiamato cos\u00ec perch\u00e9 sembra mimare un microbo, da cui il prefisso \"mi-mi\". \u00c8 largo circa 400 nm (diametro del capside).\nOltre al \"Mimivirus\", si conoscevano gi\u00e0 nel 2003 pochi altri virus di dimensioni rilevanti , tra i quali citiamo il \"Coccolithovirus\" della famiglia dei \"Phycodnaviridae\"\nSono stati poi scoperti (o riconosciuti) ulteriori virus a DNA di dimensioni molto superiori a quelle dei virus pi\u00f9 comuni, tra i quali \"Heterocapsa circularisquama DNA virus\" (HcDNAV) , con un diametro di circa 200\u00a0nm e un genoma di circa 356000 nucleotidi.\nNel 2013 \u00e8 stato scoperto un genus di virus ancora pi\u00f9 massicci, i Pandoravirus, delle dimensioni di 1 micron, privi di capside, e con un genoma composto da 1,9 a 2,5 megabasi di DNA, il doppio di quelle riscontrabili nei Megavirus.\nQueste scoperte hanno indotto gli scienziati a proporre l'introduzione di una nuova categoria. Tutti questi virus possiedono in comune caratteristiche uniche e peculiari sia nel patrimonio genetico che nella struttura del capside. Rimane comunque incerto se le similitudini riscontrabili nelle differenti famiglie del gruppo degli NCLDV si siano originate dalla \"cattura\" di geni identici o omologhi dal genoma della loro cellula ospite durante la replicazione virale (processo riscontrato in molti altri virus, per esempio nei batteriofagi) o se essi semplicemente posseggano un reale antenato comune, ipotesi questa da sempre vittima di pesanti polemiche e controversie."}
{"id": "1833099", "revid": "599013", "url": "https://it.wikipedia.org/wiki?curid=1833099", "title": "Aleksander Knavs", "text": ""}
{"id": "1833100", "revid": "1573940", "url": "https://it.wikipedia.org/wiki?curid=1833100", "title": "Stylocidaris", "text": "Stylocidaris \u00e8 un genere di echinodermi della famiglia Cidaridae.\nTassonomia.\nComprende le seguenti specie:"}
{"id": "1833101", "revid": "697352", "url": "https://it.wikipedia.org/wiki?curid=1833101", "title": "Li Ching-yun", "text": "Egli affermava di essere nato nel 1736, il che gli avrebbe attribuito un'et\u00e0 di quasi due secoli (197 anni) alla morte. Invece, secondo la leggenda successiva alla morte, sarebbe nato il 30 marzo o il 3 maggio 1677 ed avrebbe vissuto 256 anni Bench\u00e9 la sua reale data di nascita non sia mai stata accertata. Il suo caso \u00e8 considerato un mito dai gerontologisti, per\u00f2 nei documenti imperiali viene accertato che veniva augurato il suo compleanno dagli imperatori dell'impero cinese ogni 50 anni, dopo che divent\u00f2 famoso per aver compiuto 150 anni, inaugurati anche dall'imperatore Daoguang nel 1827.\nLeggenda.\nSecondo la leggenda Li Ching-yun nacque nel 1677 a Qijiang Xian, nella provincia di Sichuan. Vag\u00f2 per cent'anni sui monti della Cina, raccogliendo erbe medicinali, approfondendo la conoscenza dei segreti di lunga vita e vivendo di erbe e di vino di riso. Si narra che a settantun' anni si sia recato alla contea di Kai per entrare nell'esercito cinese con il ruolo di tattico e insegnante di arti marziali. Negli ultimi anni di vita il maestro Li sarebbe vissuto, secondo alcuni, con la sua ventiquattresima moglie, una donna di sessant'anni. Altra tradizione gli attribuisce quattordici matrimoni e afferma che nel 1928 aveva almeno 180 discendenti in vita distribuiti su undici generazioni. Il generale Yang Sen, affascinato dal persistente vigore dell'uomo, lo invit\u00f2 nella propria dimora a Wan Xian nel 1927, e qui fu scattata la sua unica fotografia.\nCasi.\nLa storia di Li apparve, con il suo necrologio, sul \"New York Times\" del 6 maggio 1933 e sul \"Time\" qualche giorno dopo. Le persone della sua terra d'origine dichiaravano di possederne il ricordo fin dalla loro infanzia, e testimoniavano che nel frattempo non era molto invecchiato. Altri riferivano che era stato amico dei loro nonni. Dopo la sua morte, i cinesi ne indagarono il passato, e un rapporto fu steso dallo stesso Yang Sen. Anche il professor Wu Chung-chien si mise sulle sue tracce, scoprendo una data di nascita apparentemente ancor pi\u00f9 remota (1677), se era vero che nel 1827 il governo imperiale (probabilmente dall'imperatore Daoguang) aveva rivolto al maestro Li i propri auguri per il 150\u00ba compleanno. D'aspetto, egli non appariva molto diverso da un uomo di sessant'anni. Poi nel 1877 l'imperatore Guangxu ha mandato, a Li Ching-yun. Per\u00f2 la lettera dell'augurio dei 200 anni non arriv\u00f2 per colpa della guerra civile cinese e della sottomissione dell'ultimo imperatore Pu Yi il 12 febbraio 1912.\nInterpretazione corrente.\nPer rendere meglio l'idea dell'incredibile longevit\u00e0 affermata da Li Ching-yun, si pu\u00f2 considerare che se Isaac Newton fosse vissuto cos\u00ec a lungo avrebbe potuto insegnare ad Albert Einstein. La confusa documentazione demografica cinese del XVII secolo non consente alcuna verifica delle sue affermazioni, ma anche indipendentemente da ci\u00f2 il caso non pu\u00f2 che essere annoverato fra le pure leggende. L'et\u00e0 di 256 anni \u00e8 addirittura oltre il doppio della massima longevit\u00e0 umana accertata (Jeanne Calment, 122 anni e 164 giorni), e non la si ritiene raggiungibile umanamente; il mito di Li Ching-yun sembra piuttosto avere sfondo religioso e originare dalla convinzione che sia possibile prolungare l'esistenza adottando una certa filosofia di vita."}
{"id": "1833102", "revid": "61051", "url": "https://it.wikipedia.org/wiki?curid=1833102", "title": "Coppa della Regina della Pace 2006", "text": "La Coppa della Regina della Pace 2006 \u00e8 stata la prima edizione del torneo calcistico, svoltasi dal 28 ottobre al 4 novembre 2006 in Corea del Sud."}
{"id": "1833108", "revid": "1573940", "url": "https://it.wikipedia.org/wiki?curid=1833108", "title": "Cidaridae", "text": "Cidaridae \u00e8 una famiglia di echinodermi dell'ordine Cidaroida.\nTassonomia.\nLa famiglia comprende i seguenti generi:"}
{"id": "1833109", "revid": "767487", "url": "https://it.wikipedia.org/wiki?curid=1833109", "title": "La famiglia Passaguai fa fortuna", "text": "La famiglia Passaguai fa fortuna \u00e8 un film del 1952 diretto, Giorgio Bianchi, con Erminio Macario, Aldo Fabrizi, Ave Ninchi e Luigi Pavese. Questo film costituisce la seconda parte di una trilogia insieme ai due film \"La famiglia Passaguai\" del 1951 e il terzo capitolo \"Pap\u00e0 diventa mamma\" del 1952.\nTrama.\nIl cavalier Passaguai, che alla fine del film precedente ha perduto il posto di lavoro, si mette in affari con un vecchio commilitone incontrato casualmente. Entrambi si fingono milionari pensando che l'altro lo sia veramente, si fanno coinvolgere in una speculazione edilizia e soltanto un inatteso colpo di fortuna li salver\u00e0 dalla sicura galera.\nPromozione.\nIl lancio pubblicitario del film recitava: \"\"Fabrizi+Macario = 1000000 di risate\".\nAccoglienza.\nIl successo del primo film spinse Aldo Fabrizi a girare in brevissimo tempo e uno dietro l'altro i due seguiti. Durante il mese di ottobre del 1951, mentre La famiglia Passaguai stava in missaggio iniziarono le riprese del film \"La famiglia Passaguai fa fortuna\" che terminarono a fine novembre, appena prima del 20 dicembre, data in cui era programmata l'uscita del primo film a Milano. La prima del secondo film fu programmata per il 20 febbraio 1952 al cinema Fiamma di Terni, a met\u00e0 di quello stesso mese iniziarono le riprese del terzo film Pap\u00e0 diventa mamma che fu poi presentato alla sala Umberto di Bari il 25 settembre 1952.\nCritica.\nL'analisi di Giuseppe Rausa: \"Sequel meno popolaresco e pi\u00f9 vicino alla commedia degli equivoci classica. Di nuovo il film \u00e8 all'insegna della romanit\u00e0 pi\u00f9 sguaiata, con Macario che fatica, con la sua comicit\u00e0 misurata, a tener testa allo strabordante Fabrizi. L'inserimento di Macario quale coprotagonista non aiuta il film a decollare. La vicenda \u00e8 pretestuosa: Fabrizi e Macario sono due poveracci, si fingono milionari e alla fine lo divengono realmente attraverso una fantasiosa speculazione edilizia. Il logoro repertorio di moine e mossette non diverte e la pellicola si snoda stancamente attraverso gag ripetitive, in quello che va definito pi\u00f9 che cinema, \u201cavanspettacolo fotografato\u201d (tra l'altro la vicenda si svolge tutta in interni, accentuando l'atmosfera teatrale). L'unico elemento di interesse \u00e8 il riferimento sarcastico al recente Miracolo a Milano (febbraio 1951): tra sfollati, baracche e costruttori senza scrupoli, Fabrizi e Macario - appena si offre loro una fortunata occasione - non mostrano alcuna esitazione ad abbandonare gli originari panni proletari per assumere quelli dei gran signori, mostrandosi cos\u00ec - al contrario dei protagonisti della favola desichiana - una coppia di cinici opportunisti, privi di \u201ccoscienza di classe\".\nPaolo Mereghetti scrive nel suo dizionario che a non funzionare perfettamente \u00e8 \"(...) la combinazione dello stile comico popolaresco di Fabrizi con l'umorismo stralunato e surreale di Macario\".\nNel suo dizionario dei film, Morando Morandini scrive: \"Ancora col supporto dello sceneggiatore Ruggero Maccari (affiancato da Ettore Scola), di nuovo prendendo lo spunto dall'umorista Anton Germano Rossi, Fabrizi cerca di ripetere il successo del film precedente, ma con minore brio: non gli si addicono n\u00e9 il vecchio schema teatrale della commedia degli equivoci n\u00e9 la combinazione con la comicit\u00e0 di Macario.\"\nAlberto Albertazzi scriveva in una critica del 1952: \"Dopo la grossa delusione procurata da 'La famiglia Passaguai' (che per altro ha ottenuto un successo commerciale pi\u00f9 che notevole), questa seconda avventura della stessa famiglia contribuisce a rialzare le azioni di Fabrizi come regista, in virt\u00f9 di una pi\u00f9 abile e pi\u00f9 spigliata sceneggiatura, di un dialogo piacevole e soprattutto di un buon numero di graziose e divertenti trovate\"\".\nRestauro.\nIl sonoro della pellicola \u00e8 stato restaurato nel 1999: \"Da un lavander sonoro infiammabile proveniente dal deposito Technospes della Cineteca Nazionale \u00e8 stato stampato un controtipo sonoro su poliestere e da questo una copia positiva. La preservazione \u00e8 stata eseguita presso il laboratorio Studio Cine nel 1999\"."}
{"id": "1833110", "revid": "1573940", "url": "https://it.wikipedia.org/wiki?curid=1833110", "title": "Cidaroida", "text": "Cidaroida \u00e8 un ordine di Echinodermata, l'unico ordine della sottoclasse Cidaroidea.\nTassonomia.\nL'ordine Cidaroida comprende le seguenti famiglie:\nSuperfamiglia Cidaridea \nSuperfamiglia Histocidaroidea "}
{"id": "1833111", "revid": "599013", "url": "https://it.wikipedia.org/wiki?curid=1833111", "title": "R\u00e9mo Meyer", "text": ""}
{"id": "1833114", "revid": "29244", "url": "https://it.wikipedia.org/wiki?curid=1833114", "title": "Perischoechinoidea", "text": ""}
{"id": "1833115", "revid": "599013", "url": "https://it.wikipedia.org/wiki?curid=1833115", "title": "Marc Janko", "text": "Biografia.\n\u00c8 figlio di Eva Janko, vincitrice della medaglia di bronzo nel lancio del giavellotto ai Giochi olimpici di Citt\u00e0 del Messico 1968.\nCaratteristiche tecniche.\nTerminale offensivo d'attacco - alla vecchia maniera - possente fisicamente ed efficace nel gioco aereo. Pur non eccellendo per doti fisiche e tecniche, la capacit\u00e0 di fare reparto da solo, unita ad una discreta abilit\u00e0 nel farsi trovare pronto sotto rete a finalizzare le azioni create dai compagni e nella protezione del pallone, lo rendono un elemento prezioso nell'economia del gioco di squadra.\nCarriera.\nClub.\nHa iniziato la sua carriera giocando nelle giovanili del Admira Wacker. Esordisce in prima squadra a ventuno anni e nella prima stagione segna 2 goal in 13 partite.\nAcquistato dal Salisburgo nel 2005 il primo anno va molto bene, segnando 11 goal in 18 partite. L'anno successivo in panchina arriva Giovanni Trapattoni e complice anche un infortunio trova poco spazio. Il 16 novembre 2008, Janko divenne il leader del club di tutti i tempi per le reti segnate in una stagione, mettendo a segno ben 25 goal e superando cos\u00ec il record di Oliver Bierhoff, che segn\u00f2 23 reti durante la stagione 1990-91.\nIl 22 giugno 2010 viene acquistato dal Twente per una cifra vicina ai 7 milioni di euro, Janko ha firmato un quadriennale. L'8 maggio 2011 vince la Coppa d'Olanda dopo aver segnato il gol decisivo del 3-2 ai supplementari contro l'Ajax. Inizia la stagione con un goal su calcio di rigore che d\u00e0 la vittoria al Twente in casa del NAC Breda. Due settimane dopo segna una doppietta in casa dell'Heerenveen. Il 15 ottobre segna una tripletta contro l'RKC Waalwijk. Il 22 dicembre, nella partita valida per la KNVB Beker realizza una marcatura contro il PSV Eindhoven su rigore (2-1 per il PSV). Questo \u00e8 stato l'ultimo gol segnato con la maglia del Twente.\nIl 31 gennaio 2012, ultimo giorno di calciomercato, viene acquistato dai portoghesi del Porto per 3 milioni di euro. Janko, che lascia la squadra olandese dopo aver giocato in totale 64 partite e segnato 31 gol, firma un contratto fino al 30 giugno 2015 con una clausola di rescissione pari a 20 milioni di euro.\nDopo aver lasciato la squadra portoghese, l'attaccante austriaco milita due stagioni nelle file della compagine turca del Trabzonspor, per poi migrare in Australia, al Sydney FC, dove gioca per una stagione. Nel 2015 viene ingaggiato dal , con cui al termine della stagione vince il suo primo titolo elvetico.\nNazionale.\nDopo aver disputato alcuni incontri a livello giovanile, esordisce in nazionale il 23 maggio 2006 - sotto la guida del CT Josef Hickersberger - contro la Croazia in amichevole. Lascia il terreno di gioco al 64' al posto di Roland Linz. Il 20 agosto 2008 segna la sua prima rete con la selezione austriaca nella partita giocata contro l'Italia.\nDopo aver guidato la squadra a pi\u00f9 riprese da capitano, con l'arrivo di Koller sulla panchina austriaca - di comune accordo con i compagni di squadra - viene deciso di affidare la fascia a Fuchs.\nIl 31 maggio 2016 viene incluso dal CT Marcel Koller per gli Europei 2016, disputati in Francia. Esordisce nella competizione il 14 giugno contro l'Ungheria nella prima giornata della fase a gironi, da titolare. Viene richiamato dalla panchina al 20' della ripresa per far spazio a Rubin Okotie.\nStatistiche.\nPresenze e reti nei club.\n\"Statistiche aggiornate al 5 gennaio 2018.\""}
{"id": "1833117", "revid": "1543377", "url": "https://it.wikipedia.org/wiki?curid=1833117", "title": "Los Angeles Misioneros Futbol Club", "text": "Il Los Angeles Misioneros Futbol Club \u00e8 una societ\u00e0 calcistica statunitense fondata nel 2006.\nIl club \u00e8 membro della Premier Development League (PDL), e gioca le partite interne di campionato presso il complesso sportivo della California State University, San Bernardino, a San Bernardino (Stati Uniti d'America).\nDurante i suoi primi anni di vita, la squadra era nota con il nome di Los Angeles Storm; nel 2010 prese il nome di Los Angeles Azul Legends, denominazione che venne sostituita l'anno successivo con Los Angeles Misioneros.\nStoria.\nIl club, noto all'epoca con il nome di Los Angeles Storm, debutt\u00f2 nella PDL nel 2006, sotto la guida dell'allenatore Chris Volk. Lo stadio di casa degli Storm era il Citrus Stadium di Glendora (California). La prima stagione fu caratterizzata da alti e bassi, e alla fine gli Storm si classificarono sesti in campionato, ben lontani dalla zona play-off."}
{"id": "1833123", "revid": "599013", "url": "https://it.wikipedia.org/wiki?curid=1833123", "title": "Vladim\u00edr Jano\u010dko", "text": ""}
{"id": "1833125", "revid": "78273", "url": "https://it.wikipedia.org/wiki?curid=1833125", "title": "Guglielmo di Apulia", "text": ""}
{"id": "1833127", "revid": "767487", "url": "https://it.wikipedia.org/wiki?curid=1833127", "title": "Kanva", "text": "I Kanva furono una dinastia che govern\u00f2 la regione nord-orientale dell'India, sostituendosi alla dinastia Shunga alla guida del Magadha dal 75 a.C. al 30 a.C. \nL'ultimo sovrano degli Shunga venne rovesciato da Vasudeva Kanva nel 75 a.C. relegandolo ai margini del suo ex dominio. Il Magadha venne governato da quattro re Kanva. Poco si sa circa questa dinastia; tuttavia venne rovesciata dall'avanzata dell'Impero Shatavahana dal sud."}
{"id": "1833132", "revid": "110157", "url": "https://it.wikipedia.org/wiki?curid=1833132", "title": "Gaspar (Brasile)", "text": "Gaspar \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau."}
{"id": "1833134", "revid": "256896", "url": "https://it.wikipedia.org/wiki?curid=1833134", "title": "G.R.C.D.A.", "text": ""}
{"id": "1833135", "revid": "110157", "url": "https://it.wikipedia.org/wiki?curid=1833135", "title": "Guabiruba", "text": "Guabiruba \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau."}
{"id": "1833140", "revid": "110157", "url": "https://it.wikipedia.org/wiki?curid=1833140", "title": "Indaial", "text": "Indaial \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau.\nStoria.\nLa popolazione di Indaial \u00e8 costituita, per la maggioranza, da immigrati di altri stati del Brasile arrivati qui in cerca di fortuna.\nLa sua colonizzazione inizi\u00f2 nel 1860 a opera di tedeschi e prosegu\u00ec nel 1875 con gli italiani e ancora nel 1878 con i polacchi.\nNel 1934 divenne comune indipendente, scorporato dalla grande Blumenau.\nIl suo nome trae origine da \"Indai\u00e1\", una palma molto diffusa nel comune all'epoca della sua colonizzazione.\nI primi abitatori di Indaial furono gli \"indios\" tapaj\u00f3s e carij\u00f3s e i tedeschi si stabilirono nel quartiere \"Warnow\", oggi comprendente due grandi quartieri della citt\u00e0. Indaial \u00e8 uno dei maggiori comuni della Vale do Itaja\u00ed, nota anche come \"citt\u00e0 dei fiori e della musica\"."}
{"id": "1833143", "revid": "1684799", "url": "https://it.wikipedia.org/wiki?curid=1833143", "title": "Willie Brown", "text": ""}
{"id": "1833145", "revid": "110157", "url": "https://it.wikipedia.org/wiki?curid=1833145", "title": "Luiz Alves", "text": "Luiz Alves \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau."}
{"id": "1833146", "revid": "2080102", "url": "https://it.wikipedia.org/wiki?curid=1833146", "title": "Corradino D'Ascanio", "text": "Invent\u00f2 il primo prototipo di elicottero moderno e fu il progettista della Piaggio Vespa.\nBiografia.\nNasce nel 1891 a Popoli, comune allora della provincia dell'Aquila, oggi di Pescara in Abruzzo, da Giacomo e Anna De Michele; il palazzo della famiglia si trova sul corso Gramsci, allora corso Vittorio Emanuele, all'angolo con via Venezia. La sua passione per l'allora primordiale scienza aeronautica fu precoce. Nel 1906, a soli tre anni dal primo volo dei fratelli Wright, dopo aver studiato le tecniche di volo e le proporzioni tra peso e apertura alare di alcuni volatili, progett\u00f2 e costru\u00ec una sorta di deltaplano, che us\u00f2 per lanci sperimentali effettuati dalle colline di Popoli.\nGli studi.\nFrequent\u00f2 il Regio Istituto Tecnico \"Ferdinando Galiani\" di Chieti, diplomatosi nel 1909 e volendo intraprendere studi ingegneristici, si trasfer\u00ec a Torino iscrivendosi al Regio Istituto Superiore d'Ingegneria che all'epoca rappresentava il massimo nel campo dell'ingegneria meccanica.\nSi laurea nel 1914 in ingegneria industriale meccanica al Politecnico di Torino.\nGli anni della Grande Guerra.\nNel dicembre 1914 si arruol\u00f2 volontario nell'Arma del Genio nella divisione \"Battaglione Aviatori\" della citt\u00e0 di Torino, dove venne assegnato al collaudo dei motori.\nNominato, in seguito, sottotenente di complemento del Genio, il 21 marzo 1915 si occup\u00f2 della prima installazione di una stazione radio a bordo di un veicolo. In seguito, fu inviato in Francia per scegliere un motore rotativo da produrre in Italia; inizi\u00f2 cos\u00ec la produzione dei motori \"Le Rhone\".\nAllo scoppio della Prima guerra mondiale, D'Ascanio segu\u00ec un breve corso di pilotaggio per Maurice Farman MF 1914, conclusosi senza il conseguimento del brevetto a causa dei molteplici impegni che lo assorbivano in quel periodo.\nIn seguito, venne destinato al fronte per occuparsi della manutenzione e sorveglianza del materiale assegnato alle squadriglie di volo, modific\u00f2 circa 40 biplani Caudron che con il freddo venivano bloccati a terra dal congelamento dell'olio lubrificante.\nNel 1916 fu congedato temporaneamente e assegnato all'Ufficio Tecnico della Societ\u00e0 per costruzioni aeronautiche Pomilio (in quegli anni impegnata nella fabbricazione degli apparecchi S.P.2, Tipo C, Tipo D e altri). Collabora con Ottorino Pomilio, ingegnere e pilota, oltre che conterraneo ed amico, alla costruzione di numerosi prototipi di aerei da caccia e da combattimento.\nNel 1917 Corradino si fidanz\u00f2 a Popoli con Paola Paolini, nipote del Generale Giuseppe Paolini. Anche in quell'occasione dimostr\u00f2 la sua grande inventiva: volendo comunicare con la sua fidanzata, durante i brevi periodi di licenza a Popoli, install\u00f2 due telefoni a batteria, uno in casa sua e uno in casa di Paolina, e li colleg\u00f2 alla rete elettrica comunale di illuminazione che allora erogava tensione nelle sole ore notturne.\nCorradino e Paolina si sposarono il 20 ottobre 1917: dalla loro unione nacquero Giacomo nel 1922 e Giorgio nel 1927.\nL'esperienza Americana.\nNel gennaio 1918 si trasfer\u00ec a Indianapolis negli Stati Uniti, al servizio della neonata \"Pomilio Brothers Corporation\", costruendo due apparecchi. Ben presto i rapporti con la societ\u00e0 s'incrinarono ma D'Ascanio non si scoraggi\u00f2 e percorse altre strade nel campo dell'industria aeronautica statunitense e costitu\u00ec una societ\u00e0 aeronautica con l'ing. Ugo Veniero D'Annunzio, figlio di Gabriele D'Annunzio e allora progettista presso la Caproni Airlines di Detroit, per la realizzazione di un aeroplano equipaggiato con un motore di motocicletta Harley Davidson. L'avventura americana non ebbe tuttavia i risultati sperati e nel settembre 1919 Corradino D'Ascanio, deluso, fa ritorno in Italia.\nL'edilizia civile a Popoli.\nAl suo rientro insedi\u00f2 uno studio di ingegneria civile e industriale a Popoli, dove ebbe un'intensa attivit\u00e0 di progettazione per l'industria privata e nel settore delle opere pubbliche. Si occup\u00f2 di vari progetti di ingegneria civile, come ad esempio la sistemazione della Piazza Giuseppe Paolini con il monumento ai caduti o, dietro invito del pretore di Popoli, della perizia sul tronco di linea elettrica nei pressi del bosco del Castello di Popoli \"dichiarando se tale tronco \u00e8 fatto secondo le norme dettate dalla scienza e dalla pratica\". Gli anni popolesi sono anni fecondi, con decine di brevetti degli anni venti tra i quali troviamo il \"forno elettrico a media capacit\u00e0 termica per cottura di pane e per pasticceria\" o la \"macchina elettropneumatica per la catalogazione e ricerca rapida di documenti\", una macchina che utilizza delle schede perforate per l'azionamento di circuiti elettrici.\nElicotteri.\nSebbene lo studio popolese gli rendesse bene, l'idea del volo non lo abbandon\u00f2 mai e anche da Popoli mantenne un legame con il mondo dell'aviazione. Continu\u00f2 sempre gli studi ed esperimenti legati al mondo del volo, e nel biennio 1923-24 \u00e8 documentata ad esempio una spesa di 266.510 lire per lo studio di un ortottero. Nel 1925 fond\u00f2 una Societ\u00e0 con il barone Pietro Trojani di Pescosansonesco, che credette subito nel progetto dell'elicottero e mise a disposizione il suo patrimonio, con lo scopo \"di far sorgere e prosperare un'industria aviatoria in questa industriosa zona d'Abruzzo\". Dallo studio incessante di D'Ascanio sul volo verticale nasce, il 7 aprile 1925, il brevetto dell'elicottero a due eliche coassiali. Tra il 1925 e il 1930 sono numerosi i brevetti della nuova societ\u00e0 relativi al mondo aeronautico e non solo.\nNel 1925 viene avviata la costruzione e l'assemblaggio dei pezzi meccanici che compongono l'elicottero. In base ad un accordo con Eugenio Camplone, i pezzi sono prodotti presso le omonime officine di Pescara. In cambio, D'Ascanio progetta per le Officine Camplone macchine industriali e agricole come torchi per frantoi. Nascono nel cortile delle officine Camplone a Pescara i prototipi dell'elicottero D'AT1 e D'AT2. Entrambi volano per pochi secondi e poi ricadono a terra. I prototipi consentiranno a D'Ascanio di progettare un nuovo elicottero, molto superiore ai precedenti.\nIl D'AT3.\nIl terzo prototipo, il D'AT3 (la sigla sta per D'Ascanio-Trojani-3), commissionato dal Ministero dell'Aeronautica per un importo di 600.000 lire fu realizzato nelle officine del Genio Aeronautico a Roma. Le prove di volo vengono effettuate nell'aeroporto militare di Ciampino Nord, il pilota collaudatore \u00e8 il maggiore Marinello Nelli (primo in assoluto a sperimentare il volo verticale). Nell'ottobre del 1930 il D'AT3, con un motore Fiat A.50 S HP90 conquista i primati internazionali di:\nI primati di volo stabiliti da questo primo elicottero moderno rimarranno imbattuti per alcuni anni. La Domenica del Corriere dedic\u00f2 all'evento la sua copertina, mentre tutti i quotidiani riportarono la notizia in caratteri cubitali. L'elicottero venne brevettato in quasi tutti i Paesi Occidentali e in Giappone, ma, nonostante l'interesse della Regia Marina e l'incoraggiamento verbale del capo del governo, Benito Mussolini, i finanziamenti non vennero rinnovati e il D'AT3 venne abbandonato nell'hangar dirigibili di Ciampino.\nLa realizzazione dell'elicottero esaur\u00ec i capitali messi a disposizione dal barone Trojani, mentre tramontarono, una dopo l'altra, tutte le prospettive di perfezionamento del prototipo e del suo sfruttamento commerciale.\nVittorioso con il suo elicottero prototipo, ma senza prospettive commerciali, D'Ascanio nel 1931 si trovava in una condizione di quasi povert\u00e0. La dedizione al volo verticale fu pagata a caro prezzo.\nL'elica a passo variabile.\nD'Ascanio, grazie al suo elicottero, divenne il massimo esperto italiano di eliche a passo variabile in volo. A quel tempo, anche l'industria aeronautica iniziava ad averne bisogno per le crescenti prestazioni degli aerei. Fu grazie alle competenze maturate con il D'AT3 che su D'Ascanio si concentrarono le attenzioni della Sezione Aeronautica della Societ\u00e0 Rinaldo Piaggio.\nNel 1932 D'Ascanio cominci\u00f2 un'attivit\u00e0 di consulenza tecnica con la Piaggio. L'elica salv\u00f2 appena in tempo il giovane ingegnere dal disastro economico, aveva contratto numerosi debiti e aveva dovuto attingere anche alla dote della moglie. L'elica a passo variabile ben presto lo port\u00f2 dal baratro alla agiatezza economica: D'Ascanio infatti percepiva mille lire per ogni pezzo realizzato. La richiesta di eliche increment\u00f2 ben presto negli anni pre-bellici e bellici. Le eliche Piaggio-D'Ascanio vennero in pochi mesi montate sui migliori aerei italiani, Macchi e Caproni. Dietro il record mondiale di altezza del colonnello Mario Pezzi, che raggiunse i 17.000 metri, e il suo biplano Caproni Ca.161bis dotato di motore Piaggio P.XI RC.100/2v c'erano le eliche D'Ascanio, che in quell'occasione introdusse anche il respiratore con ossigeno liquido per il pilota.\nL'elicottero PD3.\nGli anni precedenti la seconda guerra mondiale consentirono a D'Ascanio di lavorare con una certa tranquillit\u00e0 economica nell'ambiente giusto per la sua creativit\u00e0 nel campo dell'aviazione. La sua passione \u00e8 tutta per l'elicottero, ma in Piaggio all'inizio l'interesse per questa macchina \u00e8 praticamente nullo. Nel 1935 viene progettato un nuovo elicottero per il Ministero dell'Aeronautica: il PD2 (Piaggio-D'Ascanio2). Del prototipo PD1 che aveva ancora i rotori coassiali non si hanno molte notizie. Nel 1937 il PD2 non era ancora pronto, tramont\u00f2 cos\u00ec la scommessa dell'Aeronautica. Nel 1939 progetta e realizza il PD3 che ha un solo rotore e l'elica di contro-coppia in una configurazione che rispetta quella dei moderni elicotteri. Sebbene questo approccio non fosse inedito, non era ancora stato studiato nei dettagli. D'Ascanio non ebbe per\u00f2 la fortuna di Igor Sikorsky che riusc\u00ec a convincere la United Aircraft a sviluppare i suoi progetti. Lo sviluppo del PD3 andava a rilento, era scoppiata la guerra e non c'era interesse nell'invenzione da parte dell'Aeronautica. Il PD3 rimase cos\u00ec a terra fino al 1942, quando fu provato in volo e subito dopo ricoverato in un capannone a Buti.\nL'elicottero PD4.\nNell'aprile del 1948 D'Ascanio riceve l'invito a partecipare al IV congresso per l'elicottero organizzata dalla American Helicopter Society. Fu accolto come il pioniere del volo verticale e il suo entusiasmo per l'elicottero riprese. Al suo ritorno in Italia riusc\u00ec a convincere Enrico Piaggio a riprendere gli studi. Nel 1949 rinacque il PD3 recuperando tutto ci\u00f2 che era possibile dalla prima versione, il PD3 vol\u00f2 fino al febbraio 1951, quando un incidente mise fine alla storia di questo sfortunato prototipo. L'incidente non raffredd\u00f2 l'entusiasmo di D'Ascanio e nemmeno quello di Enrico Piaggio che chiese la realizzazione di un elicottero con due rotori in tandem. Nel 1951 inizia il progetto del PD4.\nSin dalle prime prove si evidenzi\u00f2 che la potenza installata era insufficiente; di conseguenza la governabilit\u00e0 ne veniva a soffrire. L'elicottero fu alleggerito rimuovendo la carenatura e gli esperimenti continuarono fino al 5 agosto 1952, quando fu sfiorata la tragedia; fortunatamente non ci furono perdite umane, ma l'incidente segn\u00f2 la fine del PD4. La bont\u00e0 del progetto era evidente, ma era anche evidente che andavano eseguiti altri tentativi e investimenti. Enrico Piaggio non era disposto a sostenere ulteriori investimenti, tutti gli sforzi dell'azienda di Pontedera erano rivolti alla Vespa, lanciatissima in tutta Europa.\nL'ultimo elicottero D'Ascanio.\nD'Ascanio rimase in Piaggio fino al 1961 anno del suo pensionamento e rest\u00f2 consulente dell'Azienda per ci\u00f2 che riguarda la Vespa. Ufficialmente, non far\u00e0 pi\u00f9 elicotteri in Piaggio, ma nel garage della sua abitazione (a volte usufruendo delle officine Piaggio) porta avanti la costruzione di un minuscolo elicottero per uso agricolo, per l'irrigazione dei campi, economico e alla portata di tutti: la Vespa dell'aria. Questo elicottero fu pronto il 20 luglio 1970, aveva soluzioni innovative come le pale in vetroresina, ma anche questo piccolo gioiello dell'inventore abruzzese non trov\u00f2 committenti e vol\u00f2 nel solo giardino di casa D'Ascanio.\nLa rinascita del D'AT3.\nNel 1975 l'Aeronautica militare sollecitata dal generale Domenico Ludovico procedette alla costruzione della replica a grandezza naturale del D'AT3 presso l'aeroporto di Pisa in base ai disegni originali e sotto la direzione dello stesso ing. D'Ascanio. A questo elicottero del 1930 l'ingegnere rimase attaccato come ad un figlio: lo cerc\u00f2 inutilmente nell'immediato dopoguerra tra i relitti e le macerie dell'aeroporto di Guidonia.\nIl nuovo D'AT3 \u00e8 conservato insieme al piccolo elicottero ad uso agricolo nel Museo Storico dell'Aeronautica Militare di Vigna di Valle.\nPiaggio Vespa.\nNel 1945 la seconda guerra mondiale \u00e8 finita e ha colpito duro. L'Italia \u00e8 in ginocchio, la maggior parte delle fabbriche \u00e8 distrutta.\nAnche la Piaggio \u00e8 alle prese con i problemi del dopoguerra, c'era da risolvere il problema della riconversione degli stabilimenti ad una produzione di pace. Enrico Piaggio ebbe la geniale intuizione: costruire un motociclo, a basso costo, in pratica accessibile a tutti. Affid\u00f2 inizialmente il compito della progettazione all'ingegner Renzo Spolti che realizz\u00f2 l'MP5 soprannominato Piaggio Paperino. L'MP5 non piacque a Piaggio e nell'estate del 1945 chiam\u00f2 D'Ascanio che affront\u00f2 il problema con una mentalit\u00e0 del tutto nuova.\nD'Ascanio non amava le motociclette, non se n'era mai occupato dal punto di vista costruttivo e come veicolo non gli piaceva. Pens\u00f2 a un mezzo per chi non era mai salito su una motocicletta e odiava la sua guida difficile: ide\u00f2 cos\u00ec la Vespa.\nIl primo modello del leggendario motociclo, la 98, fa la sua comparsa ufficiale nel 1946 quando viene esposto al salone del ciclo e motociclo di Milano e fu subito un successo. Insieme alla Lambretta, che nacque l'anno dopo, cambiarono lo stile di vita degli italiani.\nIl modello \"Vespa\" rappresent\u00f2 un fenomeno commerciale e di costume, in Italia come all'estero, che oltre alla sua funzione di mezzo di trasporto, avrebbe influenzato irrimediabilmente anche il cinema ed i mass media, ispirandoli con un nuovo messaggio di 'libert\u00e0' ed indipendenza: memorabili e da premio Oscar sono le scene del film Vacanze romane del 1953, che vedono una Audrey Hepburn avvinghiata alla schiena di Gregory Peck in sella ad una Vespa per le strade di Roma. Per non citare le influenze che tale invenzione ebbe anche sulla letteratura, ispirando una serie di libri dove la Vespa viene indicata quasi come 'oggetto di culto'.\nBrevettata dalla Piaggio nel 1946 e poi prodotta l'anno seguente con un motore a tre marce da 100cc., la Vespa, anticipando l'avvento definitivo dell'automobile, rappresent\u00f2 di fatto il mezzo della prima motorizzazione di massa in Italia.\nNei 50 anni della sua storia la Vespa diverr\u00e0 lo scooter pi\u00f9 famoso al mondo con 16 milioni di esemplari prodotti in 130 modelli diversi al 2005.\nUltimi anni.\nNel 1961 Corradino spos\u00f2 in seconde nozze Amalia Manetti, l'amata Paolina era morta ancora giovane nel 1939 per le conseguenze di un intervento chirurgico. Dopo tante privazioni fece appena in tempo a intravedere i successi, anche economici, del marito. Sempre nel 1961 concluse l'attivit\u00e0 di docente dell'Universit\u00e0 di Pisa dove insegn\u00f2 Meccanica e Disegno Industriale.\nNel 1964 sottoscrisse un contratto di consulenza con la societ\u00e0 Agusta che porter\u00e0 alla progettazione di un aliante per addestramento dei piloti di elicotteri con l'intento di spendere molto meno di quello che costava l'addestramento su un vero elicottero. Il progetto non arriv\u00f2 mai alla fase realizzativa.\nD'Ascanio mor\u00ec a Pisa il 5 agosto 1981 e venne sepolto a Popoli nel cimitero comunale nella tomba di famiglia, che lui stesso disegn\u00f2, al fianco della moglie Paola morta prematuramente. D'Ascanio ebbe un grande rammarico: pass\u00f2 alla storia come l'ideatore della Vespa, ma pochi ricordano che fu anche un pioniere degli elicotteri.\nAttualmente, a suo nome \u00e8 intitolato un liceo scientifico, a Montesilvano (PE) e tutta la scuola ha celebrato la figura di D'Ascanio con numerose mostre e rappresentazioni. Popoli gli ha dedicato una strada e un museo nella sua casa natale in Corso A. Gramsci, dove \u00e8 presente una mostra permanente sulla sua figura. Pisa ha operato sul piazzale antistante l'aerostazione Galileo Galilei.\nArchivio.\nL'archivio D'Ascanio \u00e8 stato depositato presso l'Archivio di Stato il 20 marzo 1996 dalla Sovrintendenza Archivistica per l'Abruzzo. Si tratta di documentazione relativa alla vita e all'attivit\u00e0 esercitata dall'ingegnere abruzzese. Altra documentazione \u00e8 consultabile presso l'archivio privato Troiani, a Torre de' Passeri. Nel riordinamento sono state individuate diverse fasi: l'attivit\u00e0 svolta presso le industrie di Pomilio, quella riconducibile alla societ\u00e0 fondata con il barone Troiani, la terza riferibile alla consulenza presso la Piaggio, infine alla collaborazione con la societ\u00e0 Agusta di Gallarate."}
{"id": "1833150", "revid": "767487", "url": "https://it.wikipedia.org/wiki?curid=1833150", "title": "Genoa Cricket and Football Club 2002-2003", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 2002-2003.\nOrganigramma societario.\nArea direttiva\nArea tecnica"}
{"id": "1833152", "revid": "1543377", "url": "https://it.wikipedia.org/wiki?curid=1833152", "title": "Man o' War (cavallo)", "text": "Man o' War (Lexington, 29 marzo 1917 \u2013 Kentucky 1\u00ba novembre 1947) \u00e8 stato un cavallo di razza purosangue inglese, campione negli USA.\nConsiderato il miglior cavallo da corsa di tutti i tempi, durante la sua carriera \u2013 dopo la prima guerra mondiale \u2013 si piazz\u00f2 al primo posto in 20 delle 21 gare a cui prese parte, vincendo un totale di 249.465 dollari. Venne soprannominato \"The Big Red\" (il grande rosso) per il colore del suo mantello e per l'altezza al garrese superiore alla media dell'epoca. Questo soprannome venne ereditato nel 1972 da Secretariat, altro campione degli Stati Uniti.\nNella classifica dei 100 migliori cavalli da corsa statunitensi del XX secolo \u00e8 posizionato al n. 1.\nLa storia.\nLe origini.\nMan o' War nacque dallo stallone Fair Play e dalla giumenta Mahubah. Il suo primo allenatore fu il suo primo proprietario: August Belmont, Jr. (1851-1924). Belmont Jr. si arruol\u00f2 nell'esercito degli Stati Uniti a 65 anni per dare una mano agli Alleati in Francia. Al suo ritorno la moglie diede nome al nuovo puledro\" My Man o' War\" (letteralmente \"il mio uomo di guerra\"), in onore di suo marito, ma alla registrazione del puledro la parola \"my\" fu eliminata. La famiglia Belmont decise di vendere le scuderie e i loro cavalli alla fiera ippica annuale di Saratoga del 1918 e Man o' War venne acquistato per la somma di 5.000 dollari da Samuel D. Riddle, suo ultimo proprietario, che lo port\u00f2 alla sua fattoria Glen Riddle vicino a Berlin in Maryland.\nSecondo anno d'et\u00e0.\nAllenato da Luis Feustel e montato dal fantino Johnny Loftus, il 6 giugno 1919 Man o' War debutt\u00f2 al Belmont Park, contea di New York, stupendo il pubblico per la vittoria netta di 6 lunghezze. Tre settimane dopo vinse il Keene Memorial Stakes. Nei primi del Novecento le corse ippiche non contemplavano l'uso delle gabbie di partenza e i fantini coi loro cavalli dovevano disporsi dietro una cinghia, nota come \"la barriera\" () e la partenza veniva determinata dal sollevamento della stessa. L'unica sconfitta di Man o' War venne attribuita proprio a questo metodo di partenza, essendo il cavallo piazzatosi al contrario alla barriera.\nAllo start infatti il fantino Johnny Luftus part\u00ec girato di 90\u00b0 gradi e questo fece perdere al suo cavallo secondi preziosi. In pi\u00f9, durante la corsa, commise numerosi altri errori, andandosi a \"inscatolare\" tra altri cavalli in gara. Nonostante questo Man o' War perse la gara di sola mezza lunghezza, recuperando posizioni fino all'ultimo e gareggiando pi\u00f9 veloce degli altri. Il cavallo che vinse la gara fu Upset. Durante i suoi primi due anni di vita Man o' War vinse 9 delle 10 corse alle quali venne iscritto.\nTerzo anno d'et\u00e0.\nNel 1920 fu negato il rinnovo della licenza da fantino a Johnny Loftus. Fu sostituito da Clarence Kummer e Loftus si ritir\u00f2 e divenne un allenatore. All'et\u00e0 di 3 anni Man o' War non partecip\u00f2 al Kentucky Derby perch\u00e9 il suo proprietario non voleva farlo gareggiare a causa della sua giovane et\u00e0. Samuel D. Riddle infatti riteneva il suo cavallo non ancora maturo di affrontare una gara da corsa di un miglio e un quarto. Successivamente partecip\u00f2 alla Preakness Stakes a Baltimora, Maryland, vincendola, e fu poi iscritto al Belmont Stakes, a Elmond, New York. In questa gara Man o' War stacc\u00f2 e vinse di ben venti lunghezze, battendo anche di 3 secondi il record che fino ad allora era detenuto da Sir Barton, un altro campione di razza.\nNello stesso anno partecip\u00f2 e vinse la Dwyer Stakes a Long Island, New York, la Travers Stakes, a Saratoga Springs; la Stuyvesant Handicap nel Queens, New York e la Jockey Club Gold Cup. Alla fine della stagione, al Lawrence Realization Stakes, nessun proprietario di cavalli osava sfidare l'invincibile Man o' War, considerando il fatto che ogni gara alla quale partecipava era praticamente gi\u00e0 vinta. Finalmente una nipote della signora Riddle, Sarah Jefford, decise di far gareggiare il suo campione Hoodwink in pista, ma Man o' War sorprese tutti vincendo la corsa di ben cento lunghezze e battendo il record del mondo stabilendo i 2:40 per la distanza di un miglio e cinque ottavi, \nL'ultima corsa alla quale ha partecipato si \u00e8 tenuta in Windsor, Ontario, Canada, nel circuito del Kenilworth Park Gold Cup, gara in cui fu filmato per la prima volta. Nel percorso Man o' War si batt\u00e9 con il grande Sir Barton che si trovava in vantaggio. Man o' War, senza tanti problemi, super\u00f2 e batt\u00e9 di ben sette lunghezze il primo campione della Triple Crown of Thoroughbred Racing. Dopo questa ennesima vittoria l'imbattuto Man o' War venne ritirato dalle competizioni. Al momento della pensione dopo solo due anni di carriera Man o' War vantava 20 vittorie su 21 gare, tre record mondiali, due nazionali e tre record di pista.\nGenerazioni di campioni.\nCome stallone, Man o' War gener\u00f2 un impressionante numero di fuoriclasse, generando 64 campioni di pista e 200 altri cavalli campioni in altre categorie ippiche. Gener\u00f2 tra gli altri Battleship (che vinse nel 1938 l'English Grand National) e War Admiral (che vinse nel 1937 la Triple Crown of Thoroughbred Racing). Inoltre, gener\u00f2 Hard Tack, che a sua volta fu il padre del leggendario Seabiscuit. Se si fa riferimento a grandi campioni attuali, guardando le loro genealogie, molti hanno qualche tipo di relazione con Man o' War.\nMan o' War mor\u00ec nel 1947 alla veneranda et\u00e0 di 30 anni. La causa della sua morte fu attribuita ad un attacco di cuore e questo avvenne ad una distanza molto breve dalla morte del suo groom di lunga data, Will Harbut. Alla sepoltura di Man o' War furono presenti pi\u00f9 di duemila persone e divenne un evento seguito da una radiocronaca e da articoli sui giornali di tutto il mondo. Originariamente fu deposto alla Faraway Farm, luogo in cui trascorse i suoi ultimi anni, ma nel 1970 i suoi resti furono spostati in un nuovo sito al Kentucky Horse Park, dove come lapide venne deposta una statua raffigurante il grande campione, realizzata dallo scultore Herbert Haseltine.\nDurante la vita di Man o' War, il proprietario Samuel D. Riddle ricevette numerose richieste di vendita del purosangue, ma rifiut\u00f2 sempre di concludere l'affare sia per il talento che per l'affetto che lo legava al suo campione. Di seguito, la risposta all'offerta fattagli dal milionario W.P.Waggoner:\nMan o' War \u00e8 presente nell'elenco della Hall of Fame dei cavalli da corsa dal 1957. In suo onore \u00e8 stata istituita la Man o' War Stakes, gara che si corre sull'erba nel circuito del Belmont Park a New York. \u00c8 presente al primo posto nella classifica dei 100 migliori cavalli da corsa americani del XX secolo, istituita dal periodico Blood Horse Magazine.\nPedigree.\nPedigree di Man o' War:"}
{"id": "1833153", "revid": "287204", "url": "https://it.wikipedia.org/wiki?curid=1833153", "title": "Pomerode", "text": "Pomerode \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau. \u00c8 nota per essere \"La citt\u00e0 pi\u00f9 tedesca del Brasile\". La sua popolazione stimata nel 2020 \u00e8 di 34.010 abitanti, secondo i dati IBGE.\nOltre al portoghese, gran parte della popolazione locale parla il tedesco, mentre la lingua originale della maggior parte dei Pomerodiani \u00e8 il Pomeranio, un dialetto della Germania bassa orientale. Pertanto, c'\u00e8 la coesistenza di queste tre lingue nella citt\u00e0 (portoghese, tedesco e Pomerana).\nStoria.\nFino al XVI secolo , la regione dell'attuale comune di Pomerode era territorio tradizionale degli indiani Carij\u00f3s e Xokleng. Con l'arrivo dei colonizzatori portoghesi, in quel secolo, i carij\u00f3s furono ridotti in schiavit\u00f9 e sterminati.\nDa allora, la regione \u00e8 rimasta disabitata o scarsamente popolata, fino all'inizio dell'immigrazione tedesca in Brasile, nel XIX secolo. Una colonia fu quindi fondata nell'area, creata nel 1863 da immigrati della Pomerania, situata strategicamente tra Blumenau e Joinville. La posizione \u00e8 stata incoraggiata da Hermann Blumenau, al fine di rafforzare il commercio tra le due citt\u00e0. Gli appezzamenti di terra furono divisi tra gli immigrati, che si dedicarono alla produzione di riso, patate, tabacco, manioca, fagioli e bestiame. Con l'arrivo del XX secolo, sono state installate piccole industrie nella regione, con particolare attenzione alla porcellana.\nLa maggior parte di questi immigrati tedeschi proveniva dalla regione storica della Pomerania, dove ha origine il nome del comune, situata tra la Germania settentrionale, dove attualmente esiste lo stato del Meclemburgo-Pomerania Anteriore. Alcuni Pomerani sono discendenti di un misto di popoli germani e slavi e, a partire dal XII secolo, quando entrarono a far parte del Sacro Romano Impero, subirono un processo di germanizzazione della loro lingua e dei loro costumi, ma la Pomerania occidentale fu soggiogata per lungo tempo dagli svedesi e successivamente, come parte della provincia della Pomerania, dai prussiani. Dopo un po' emerse lo stato tedesco del Meclemburgo-Pomerania Anteriore, essendo una fusione del Meclemburgo e della Pomerania occidentale, con la parte orientale rimasta alla Polonia dopo la seconda guerra mondiale.\nTra i vari gruppi di tedeschi emigrati in Brasile, i Pomerani ne costituiscono una minoranza e, quindi, una volta arrivati qui, si sono fusi con altri gruppi germanici, che hanno contribuito alla perdita del loro patrimonio culturale in molte citt\u00e0. Solo in tre stati brasiliani i Pomerani hanno formato comunit\u00e0 autonome che hanno contribuito al mantenimento dei loro costumi: a Santa Maria de Jetib\u00e1, a Esp\u00edrito Santo, a S\u00e3o Louren\u00e7o do Sul, a Rio Grande do Sul e a Pomerode.\nCon la fine della seconda guerra mondiale, la maggior parte della Pomerania fu annessa alla Polonia e solo una piccola parte rimase alla Germania, chiamata Meclemburgo-Pomerania occidentale. Molti Pomerani si rifugiarono nella Germania dell'Est o emigrarono in altri paesi, perdendo gran parte delle loro usanze. Prova di ci\u00f2 \u00e8 che il Brasile ha pi\u00f9 madrilingua dell'antica lingua Pomerania rispetto alla stessa Germania.\nIn Brasile, anche la seconda guerra mondiale fu decisiva per la nazionalizzazione degli immigrati della Pomerania. L'allora presidente, Get\u00falio Vargas, dopo aver dichiarato guerra alla Germania, proib\u00ec l'uso della lingua tedesca nel paese, la costruzione di case con architettura germanica e le manifestazioni legate alla cultura tedesca. Ci\u00f2 ha colpito Pomerode e tutte le altre colonie del Brasile, che hanno iniziato ad adeguarsi agli usi brasiliani. Molti coloni tedeschi subirono repressioni, aggressioni e gli furono cambiati i loro nomi a causa del pregiudizio e del radicalismo di Get\u00falio Vargas, allora presidente, quindi fu un'influenza per le persone perdere la propria cultura. In quel periodo, infatti, molti coloni tedeschi morirono perch\u00e9 non sapevano parlare portoghese per cercare l'ospedale in caso di malattia. Oggigiorno l'uso della lingua germanica diminuisce, poich\u00e9 il portoghese guadagna spazio e i giovani non sono pi\u00f9 interessati a imparare il tedesco.\nIl 21 gennaio 1959, la citt\u00e0 si emancipa da Blumenau e ottiene lo status di comune, con Guilherme Al\u00edpio Nunes come primo sindaco (provvisorio).\nNel 2000 \u00e8 stata aperta a Pomerode una copia della porta in mattoni del porto marittimo di Stettino. \u00c8 un simbolo della memoria della regione della Pomerania e della sua capitale Stettino.\nComplessivamente, circa 300.000 brasiliani sono discendenti della Pomerania tedesca.\nLingue.\nGli immigrati tedeschi dalla Pomerania si stabilirono nella regione tra il 1860 e il 1880. La lingua originale di questi immigrati era il basso tedesco, un insieme di dialetti regionali parlati nella Germania settentrionale. L'istruzione impartita nelle scuole, prima della campagna di nazionalizzazione, era fatta in tedesco standard (\"Hochdeutsch\") che, essendo la lingua prestigiosa, stava sostituendo il Pomeranio. Il pomeranio, poi, ha iniziato a manifestarsi solo in lingua orale, mentre il tedesco standard ha iniziato a predominare. Negli anni '30, con la nazionalizzazione, le scuole tedesche furono chiuse, ma furono riaperte negli anni 70. Attualmente il tedesco parlato a Pomerode \u00e8 molto vicino al tedesco standard colloquiale, ma con incorporazioni lessicali del portoghese e conseguenti adattamenti al sistema morfologico e fonologico tedesco.\nCos\u00ec, a Pomerode, tre lingue coesistono (portoghese, tedesco e Pomeranio) e i suoi abitanti mescolano queste lingue, in modo inconscio e naturale, nel loro modo di parlare. Tuttavia, la popolazione giovane, in generale, parla solo tedesco fino all'ingresso a scuola, poich\u00e9 il portoghese \u00e8 visto come la lingua necessaria per entrare nel mercato del lavoro. \nIl Platt \u00e8 relativo una lingua bassa tedesca, poich\u00e9 \u00e8 parlato nelle pianure della Germania settentrionale, ed \u00e8 parlato da una minoranza della popolazione. Insieme al dialetto hunsr\u00fcckisch, il Pomeranio \u00e8 il dialetto germanico pi\u00f9 diffuso tra la popolazione tedesco-brasiliana.\nIl 1\u00ba settembre 2010 , la citt\u00e0 ha istituito la lingua tedesca come lingua ufficiale. Il 23 maggio 2017, la contea ha anche stabilito il Pomeranio come lingua ufficiale.\nTurismo.\nIn molti luoghi della citt\u00e0 ci sono case costruite secondo la tipica architettura tedesca a graticcio, ristoranti con cucina tedesca e feste che celebrano le tradizioni germaniche, conservate con cura dai suoi abitanti.\nOgni anno, a gennaio, si svolge in citt\u00e0 il Pomeranian Party, una festa nota per essere praticamente orientata alla cultura tedesca, proprio come l'Oktoberfest. Ci sono molti aspetti della cultura locale che si svolgono in queste celebrazioni, come il tradizionale rito nuziale della Pomerania, cibo e bevande tipiche e musica tedesca.\nC'\u00e8 una fiera dell'artigianato, vendita di prodotti locali e regionali; ci sono vestiti, cucas tradizionali, cioccolatini, salsicce e oggetti in MDF, per evidenziare il Fensterbilder, prodotto in citt\u00e0. Cos\u00ec come tutti gli articoli di abbigliamento tipico tedesco, tazze, cravatte, cappelli e bottoni per la decorazione.\nAlla festa, ci sono diverse competizioni tra i residenti, come la birra alla spina nella metropolitana, il taglio del legno, il tiro al bersaglio, il concorso Miss del Pomeranian Party, tra gli altri. Ogni edizione raccoglie circa 25.000 persone e dura quasi 2 settimane.\nCi sono anche altre feste, come l'Osterfest (Pasqua), il Natale, il Mercatino delle pulci (mercatino dell'usato) e cos\u00ec via."}
{"id": "1833154", "revid": "1543377", "url": "https://it.wikipedia.org/wiki?curid=1833154", "title": "Willie Brown (giocatore di football americano)", "text": "Carriera da giocatore.\nBrown non fu selezionato da alcuna squadra professionistica dopo avere lasciato il college nel 1963. Firm\u00f2 con gli Houston Oilers della American Football League (AFL) ma fu svincolato durante il training camp. Firm\u00f2 cos\u00ec coi Denver Broncos della AFL e divenne il cornerback titolare a met\u00e0 della sua stagione da rookie. Nella sua seconda stagione fu inserito nella formazione ideale della stagione e convocato per l'All-Star Game, dopo aver fatto registrare 9 intercetti ritornati per 144 yard.\nNel 1967, Brown fu scambiato con gli Oakland Raiders della AFL dove trascorse il resto della carriera. Fu il capitano della difesa della squadra in 10 dei suoi 12 anni l\u00ec. Fu convocato cinque volte per l'All-Star della AFL e per quattro Pro Bowl nella NFL. Fu inserito tre volte nella formazione ideale della AFL e quattro volte in quella della NFL.\nForse l'apice della carriera di Brown coi Raiders fu nel Super Bowl XI, quando intercett\u00f2 un passaggio di Fran Tarkenton e lo ritorn\u00f2 per un record del Super Bowl di 75 yard in touchdown. Questo primato resistette per 29 anni quando fu superato dal ritorno di 76 yard di Kelly Herndon dei Seattle Seahawks nel Super Bowl XL.\nBrown si ritir\u00f2 dopo la stagione 1978, terminando i suoi anni coi Raiders con 39 intercetti, un primato condiviso di franchigia. In carriera mise a segno complessivamente 54 intercetti."}
{"id": "1833155", "revid": "1471846", "url": "https://it.wikipedia.org/wiki?curid=1833155", "title": "Rio dos Cedros", "text": "Rio dos Cedros \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau.\nLa maggior parte della popolazione della Valle dell'Itaja\u00ed \u00e8 composta da discendenti di immigrati tedeschi, ma la popolazione di Rio dos Cedros \u00e8 composta per l'85% da persone con antenati trentini perch\u00e9 i primi colonizzatori erano tutti tirolesi di lingua italiana, arrivati a partire dal 1875, provenienti da diverse valli dell'antico Tirolo Meridionale (attuale Provincia Autonoma di Trento), marcando profondamente la cultura locale.\nStoria.\nNel 1875 sono arrivati nella Vale dell'Itaja\u00ed centinaia di tirolesi di lingua italiana oriundi dell'antico Impero Austro-Ungarico ai quali si aggiunsero alcune famiglie di emigrati veneti e lombardi originari dall'antico Regno d'Italia. Le localit\u00e0 vicine erano gi\u00e0 colonizzate da emigrati tedeschi oriundi dalla Prussia, della Pomerania e di altre regioni della Germania, cos\u00ec come emigrati polacchi e portoghesi.\nPopolazione.\nLa maggioranza degli abitanti di Rio dos Cedros ha le sue origine nel Tirolo Italiano (attuale Provincia Autonoma di Trento) e sono tanti gli abitanti della citt\u00e0 (anche giovani) che parlano ancora il dialetto trentino, detto anche \"talian\" per evidenziare il gruppo linguistico, visto che la valle \u00e8 abitata da tante famiglie tedesche.\nLa cultura trentina \u00e8 ancora nel quotidiano, cos\u00ec come nelle manifestazioni. Nel paese c'\u00e8 un museo dedicato alla storia dell'immigrazione, un circolo trentino e tante chiese storiche costruite dagli emigrati."}
{"id": "1833156", "revid": "1123217", "url": "https://it.wikipedia.org/wiki?curid=1833156", "title": "Asfarviridae", "text": ""}
{"id": "1833158", "revid": "486946", "url": "https://it.wikipedia.org/wiki?curid=1833158", "title": "Chandragupta II", "text": ""}
{"id": "1833159", "revid": "110157", "url": "https://it.wikipedia.org/wiki?curid=1833159", "title": "Api\u00fana", "text": "Api\u00f9na \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau."}
{"id": "1833160", "revid": "2096950", "url": "https://it.wikipedia.org/wiki?curid=1833160", "title": "Umberto Pizzi", "text": "Biografia.\n\u00c8 diventato fotoreporter nel 1963. Ha lavorato per la FAO in Iraq, Iran, Turchia, Siria, Giordania. \nNegli anni settanta e ottanta \u00e8 diventato fotocronista e dal 1988 \u00e8 giornalista pubblicista.\nHa collaborato con il sito web \"Dagospia\" di Roberto D'Agostino.\nDal febbraio al 15 marzo 2012 \u00e8 stato ospite fisso del programma di LA7 \"(ah)iPiroso\", in momentanea sostituzione di Fulvio Abbate.\nAttualmente parte del suo archivio fotografico \u00e8 visibile sul suo sito ufficiale."}
{"id": "1833161", "revid": "110157", "url": "https://it.wikipedia.org/wiki?curid=1833161", "title": "Ascurra", "text": "Ascurra \u00e8 un comune del Brasile nello stato di Santa Catarina, parte della mesoregione della Vale do Itaja\u00ed e della microregione di Blumenau."}
{"id": "1833164", "revid": "110157", "url": "https://it.wikipedia.org/wiki?curid=1833164", "title": "Benedito Novo", "text": "Benedito Novo \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau."}
{"id": "1833165", "revid": "1603714", "url": "https://it.wikipedia.org/wiki?curid=1833165", "title": "Giovanni Badile", "text": "Biografia.\nGiovanni nacque nella citt\u00e0 di Verona, dove la sua famiglia era attiva sin dagli inizi del XIV secolo. Iniziatore della stirpe era stato Nicol\u00f2, nonno di Giovanni, \"magistro pictor\" della citt\u00e0. La bottega di Nicol\u00f2 pass\u00f2, alla sua morte (1360), ai figli Antonio e Bartolomeo; alla morte di quest'ultimo, avvenuta nel 1389, Antonio si affianc\u00f2 come aiutante il figlio, Giovanni.\nNegli ultimi anni del Trecento spos\u00f2 una donna di nome Pulissena, che gli diede sei figli, di cui tre (Francesco, Bartolomeo e Antonio) furono pittori. Alla morte della moglie, spos\u00f2 in seconde nozze una donna di nome Lucia.\nIn vita ottenne una grande fama: nel 1421 il Comune veronese lo scelse come perito per la stima di un importante affresco e un ricco cittadino veneziano, Galeotto de Radicibus, lo nomin\u00f2 suo procuratore in Verona. Un anno dopo fece un importante acquisto, comprando alcune case in cui la sua famiglia lavor\u00f2 e visse fino al XVII secolo. Con la fama ottenuta, cominci\u00f2 a frequentare famiglie dell'aristocrazia locale. Nel 1443 inizi\u00f2 il suo lavoro maggiore, la decorazione della Cappella Guantieri, in Santa Maria della Scala di Verona, dove esegu\u00ec gli importanti affreschi \"Storie di San Girolamo e di San Filippo\", in stile trecentesco e influenzato da Altichiero sia per l'organizzazione degli scenari architettonici sia per l'utilizzo del colore. Tra le altre opere pi\u00f9 significative, si ricordano il \"Polittico dell'Aquila\" del Museo di Castelvecchio e la \"Madonna della Levata\". La sua linea artistica lo port\u00f2 ad avvicinarsi dapprima allo stile di Stefano da Zevio e successivamente all'ultima \"stagione\" del gotico proveniente dall'estero.\nMor\u00ec a Verona, citt\u00e0 dalla quale non si mosse quasi mai, nel 1451, settantaduenne."}
{"id": "1833175", "revid": "142136", "url": "https://it.wikipedia.org/wiki?curid=1833175", "title": "Elisa di Rivombrosa - Parte seconda", "text": ""}
{"id": "1833177", "revid": "120354786", "url": "https://it.wikipedia.org/wiki?curid=1833177", "title": "Botuver\u00e1", "text": "Botuver\u00e1 \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau.\nStoria.\nLa citt\u00e0 \u00e8 stata fondata nel 1876 da immigrati italiani provenienti dalla zona di Bergamo.\nFolklore.\nLa comunit\u00e0, grazie anche ad un relativo isolamento, ha mantenuto vivo il bergamasco come lingua locale. Ogni anno si tiene la \"Festa Bergamasca\", dove si celebrano le radici orobiche con canti popolari, danze tipiche e gastronomia locale. Si tiene inoltre il concorso \"Miss Bergamasca\", in cui le concorrenti indossano gli abiti tradizionali."}
{"id": "1833178", "revid": "298055", "url": "https://it.wikipedia.org/wiki?curid=1833178", "title": "Mulefa", "text": ""}
{"id": "1833181", "revid": "120209135", "url": "https://it.wikipedia.org/wiki?curid=1833181", "title": "Rodeio", "text": "Rodeio \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Blumenau.\nPopolazione.\nNel 1875 sono arrivati centinaia di tirolesi di lingua italiana (trentini) oriundi dell'antico Impero Austro-Ungarico ai quali si aggiunsero alcune famiglie di emigrati veneti e lombardi, cos\u00ec come emigrati polacchi e tedeschi. La maggioranza degli abitanti di Rodeio ha le sue origine nel Tirolo Italiano, tanto che sono tanti gli abitanti (anche giovani) che ancora parlano il dialetto trentino, detto anche \"dialetto tirolese\" oppure \"talian\" per evidenziare il gruppo linguistico, visto che la valle \u00e8 abitata da tante famiglie tedesche. Le principali attivit\u00e0 agricole sono quelle di coltivazione di riso e banane.\nStoria.\nIl nome di Rodeio deriva dal fatto che i suoi primi esploratori si resero conto di girare in tondo, come in un rodeo. La localit\u00e0 divent\u00f2 una municipalit\u00e0 nel maggio 1936.\nSituata nella media Valle del rio Itaja\u00ed, regione popolata per la maggior parte da discendenti di immigrati tedeschi, Rodeio ha una popolazione composta per l'80% da persone con antenati trentini perch\u00e9 i primi colonizzatori erano tutti tirolesi di lingua italiana, arrivati a partire dal 1875, provenienti da diverse valli dell'antico Tirolo Meridionale (attuale Provincia Autonoma di Trento), marcando profondamente la cultura locale. \nI Tirolesi hanno aiutato gli emigrati tedeschi durante la colonizzazione della valle perch\u00e9 tanti di loro parlavano il tedesco e potevano, cos\u00ec aiutare con la comunicazione tra gli emigrati della Germania e quelli provenienti dal Veneto e dalla Lombardia. Prima di essere una citt\u00e0 \"italiana\" nella zona, Rodeio fu una delle principali comunit\u00e0 austriache del Brasile e nel 1909 venne fondata la \"Lega Austriaco-Brasiliana di Rodeio\" con il suo statuto scritto in lingua italiana.\nIl 19 agosto 2017 \u00e8 stato sottoscritto tra le Amministrazioni comunali di Fornace (Trento, Italia) e di Rodeio (Santa Catarina, Brasile) un Patto di Amicizia, punto di partenza per un percorso di approfondimento della conoscenza reciproca e per il consolidamento dei legami che derivano dalla storia.\nLe valli del Trentino, ostiche e avare, sono state protagoniste a fine '800 di ampia emigrazione verso il Sud America (lo stato di Santa Caterina in particolare). Da Fornace, in tre ondate, dai 250 ai 300 compaesani intrapresero quel \"viagio de sola andata\" che lega indissolubilmente due comunit\u00e0 divise dall'oceano, ma accomunate dalla famigliarit\u00e0 dei cognomi e della lingua, il dialetto trentino.\nA fine 2019 Rodeio viene nominata Capital Catarinense dos Trentinos.\nCultura.\nIl dialetto trentino e la lingua italiana sono ancora molto presenti nella vita quotidiana della popolazione di Rodeio. La culinaria tradizionale presenta la polenta, il \"cr\u00e0uti\" (\"cavoli acidi,\" dal tedesco \"Sauerkraut\"), la \"luganega\", cos\u00ec come altri piatti tipici della terra trentina come lo \"strudel\" o il vino di arancia, l\u00ec chiamato \"sbr\u00e8ga giagh\u00e9te\". Anche i vini rossi sono presenti e prodotti nella propria zona.\nUna delle principali attrazioni di Rodeio \u00e8 \"La sagra\"; dura dieci giorni, durante i quali si svolgono delle celebrazioni tradizionali trentine, con vino e piatti tipici, animate da gruppi di musica e danza alpina. Si svolge in settembre."}
{"id": "1833183", "revid": "1438989", "url": "https://it.wikipedia.org/wiki?curid=1833183", "title": "Coppa Vanderbilt", "text": "La Coppa Vanderbilt \u00e8 stata una competizione automobilistica disputata negli Stati Uniti d'America. Fu organizzata da William Kissam Vanderbilt II nel 1904 a Long Island, nella contea di Nassau. La gara inaugurale fu disputata su un circuito che si snodava lungo un percorso di 48,7\u00a0km.\nStoria.\nPer invogliare la partecipazione alla corsa, Vanderbilt aument\u00f2 il premio per il vincitore. All'epoca, l'automobilismo era infatti gi\u00e0 sufficientemente radicato in Europa ed il suo sviluppo aveva portato ad innumerevoli conquiste tecnologiche per i motori. All'edizione inaugurale parteciparono 70 vetture, grazie anche alla cassa di risonanza dei mezzi d'informazione, che diedero forte rilievo alla competizione. Presso il pubblico locale si diffuse anche la speranza che un'auto americana avrebbe potuto sconfiggere le potenti vetture europee. Negli anni seguenti la competizione crebbe di rilevanza fino ad raggiungere l'importanza delle corse disputate in Europa. Le prime tre edizioni furono vinte da case automobilistiche francesi. Si dovette attendere il 1908 per la prima vittoria di una casa automobilistica americana, la Locomobile.\nUno dei problemi pi\u00f9 gravi che gli organizzatori fronteggiarono fu la pericolosit\u00e0 del passaggio delle auto vicino alla gente che affollava il percorso. L'edizione del 1907 non fu disputata per la morte di uno spettatore, Curt Gruner. Nel frattempo, in Europa, fu disputato il primo Gran Premio di automobilismo (26 giugno 1906), nel dipartimento francese di Sarthe. La prima edizione del Gran Premio di Francia fu il primo tassello che port\u00f2 alla nascita di molti altri Gran Premio nelle altre nazioni europee, oltre che un rapido sviluppo dell'automobilismo. Uno dei partecipanti era un cugino di William Kissam Vanderbilt.\nSull'onda del successo delle gare automobilistiche in Europa, William Vanderbilt tent\u00f2 di trovare soluzioni alla pericolosit\u00e0 delle competizioni per il pubblico spettatore e aumentare le automobili partecipanti alla Coppa. Vanderbilt form\u00f2 quindi una societ\u00e0 per la costruzione di un circuito vero e proprio che si snodava anche su strade normalmente utilizzate anche dal traffico ordinario, nel Long Island. L'impianto fu uno dei primi circuiti pavimentati. I lavori iniziarono nel 1907 grazie ad un ingente investimento di parecchi milioni di dollari, e il percorso si snodava tra numerosi ponti e gallerie per una lunghezza complessiva di 48\u00a0km. Durante l'edizione del 1908 fu inaugurata una parte circuito.\nLa corsa fu disputata sul circuito di Long Island fino al 1911 quando fu disputato a Savannah, in occasione del Gran Premio degli Stati Uniti. Negli seguenti la competizione fu organizzata a Milwaukee (edizione del 1912), a Santa Monica (1914 e 1916) e San Francisco (1915). La gara fu sospesa dopo l'ingresso degli Stati Uniti d'America nella prima guerra mondiale. Alcuni dei partecipanti alla corsa divennero in seguito famosi nel campo dell'automobilismo, come Louis Chevrolet, Vincenzo Lancia e Ralph De Palma\nI vincitori della corsa nelle prime edizioni furono:\nLa competizioni non fu pi\u00f9 organizzata fino al 1936, quando il nipote di William Vanderbilt, George Washington Vanderbilt III, sponsorizz\u00f2 una corsa di 480\u00a0km disputata sfruttando un nuovo impianto realizzato a Long Island e dedicato a Theodore Roosevelt. Anche in questo caso le case automobilistiche europee dominarono la corsa.\nQuesti i vincitori:\nLa Coppa Vanderbilt si disput\u00f2 nuovamente nel 1960. Sponsorizzata da Cornelius Vanderbilt per la categoria Formula Junior, fu corsa nell'impianto che ospit\u00f2 le ultime due edizioni.\nIl vincitore fu:\nIl trofeo.\nLa coppa originale era in argento ed era alta poco meno di 80\u00a0cm. Raffigurava Vanderbilt alla guida di una Mercedes-Benz al Daytona Beach Road Corse nel 1904. Oggi l'impianto \u00e8 sostituito dal Daytona International Speedway.\nIl trofeo \u00e8 conservato dal 13 luglio 2006 presso il Museo Nicolis di Verona che l'ha recuperato dopo che lo stesso \u00e8 stato per molti anni custodito negli Stati Uniti d'America."}
{"id": "1833186", "revid": "110157", "url": "https://it.wikipedia.org/wiki?curid=1833186", "title": "Balne\u00e1rio Pi\u00e7arras", "text": "Balne\u00e1rio Pi\u00e7arras, gi\u00e0 Pi\u00e7arras, \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed.\nIl comune ha cambiato nome dal precedente Pi\u00e7arras, con un referendum plebiscitario tenutosi nel 2004 e ratificato l'anno seguente."}
{"id": "1833194", "revid": "110157", "url": "https://it.wikipedia.org/wiki?curid=1833194", "title": "Barra Velha", "text": "Barra Velha \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1833207", "revid": "767487", "url": "https://it.wikipedia.org/wiki?curid=1833207", "title": "Bombinhas", "text": "Bombinhas \u00e8 un comune del Brasile nello Stato di Santa Catarina, parte della mesoregione della Vale do Itaja\u00ed e della microregione di Itaja\u00ed."}
{"id": "1833218", "revid": "287204", "url": "https://it.wikipedia.org/wiki?curid=1833218", "title": "Docilii", "text": "I Doc\u00eclii erano una trib\u00f9 ligure stanziata antecedentemente la conquista romana nel territorio compreso tra Albisola e Sassello. Confinavano con i \"Sabazi\" e gli \"Statielli\"."}
{"id": "1833229", "revid": "767487", "url": "https://it.wikipedia.org/wiki?curid=1833229", "title": "Il miracolo (film 2003)", "text": "Il miracolo \u00e8 un film del 2003 diretto da Edoardo Winspeare.\nTrama.\nTonio, un bambino di 12 anni che viene investito da un pirata della strada per le vie di Taranto, scopre di avere delle doti paranormali: trasportato in ospedale, infatti, viene casualmente in contatto con un paziente in fin di vita, risvegliandolo. Mentre i genitori del piccolo cercano di vendere la storia ai mezzi di comunicazione, Tonio sveler\u00e0 al mondo degli adulti quale sia il vero miracolo, stringendo un rapporto di amicizia con la sua investitrice, Cinzia, una ragazza considerata da tutti una \"poco di buono\", ma in realt\u00e0 afflitta dalla solitudine e dall'incomprensione.\nProduzione.\nTutto il film \u00e8 girato ed ambientato nella citt\u00e0 di Taranto; in particolare una scena \u00e8 girata all\"'Ospedale vecchio\", alcune riprese sono effettuate nella citt\u00e0 vecchia e al caratteristico mercatino del pesce sul Mar Piccolo."}
{"id": "1833231", "revid": "125371417", "url": "https://it.wikipedia.org/wiki?curid=1833231", "title": "Near Wild Heaven", "text": "Near Wild Heaven \u00e8 una canzone degli R.E.M. apparsa nel loro album del 1991 \"Out of Time\", pubblicata come terzo singolo estratto.\n\u00c8 il primo singolo del gruppo ad essere stato co-scritto e cantato da Mike Mills, bassista dei R.E.M. In precedenza Mills aveva partecipato solo alla stesura del brano \"(Don't Go Back To) Rockville\"."}
{"id": "1833232", "revid": "16889390", "url": "https://it.wikipedia.org/wiki?curid=1833232", "title": "Luigi Da Tome", "text": ""}
{"id": "1833233", "revid": "33751", "url": "https://it.wikipedia.org/wiki?curid=1833233", "title": "Edoardo Winspeare", "text": "Biografia.\nFiglio del barone Riccardo Carlo Winspeare Guicciardi (1912-2002) e della principessa Elisabeth del Liechtenstein (1932-2018), \u00e8 nato nel 1965 a Klagenfurt, in Austria, ed \u00e8 cresciuto a Depressa, piccola frazione di Tricase (in provincia di Lecce).\nDopo alcune brevi esperienze come assistente al montaggio, sul set di film cortometraggi, un primo documentario e i primi studi universitari a Firenze, si trasferisce a Monaco di Baviera, dove si diploma in regia presso l'Universit\u00e0 della televisione e del cinema.\nCarriera.\nDopo vari documentari e cortometraggi sulle tradizioni salentine girati tra la fine degli anni ottanta e l'inizio degli anni novanta (\"A Toilette's Short Story\", \"Wo der Wolgastrom sich winde\"t, \"San Paolo e la tarantola\" e \"L'ultimo Gattopardo\" ne sono esempi), nel 1996 produce il lungometraggio \"Pizzicata\". Il regista gi\u00e0 con questo film d'esordio, che descrive il contesto storico e culturale del tarantismo, si fa apprezzare in Italia e all'estero: la pellicola viene presentata in decine di festival tra cui Berlino, San Francisco e San Sebastian, dove riceve una Menzione Speciale.\nSi allontana momentaneamente dall'ambiente cinematografico fondando con alcuni amici nel 1992 il gruppo musicale Zoe (poi Officina Zo\u00e8).\nNel 1999 fonda con Gustavo Caputo la Saietta Film che in quindici anni produce due lungometraggi e una trentina fra documentari e cortometraggi.\nNel 2000 il film \"Sangue vivo\", in dialetto salentino sottotitolato in italiano, primo vero successo di pubblico. Vince il premio \"Nuevos Directores\" al Festival di San Sebastian ed \u00e8 il primo film italiano ad essere presentato al Sundance Film Festival di Robert Redford. Vince inoltre tre Grolle d'Oro, come miglior film, miglior produzione e migliore colonna sonora.\nNel 2003 esce il film \"Il miracolo -\" candidato al David di Donatello per il soggetto -, presentato alla Mostra del cinema di Venezia dove vince due premi minori, e il documentario in DVD \"La festa che prende fuoco\", che presenta e ripercorre la tradizione della festa di Sant'Antonio Abate a Novoli con i riti della \"Focara\".\nDel 2008 \u00e8 il film \"Galantuomini\", che parla della borghesia salentina e della Sacra Corona Unita, interpretato da Donatella Finocchiaro, Fabrizio Gifuni e Beppe Fiorello. Il film \u00e8 in concorso al Festival internazionale del film di Roma 2008, dove la Finocchiaro vince il Marco Aurelio d'Argento per la migliore interpretazione femminile. Candidatura ai David di Donatello e ai Nastri d'argento per la migliore attrice e il miglior attore non protagonista. \nNel 2009 presenta il mediometraggio \"Filia Solis\" (\"La figlia del sole\" che, nei versi di Federico II, \u00e8 la citt\u00e0 di Brindisi). Ne \u00e8 autore con la regista Paola Crescenzo.\nSempre nel 2009 lascia la cinepresa e prende parte come attore alle riprese di \"Noi credevamo\" del regista napoletano Mario Martone. Al film, uscito nelle sale a novembre 2010, partecipano inoltre diversi volti noti del cinema italiano, fra cui Luca Zingaretti, Anna Bonaiuto, Francesca Inaudi e Luca Barbareschi. Tuttavia per il regista salentino non si tratta della prima esperienza davanti alla cinepresa: il suo esordio come attore risale al 2003, nel film \"Bell'epoker\" di Nico Cirasola.\nNello stesso anno realizza il documentario \"Sotto il Celio Azzurro\", nel quale viene raccontata l'energia e la passione dei maestri del Celio Azzurro, una scuola materna multiculturale di Roma. Il film viene presentato alla Festa del Cinema di Roma nella sezione \"Alice nella citt\u00e0\".\nNel gennaio 2011 esordisce alla regia di uno spettacolo teatrale con \"La Parola Italia\", una \"Celebrazione teatrale per i 150 anni dell'Unit\u00e0 d'Italia\", evento di apertura della 42\u00aa Stagione Lirica della Provincia di Lecce, svoltosi presso il Teatro Politeama Greco di Lecce.\nNel 2013 realizza con Carlo Bruni il mediometraggio \"L'anima attesa\", ispirato alla figura di Don Tonino Bello.\nNel 2014, esce, prodotto dalla Saietta Film e Alessandro Contessa, \"In grazia di Dio\", selezionato per partecipare alla 64\u00aa edizione del Festival internazionale del cinema di Berlino nella sezione \"Panorama\" Anche questo film \u00e8 interpretato da attori non professionisti (la protagonista \u00e8 la moglie di Winspeare Celeste Casciaro, la coprotagonista la figlia di quest'ultima Laura Licchetta, il principale interprete maschile il socio del regista Gustavo Caputo). Il film avr\u00e0 quattro nomination ai Nastri d'Argento e cinque ai Globi d'Oro vincendo il Globo d'Oro Gran Premio della Giuria. Vince una trentina di premi minori in vari festival in Italia e nel mondo.\nNel 2017, esce, sempre prodotto da Saietta Film e Alessandro Contessa, \"La vita in comune\", selezionato alla Mostra del Cinema di Venezia nella sezione Orizzonti, dove vince il Premio CICAE.\nDal 1994 al 2017 realizzer\u00e0 vari documentari, cortometraggi, qualche spot pubblicitario e tre videoclip. \u00c8 sposato con Celeste Casciaro, attrice protagonista in alcuni suoi film. I due hanno una figlia che si chiama Arcangela Maria. \nAttivismo culturale.\nNel 2004 \u00e8 il principale promotore di \" Coppula Tisa: associazione per la Bellezza dei luoghi\", un'organizzazione non profit che persegue lo scopo di ripristinare la bellezza dei luoghi del Salento colpiti dalla cementificazione e dall'abusivismo edilizio. Tra le azioni promosse dall'associazione, vi \u00e8 l'utilizzo di raccolte fondi e dotazioni finanziarie per realizzare acquisti di ecomostri e di brutture architettoniche collocate in contesti paesaggistici di pregio culturale ed estetico, per poi procedere al ripristino dell'integrit\u00e0 paesaggistica attraverso la loro demolizione. Il paesaggio bonificato viene poi restituito allo status di \"bene comune\" attraverso una donazione alla Regione Puglia, sotto la condizione dell'apposizione di un vincolo paesaggistico di inedificabilit\u00e0 assoluta."}
{"id": "1833234", "revid": "2014155", "url": "https://it.wikipedia.org/wiki?curid=1833234", "title": "Margherita Drummond", "text": "Biografia.\nMargherita era la figlia di Sir John Logie, e di sua moglie, Margaret Graham, contessa di Menteith. \nMatrimoni.\nPrimo Matrimonio.\nMargherita spos\u00f2 in prime nozze Sir John Logie, dalla loro unione nacque un figlio: \nPer contrastare l'influenza di Stewart, Davide II di Scozia perdon\u00f2 John Logie nel settembre 1343 e gli restitu\u00ec la grande signoria di Strathgartney. \nSecondo Matrimonio.\nDopo la morte di suo marito, divenne l'amante del re Davide II, egli stesso vedovo della sua prima moglie, Giovanna d'Inghilterra.\nMargherita e Davide II si sposarono a Inchmurdach il 20 febbraio 1364. Questo matrimonio port\u00f2 dei benefici a lei e alla sua famiglia. Non ebbero figli e il re chiese il divorzio il 20 marzo 1369 per infertilit\u00e0. Avendo avuto un figlio dal suo primo matrimonio, sembra probabile che lo stesso Davide fosse sterile, dato che anche il suo primo matrimonio non ha prodotto eredi.\nMargherita, allora, and\u00f2 ad Avignone per fare appello a Papa Urbano V che la sostenne e viet\u00f2 il divorzio, cos\u00ec torno in Scozia e visse con suo marito fino alla sua morte avvenuta il 31 gennaio 1375. Il suo funerale fu pagato da papa Gregorio XI."}
{"id": "1833237", "revid": "200568", "url": "https://it.wikipedia.org/wiki?curid=1833237", "title": "Rafo", "text": ""}
{"id": "1833239", "revid": "21880", "url": "https://it.wikipedia.org/wiki?curid=1833239", "title": "Iridoviridae", "text": "Iridoviridae \u00e8 una famiglia di virus caratterizzati tutti da un genoma costituito da un'unica molecola di DNA a doppio filamento appartenente all'ordine \"Pimascovirales\". La famiglia contiene sei generi: \"Chloriridovirus\", \"Decapodiridovirus\", \"Iridovirus\", \"Lymphocystivirus\", \"Megalocytivirus\", e \"Ranavirus\". Gli iridovirus infettano soprattutto gli invertebrati, ma anche alcuni vertebrati come pesci e rane.\nIl genoma \u00e8 tipicamente composto da un numero variabile di nucleotidi compreso fra 150000 e 280000. Il capside ha simmetria icosaedrica ed il virione si compone di tre regioni: il capside proteico esterno, una membrana lipidica intermedia e un cuore centrale contenente un complesso di DNA e proteine associate.\nMolti dei virus di questa famiglia possono poi possedere anche un envelope lipidico esterno.\nReplicazione.\nL'impacchettamento finale del virione avviene nel citoplasma della cellula ospite, ma altre fasi della replicazione si svolgono nel nucleo. All'inizio la particella virale entra nella cellula e perde il suo rivestimento. Il DNA virale dunque migra nel nucleo della cellula ospite e viene trascritto da una RNA polimerasi di tipo II prodotta dall'ospite stesso e modificata dal virus.\nContemporaneamente la produzione di macromolecole da parte della cellula ospite cessa.\nIl genoma originario del virus produce una nuova molecola di DNA che diviene la copia funzionale per la replica nel citoplasma. Grandi catene di DNA vengono formate nel citoplasma attraverso processi di ricombinazione genetica. Alla fine, questi nuovi genomi vengono impacchettati a formare virioni che escono all'esterno della cellula ospite per gemmazione dalla membrana (acquistando in questo modo un envelope lipidico) o in seguito alla lisi della stessa.\nEspressione genetica.\nLa trascrizione avviene in tre stadi; precoce, intermedio e tardivo. Stimoli positivi e meccanismi di regolazione a feed-back negativo esistono in ognuno di essi.\nPatogenesi.\nPoco si sa riguardo alla patogenesi degli iridovirus. Essa \u00e8, comunque, dipendente dalla temperatura e proprio per questo gli iridovirus possono infettare efficacemente solo ospiti pecilotermi\nFonti.\nMicrobiologyBytes: Iridoviruses\nViral Bioinformatics Resource Center &amp; Viral Bioinformatics \u2013 Canada, University of Victoria\nThe Universal Virus Database of the International Committee on Taxonomy of Viruses"}
{"id": "1833243", "revid": "260676", "url": "https://it.wikipedia.org/wiki?curid=1833243", "title": "Riobasco", "text": "Il Riobasco (\"Reebasco\" in ligure) \u00e8 il principale affluente del Sansobbia. Al contrario di quanto si pu\u00f2 pensare, la prima parte del nome non deriva dal termine \"rio\", ma si tratta di una errata traduzione del nome dialettale del torrente, che dovrebbe essere reso correttamente in italiano come Rebasco, anzich\u00e9 Riobasco.\nPercorso.\nNasce a Stella, lungo le pendici di \"Monte Ciri\". Scende rapidamente fin sotto la frazione di \"San Giovanni\", per poi seguire il percorso della SP 334 del Sassello fino ad unirsi al Sansobbia ad Albisola Superiore, in prossimit\u00e0 del ponte ferroviario ed autostradale.\nRegime.\nPresenta un regime torrentizio e il suo principale affluente \u00e8 il \"Remenon\", che vi si unisce al Santuario della Madonna della Pace. Il corso d'acqua presenta il letto solitamente asciutto nel suo ultimo tratto (quello albisolese) e riesca ad unirsi al Sansobbia solo in caso di piogge o nel periodo invernale per lo scioglimento della neve sulle colline stellesi."}
{"id": "1833246", "revid": "125371440", "url": "https://it.wikipedia.org/wiki?curid=1833246", "title": "Radio Song", "text": "Radio Song \u00e8 una canzone degli R.E.M. apparsa nel loro album del 1991 \"Out of Time\", ed \u00e8 stata pubblicata come quarto singolo estratto."}
{"id": "1833248", "revid": "89169", "url": "https://it.wikipedia.org/wiki?curid=1833248", "title": "Albium Intemelium", "text": ""}
{"id": "1833253", "revid": "247672", "url": "https://it.wikipedia.org/wiki?curid=1833253", "title": "Albium Intimilium", "text": ""}
{"id": "1833255", "revid": "247672", "url": "https://it.wikipedia.org/wiki?curid=1833255", "title": "Albium Ingaunum", "text": ""}
{"id": "1833258", "revid": "15756", "url": "https://it.wikipedia.org/wiki?curid=1833258", "title": "Albingaunum", "text": "Albingaunum \u00e8 stata una citt\u00e0 romana della Regio IX Liguria. Il suo centro abitato corrisponde alla moderna Albenga, la quale ne rappresenta l'evoluzione storica\nNel 180 a.C. gli Ingauni vengono sconfitti da Roma, che costruisce un oppidum nella piana dove sorge ora il centro storico di Albenga. Non si sa se venne costruito sopra la fortezza degli Ingauni o in un luogo nuovo.\nOrigine del nome.\nGli antichi popoli liguri che abitavano la zona erano chiamati Ingauni, nulla si sa del loro fonema, ma dalle cronache latine sappiamo che la citt\u00e0, meglio dire una fortezza, era chiamata \"Albium Ingaunum\" dagli antichi Ingauni, il cui significato etimologico dovrebbe essere \"fortezza degli Ingauni\". Tale nome venne poi unito e storpiato in epoca romana diventando \"Albingaunum\" e in epoca imperiale anche \"Albingana\", arrivando quindi all'attuale Albenga.\nStoria.\nIl popolo celtico degli Ingauni venne sopraffatto dalla Repubblica di Roma. Dal 180 a.C. i Romani costruiscono un castrum militare sull'oppidum che hanno raso al suolo. Questa fortificazione si amplier\u00e0 diventando una vera e propria citt\u00e0 romana con il nome \"Albingaunum\" che nel 13 a.C. vede passare per il suo territorio la via Julia Augusta edificata da Augusto per unire Roma con la Gallia.\nIn questi alcune truppe di Liguri partecipano alle spedizioni di Roma. Nell'89 a.C. il diritto latino viene esteso a tutte le popolazioni italiche, Albingaunum diventa un municipium, al pari delle altre \"civitates foederatae\", e i suoi abitanti ricevono in seguito il titolo di cittadini romani, eleggono i propri magistrati e senatori. Dal I al III secolo Albingaunum gode della Pax Romana diventando una citt\u00e0 prospera come attestato dai numerosi reperti archeologici, difatti l'abbattimento delle antiche mura e l'ampliamento del fabbricato ne sono testimonianza. \u00c8 stato rinvenuto a inizio del XX secolo l'antico Anfiteatro romano di Albenga che \u00e8 l'unico conosciuto dell'intero ponente ligure, dando un segnale chiaro riguardo alla centralit\u00e0 della citt\u00e0 sotto Roma. Sulla Via Julia Augusta che collega Albenga ad Alassio sono state rinvenute diverse necropoli romane, tra queste anche il Pilone che rappresenta uno dei pi\u00f9 importanti monumenti funerari del Nord-ovest italiano. La piana \u00e8 facile pensare che fosse coltivata in maniera intensiva, ma essendo comunque soggetta alle piene del fiume Centa diversi insediamenti nacquero nelle colline, tra queste \u00e8 emersa alla luce la Villa Romana nella frazione di Lusignano; anche questo toponimo deriva dal latino con il quale si indicavano i fondi rustici, come Antognano, Aregliano, Velirano, Verano.\n\u00c8 difficile quantificare il numero di abitanti presenti in quest'epoca, tuttavia basta considerare che l'anfiteatro poteva ospitare circa 10\u00a0000 persone, per capire che Albingaunum era una citt\u00e0 popolosa. Nel 2001 a seguito della nuova regimazione del fiume Centa \u00e8 emerso il complesso termale che \u00e8 stato calcolato fosse di 2\u00a0000 m\u00b2.\nPosidonio nel I secolo a.C. mette in luce l'intraprendenza commerciale dei Liguri lungo il mediterraneo, mentre poco dopo Strabone pi\u00f9 dettagliatamente evidenzia la portata extralocale del commercio di legname, pelli e lana.\nPer capire bene la ricchezza della citt\u00e0 basti pensare che un suo cittadino, Proculo, nel 280 arm\u00f2 i suoi 2\u00a0000 schiavi presenti nella piana e si fece eleggere imperatore dalle legioni a Lione; ma venne velocemente eliminato dall'imperatore in carica Probo. Dell'epoca romana abbiamo diversi rinvenimento di materiale a San Calocero al Monte dov'\u00e8 stato trovato del materiale sepolcrale con il bollo di \"Sextus Murrius Festus\" che compare in molti corredi funebri di Albenga, oltre che del materiale di sigillata africana tipo A, come lo stesso piatto blu realizzato in Egitto.\nAlbingaunum entra in crisi insieme all'Impero romano. I Visigoti nel 402 saccheggiano Albingaunum riducendola a delle rovine, ma Flavio Costanzo, generale dell'imperatore Onorio, durante una spedizione in Gallia, nel 414 o 417 decide di riedificare la citt\u00e0 realizzando \"coves, tecta, portus, commercia, portas\", che con ampliamenti e rinforzi resisteranno per tutto il Medioevo; si ha la certezza che Costanzo costru\u00ec anche strutture portuali ma nulla \u00e8 stato rinvenuto. Il \"portus\" di \"Albingauno\" sarebbe stato localizzato alla foce del \"Marura\", oggi conosciuto come Centa. Sempre in quest'epoca si ha la costruzione delle prime strutture cristiane, la cattedrale e il battistero. Nel 451 si ha la testimonianza certa che diviene sede vescovile, sapendo che il vescovo del tempo era un certo \"Quinzio\", presente al Sinodo di Milano. Di quest'epoca sono probabilmente il battistero e l'ampliamento della cattedrale, ma tuttavia le prime testimonianze della vita cristiana della citt\u00e0 risalgono alla due basiliche cimiteriali di San Vittore e San Calocero, quest'ultima vicino alla sepoltura di San Calocero, martire cristiano ucciso nell'alveo del Centa per la sua fede.\nTuttavia la vita cristiana fu precedente a tale epoca, difatti secondo la tradizione fu San Martino, Vescovo di Tours, che nel IV secolo che scelse come eremo l'Isola Gallinara, a diffondere il cristianesimo in tutto il territorio di Albingaunum. Sull'isola \u00e8 presente una grotta dove secondo la tradizione risiedette San Martino, nella quale a seguito di scavi archeologi sono state rinvenute tombe medievali che fanno pensare come in passato tale luogo fosse ritenuto dai monaci che vi risiedevano un \"segnaculum\", cio\u00e8 un luogo di sepoltura privilegiata il cui prestigio era sottolineato dalla scelta della grotta legata a San Martino. Per ricordare il pellegrinaggio da lui fatto a piedi da Sabaria, oggi Szombathely in Ungheria fino all'Isola, si \u00e8 costituito in seno al progetto europeo \"New Pelgrim Age\", la \"Via Sancti Martini\"\nNel V secolo passer\u00e0 sotto la dominazione ostrogota e dopo la caduta dell'Impero romano d'Occidente, Albingaunum passa sotto il controllo dell'Impero bizantino, migliorando la sua organizzazione militare. La citt\u00e0 viene governata militarmente e civilmente da un magistrato detto \"comes et tribunus\". Si ha testimonianza di uno di questi conti di nome \"Tzittanus\" nel 568, grazie a un'epigrafe della di lui moglie \"Honorata\" rinvenuta negli scavi di San Calocero al Monte, anno in cui Alboino varcava le Alpi. Dalle testimonianze stratigrafiche degli scavi, dalle testimonianze epigrafiche (numerose rispetto ad altre citt\u00e0 liguri), si pu\u00f2 supporre che la citt\u00e0 viva secoli di crescita e pace, con il riattamento della cattedrale.\nForma urbis.\nL'antico insediamoneto dei Liguri Ingauni \u00e8 scomparso e le sue tracce sono sparite. Si ha la certezza che quando l'esercito romano conquist\u00f2 il territorio fond\u00f2 un nuovo castrum, sul quale si evolse la citt\u00e0 nel corso dei secoli. Il castrum copriva un'area vicina alla foce del Centa e vicina a un'insenatura, nell'attuale quartiere di Vadino. Il castrum di et\u00e0 romana aveva un'area di circa 5\u00a0000 m\u00b2, con precise regole edificatorie, tra queste le due vie principali erano il cardo massimo e il decumano, rispettivamente le attuali via medaglie d'Oro e via Bernardo Ricci del centro storico di Albenga. Il castrum divenne la citt\u00e0 romana, le tende vennero sostituite con strutture in legno che lasciarono il posto a quelle in muratura, con la realizzazione di un porto in muratura a Vadino, delle terme romane di Albenga tra il porto \u00e8 la citt\u00e0. Lungo le vie che arrivavano in citt\u00e0 si crearono nuove strutture e delle necropoli, in buona parte rinvenute. Il porto della citt\u00e0 rappresenta una parte solida delle sue attivit\u00e0, dove la piana era fortemente coltivata e commerciava con tutto il mondo: qua viene rinvenuto il \u2018'Piatto blu\" realizzato nell'antico Egitto. Durante la pax romana \u00e8 possibile che una buona parte delle mura della citt\u00e0 vennero dismesse, difatti molte strutture principali sono state ritrovate attorno alla citt\u00e0, come un importante mercato con colonnato, l'anfiteatro al monte. Ma l'invasione dei Goti mette a ferro e fuoco la citt\u00e0, e Costanzo la ristruttura facendola diventare una citt\u00e0 fortificata, un presidio militare.\nReperti.\nIl Centro storico di Albenga si \u00e8 evoluto sull'antico castrum romano, ma sul territorio albenganese restano a memoria dell'importanza della citt\u00e0 alcuni monumenti di epoca romana:\nGli scavi archeologici sono iniziati agli inizi del Novecento e hanno avuto un importante impulso grazie a Nino Lamboglia e all'Istituto di Studi Liguri. Le difficolt\u00e0 sono dovute al fatto che Albenga \u00e8 al centro di una piana alluvionale governata da secoli dalle piene del Centa che ha portato 6 metri di detriti sopra il livello di calpestio romano del primo secolo.\nMusei e siti archeologici.\n\u00c8 possibile vedere materiali trovati nella mostra \u2018'Magiche trasparenza\" a Palazzo Oddo, oppure nel Museo Navale Romano.\nVie di comunicazione.\nAll'epoca della conquista dei Romani il territorio era impercorribile e se esistevano delle vie di comunicazione terreste \u00e8 da presumere che fossero assai di difficile percorrenza, soprattutto per i territori impervi e franosi presenti da Ospedaletti ad Arma di Taggia, da Santo Stefano a Porto Maurizio, da Finale Ligure e Vado. Solo nel 14 a.C. con la conquista definitiva dei territori delle trib\u00f9 liguri l'imperatore Augusto decide di realizzare una nuova imponente via di comunicazione da Piacenza ad Arles passando per il ponente ligure, la Via Julia Augusta. Di tale via ne esistono solo alcuni parti poich\u00e9 \u00e8 andata degradandosi per tutto il Medioevo, in alcuni tratti resta il nome di \"Strada romana\" per identificare il possibile antico passaggio.\nNel ponente Ligure una via di comunicazione marittima era data dal \"itinerarium Maritimum\" che ne facevano parte, da est a ovest, i \"portus\" di Vado Ligure, Albingaunum e Portus Maurici, il \"fluvius\" di Taggia e la \"plagia\" di Ventimiglia; tra questi occorre ricordare che Albenga, Vado e Ventimiglia erano municipia, cio\u00e8 capoluoghi di distretti amministrativi."}
{"id": "1833263", "revid": "1251388", "url": "https://it.wikipedia.org/wiki?curid=1833263", "title": "Albintimilium", "text": "Albintimilium \u00e8 un sito archeologico statale di epoca preromana e romana a Ventimiglia, in Italia. Il sito \u00e8 aperto al pubblico con l'antiquarium inaugurato nel 1980 e alcuni monumenti della citt\u00e0 romana.\nDal dicembre 2015 il Ministero della Cultura lo gestisce tramite il Polo Museale della Liguria, nel dicembre 2019 divenuto Direzione regionale Musei.\nTeatro.\nIl teatro designa un'opera edificata, a Ventimiglia vicino alla Via Julia Augusta, tra II e III secolo, nella parte occidentale della citt\u00e0 ligure. La struttura di forma semicircolare \u00e8 rivestita, in gran parte, con una pietra calcarea bianca detta della Turbie, localit\u00e0 sopra Monaco. Si accedeva nel teatro dall'entrata ovest (\"Versura Parodos\") che \u00e8 quasi intatta e rappresenta la parte meglio conservata del monumento. A fianco del teatro si trovava la Porta di Provenza, che si apriva sulla \"Via Julia Augusta\" e, di fronte, le terme ornate da mosaico pavimentale.\nPoteva accogliere duemila posti a sedere con un massimo di 2000 spettatori, che assistevano a spettacoli principalmente di commedie, danze e mimi. Non si \u00e8 conservata la parte superiore (\"Summa Cavea\"). \u00c8 uno dei pi\u00f9 piccoli nel suo genere, e l'edificio fu abbandonato nel IV secolo. La vetrina all'interno dell\"Antiquarium\" adiacente mostra una riproduzione in scala che raffigura l'aspetto originale del teatro.\nIl teatro fu scavato nel corso del XIX secolo da Girolamo Rossi e in seguito da Pietro Barocelli negli anni dieci del XX secolo e da Nino Lamboglia nei decenni successivi.\nVia Julia Augusta - decumano massimo.\nEntrando a nord del teatro, la Via Julia Augusta attraversava Albintimilium, lungo l'asse est-ovest, e il suo tracciato veniva a corrispondere con il decumano massimo della citt\u00e0. La strada romana, larga circa 3 metri, era dotata di due marciapiedi e lastricata in pietra della Turbie, e al centro scorreva una \"cloaca\" (canale), che permetteva la raccolta delle acque piovane e degli scarichi. All'inizio del XX secolo un tratto della carreggiata, scoperta nel 1929, \u00e8 stato ricollocato, per esigenze di conservazione, nel giardino del museo Bicknell di Bordighera.\nAntiquarium.\nL'Antiquarium \u00e8 un museo archeologico situato al centro del sito archeologico, a valle del teatro, dalla quale lo divide l'attuale corso Genova. L'edificio originario era noto come istituto di educazione. Parzialmente distrutto nel corso della seconda guerra mondiale, \u00e8 stato rinnovato nel 1980 dal Ministero per i Beni e le Attivit\u00e0 Culturali, ed \u00e8 ora un centro espositivo e didattico per la visita dell'area archeologica.\nAll'interno dell'Antiquarium un percorso espositivo illustra, con riproduzioni in scala, i principali monumenti della citt\u00e0 romana: la Porta di Provenza, eretta nel I secolo a.C., si apriva nelle mura di cinta sul lato occidentale; il teatro, edificato tra il II e il III secolo in pietra della Turbie; le terme, erette dopo la met\u00e0 del I secolo presso l'angolo sud-est del teatro. All'esterno, la visita dell'Antiquarium si integra con quella dell'area delle terme e del teatro, dove \u00e8 possibile vedere \"in situ\" i resti scoperti degli impianti termale e teatrale.\nMosaico delle stagioni.\nIl Mosaico delle stagioni \u00e8 oggi scomparso, ma se ne conserva la descrizione e un disegno dettagliato."}
{"id": "1833266", "revid": "339392", "url": "https://it.wikipedia.org/wiki?curid=1833266", "title": "Alba Pompeia", "text": ""}
{"id": "1833277", "revid": "61051", "url": "https://it.wikipedia.org/wiki?curid=1833277", "title": "Teatro Nazionale (Milano)", "text": "Il Teatro Nazionale \u00e8 un teatro di Milano.\nStoria.\nSito in via Giordano Rota al numero 1, nei pressi di piazza Piemonte, fu costruito negli anni 1920 per volere di Mauro Rota, gestore di sale cinematografiche, su un progetto dell'architetto Mario Borgato. Appartiene da allora alla medesima famiglia milanese.\nFu inaugurato il 20 dicembre 1924 con \"La cena delle beffe\" (1908), poema drammatico di Sem Benelli. Riammodernato negli anni 1980 da Giordano Rota, con Roberto Rindi nel ruolo di impresario teatrale (ex direttore del Piccolo Teatro di Milano) si riconvert\u00ec lo spazio riprendendo la tradizione del teatro da anni interrotta a favore del cinema. Furono anni fervidi, che videro nella programmazione artisti che divennero famosi anche in tutta Europa, ma soprattutto, il Teatro Nazionale fu il primo a ospitare nuovamente in Italia il ballerino, star della danza, Rudolf Nureyev dopo anni di \"esilio\" forzato.\nNel 2001 fu realizzata una parziale ristrutturazione durante la direzione artistica di Massimo Romeo Piparo e il teatro assunse la denominazione di Ventaglio Nazionale, presentando in cartellone musical dopo anni di prosa.\nNel 2009 \u00e8 stato completamente ristrutturato dalla multinazionale olandese dello spettacolo Stage Entertainment. Nel settembre \u00e8 stato riaperto con l'originale nome \"Teatro Nazionale\". Tra le novit\u00e0 l'introduzione del modello tipico di Broadway, ovvero tenere in scena per almeno un'intera stagione uno stesso spettacolo. Nella ristrutturazione \u00e8 ampliata la torre scenica per ospitare musical che necessitano di grandi macchinari per i cambi di scena e la capienza, portata a 1\u00a0500 posti. Rinnovato anche l'impianto sonoro.\nLa ristrutturazione si \u00e8 inserita in un rinnovamento urbanistico di piazza Piemonte, con la creazione di un'area verde ospitante tre sculture di Aligi Sassu e un parcheggio interrato. La via pedonale di fronte al teatro \u00e8 stata intitolata a Giordano Rota, ex gestore del teatro.\nCome primo musical del teatro ristrutturato nella stagione 2009-2010 \u00e8 stato proposto \"La bella e la bestia\", nel 2010-2011 \"Mamma Mia!\", nel 2011-2012 \"Sister Act\" e dal 18 ottobre 2012 \"La febbre del sabato sera\". Nel 2018 \"Mary Poppins\"."}
{"id": "1833284", "revid": "767487", "url": "https://it.wikipedia.org/wiki?curid=1833284", "title": "The Cavemen", "text": "I Cavemen sono un gruppo musicale italiano formatosi a Ravenna nel febbraio 2000; nati come cover band di gruppi garage rock inglesi e statunitensi, col tempo si evolvono verso un beat anni sessanta italiano, con canzoni proprie cantate in italiano.\nIl gruppo originario era formato da Sebastiano Rosetti (batteria e cori), Michele Biondi (voce e chitarra), Matteo Lamargese (chitarra e voce) ed Emanuele Gianstefani (basso e cori), con quest'ultimo sostituito poi nel 2005 da Marco Luongo.\nI Cavemen hanno inciso due dischi per la Teen-Sound Records, una sezione della Misty Lane Records: \"Il buio tra di noi\" (2006) e \"Fiore nero\" (2008). Nel 2010 pubblicano in vinile 7\" \"Vendetta\" per la Skipping Musez.\nDopo l'uscita di \"Vendetta\", Matteo Lamargese lascia la band per dedicarsi ad altri progetti; dopo 6 mesi viene sostituito da Ettore Mazzoli."}
{"id": "1833285", "revid": "125371467", "url": "https://it.wikipedia.org/wiki?curid=1833285", "title": "Drive (R.E.M.)", "text": "Drive \u00e8 un brano della band statunitense R.E.M. La canzone \u00e8 il primo singolo estratto dall'ottavo album della band \"Automatic for the People\" (1992).\nIl video del brano \u00e8 stato diretto da Peter Care, e girato nell'agosto 1992 a Sepulveda Dam nella zona di Los Angeles.\nEminem campiona questa canzone nel brano \"Space Bound\", quarto singolo tratto dell'album \"Recovery\"."}
{"id": "1833286", "revid": "1123217", "url": "https://it.wikipedia.org/wiki?curid=1833286", "title": "Phycodnaviridae", "text": "Phycodnaviridae \u00e8 una famiglia di grandi (da 160 a 560\u00a0000 coppie di basi) virus a DNA a doppio filamento che infettano alghe eucariote di acqua dolce e salata. I \"Phycodnaviridae\" hanno una morfologia icosaedrica del capside, una membrana lipidica interna e si replicano, completamente o parzialmente, nel citoplasma della loro cellula ospite. \u00c8 l'unica famiglia dell'ordine Algavirales e appartiene al phylum di grandi virus noti come \"Nucleocytoviricota\" o grandi virus nucleo-citoplasmatici a DNA (NCLDV).\nCaratteristiche del genoma.\nRecenti studi hanno rivelato caratteristiche peculiari nel genoma dei \"Phycodnaviridae\" come sofisticati sistemi di replicazione del DNA e apparati di trascrizione, un nuovo tipo di proteina di trasporto del potassio, geni coinvolti nel controllo del processo apoptodico del genoma della vittima e geni per la glicosilazione delle proteine virali.\nTutti i \"Phycodnaviridae\" codificano per un certo numero di proteine coinvolte nei processi di replicazione o ricombinazione del DNA, compresa una DNA polimerasi (DNA-dipendente) diretta. Non \u00e8 ancora chiaro se alcuni dei \"Phycodnaviridae\" posseggano un apparato di replicazione completo e funzionale, comunque. Essi sembrano infatti fare affidamento, almeno parzialmente, sugli enzimi prodotti dalla cellula ospite."}
{"id": "1833287", "revid": "1665991", "url": "https://it.wikipedia.org/wiki?curid=1833287", "title": "Singjay", "text": "Per singjaying s'intende quel particolare stile di reggae che combina l'intonazione della voce in toasting e canto che favorisce la creazione di ritmi in cui parte della musica \u00e8 costituita dalla voce stessa del cantante, che viene per l'appunto chiamato singjay (combinazione di singer, cantante, e deejay).\nLe radici.\nI primi casi di singjaying compaiono poco dopo la creazione del reggae: artisti come Big Youth cominciarono a sperimentare la combinazione del canto e del toasting in tracce come \"Sky Juice\", \"Every N***er Is A Star\" ed \"Hit The Road Jack\". Definire per\u00f2 questi artisti come singjay non \u00e8 del tutto corretto, perch\u00e9 il termine si applica meglio a cantanti che si avvicinano al DJing piuttosto che il contrario, ossia a dj che si cimentano nel canto.\nNascita ed evoluzione.\nIl primo singjay nel senso stretto del termine \u00e8 stato probabilmente Michael Rose, che integrava i ritmi strumentali roots reggae con l'estensione della voce, emettendo tuttavia suoni senza significato.\nQuando il reggae cambi\u00f2 musicalit\u00e0 alla fine degli anni '70 con le sonorit\u00e0 rock, i temi affrontati dal roots cominciarono a venire rimpiazzati da altri ispirati alle attivit\u00e0 da dancehall: cominciarono ad emergere dei singjay \"stile rockers\", come Barrington Levy, Echo Minott e Little John, ma anche altri cantanti (ad esempio Half Pint nella canzone \"Greetings\") si cimentarono nel singjaying su diverse sonorit\u00e0 nell'ambito del reggae.\nGli anni '80.\nVerso la met\u00e0 degli anni '80, il singjaying si scroll\u00f2 di dosso l'etichetta di \"musica di nicchia\" e si impose nel mainstream giamaicano, riuscendo in qualche caso ad oltrepassare il confine dell'isola e a far conoscere il genere in tutto il mondo: basti pensare ad artisti come Tenor Saw, Eek-A-Mouse, Anthony Red Rose, Pinchers, Wayne Smith, Courtney Melody, Conroy Smith, Lilly Melody, Wayne Palmer, Thriller U, Eccleton Jarrett, Nitty Gritty o Yami Bolo.\nNegli anni 90 si sono caratterizzati come ottimi sing-j i cantanti rasta della frangia Bobo Ashanti, come Sizzla, Capleton, Buju Banton, Junior Kelly e Anthony B."}
{"id": "1833289", "revid": "1714743", "url": "https://it.wikipedia.org/wiki?curid=1833289", "title": "Giovanni Casimiro del Palatinato-Zweibr\u00fccken-Kleeburg", "text": "Biografia.\nFu dal 1611 al 1617 conte palatino di Zweibr\u00fccken-Neukastel e dal 1617 al 1652 conte palatino di Zweibr\u00fccken-Kleeburg, con residenza a Birlenbach, nel castello di Unterelsa\u00df. Fond\u00f2 la dinastia dei Kleeburgi, una linea dei conti palatini di Zweibr\u00fccken.\nNel 1613 si rec\u00f2 per conto dell'Unione protestante a Stoccolma dal re Gustavo II Adolfo di Svezia, allo scopo di sostenere le tesi dei protestanti tedeschi. Qui conobbe la propria futura moglie e il 21 giugno 1615 spos\u00f2 a Stoccolma la principessa Caterina di Svezia (10 novembre 1584 - 13 dicembre 1638), figlia del re Carlo IX di Svezia e sorellastra di Gustavo II Adolfo. A causa della confusione derivata dallo scoppio della Guerra dei trent'anni si stabil\u00ec in Svezia nel 1622, dove ottenne come feudo il castello di Stegeborg dal re Gustavo Adolfo.\nDopo la morte del re nella battaglia di L\u00fctzen del 1632 e durante il successivo governo di tutela del cancelliere Axel Oxenstierna per la minorenne regina Cristina, si distinse come oppositore del cancelliere, nella speranza di ottenere il trono svedese per la propria famiglia. Quando Cristina raggiunse l'et\u00e0 adulta nel 1644, simpatizz\u00f2 con lui, il quale aveva prontamente provveduto a che la giovane regina crescesse coi suoi due figli, Carlo Gustavo e Adolfo Giovanni. Nel 1647 ella nomin\u00f2 Carlo Gustavo \"generalissimus\" delle truppe svedesi, ponendolo a capo dell'esercito che si rec\u00f2 in Germania, segnalando con questo gesto la sua volont\u00e0 di sposarlo.\nNel 1650 Cristina si rese conto che non sarebbe mai riuscita a sposare l'amato a causa dell'opposizione della corte, ma il 6 giugno 1654 nomin\u00f2 Carlo Gustavo suo erede universale al trono, consentendogli alla sua morte di salire al potere con il nome di Carlo X. Egli lasci\u00f2 per questo i propri possedimenti tedeschi nelle mani del fratello Adolfo Giovanni. \nMatrimonio e figli.\nGiovanni Casimiro e Caterina Vasa ebbero otto figli:"}
{"id": "1833301", "revid": "1305772", "url": "https://it.wikipedia.org/wiki?curid=1833301", "title": "Jerzy Popie\u0142uszko", "text": "Biografia.\nNacque a Okopy, un villaggio sperduto presso Suchowola, i suoi genitori erano contadini, in questo ambiente semplice matur\u00f2 la sua vocazione.\nFu ordinato sacerdote il 28 maggio 1972 a Varsavia dal cardinale Stefan Wyszy\u0144ski.\nFino al 1980 fu cappellano nel suo villaggio di origine, occupandosi principalmente dell'educazione di bambini e ragazzi, da quel momento inizi\u00f2 ad avvicinarsi al movimento operaio polacco e a temi di giustizia sociale.\nNella sua attivit\u00e0 pastorale port\u00f2 la sua opera presso i lavoratori siderurgici, celebrando una messa solenne nella fabbrica durante una sciopero degli operai metallurgici.\nSuccessivamente si un\u00ec ai lavoratori del sindacato autonomo di Solidarno\u015b\u0107, avverso al regime comunista. Fu un convinto anticomunista, e nelle sue prediche lanciava critiche al sistema e invitava la gente a contestare il regime.\nLa sfida al regime.\nDurante il periodo della legge marziale (1981-1983) la Chiesa cattolica fu l'unica forza che poteva avere una certa possibilit\u00e0 di critica, attraverso le prediche durante la celebrazione delle Messe.\nLe omelie e le prediche di padre Popie\u0142uszko venivano regolarmente trasmesse da Radio Free Europe, che gli diede una certa popolarit\u00e0 anche all'estero.\nFu inizialmente minacciato e invitato al silenzio da parte del ministero dell'interno polacco, e il 13 ottobre 1984 fu coinvolto in un incidente stradale dal quale per\u00f2 usc\u00ec illeso.\nAssassinio.\nIl 19 ottobre 1984, di ritorno da un servizio pastorale, fu rapito, rinchiuso nel bagagliaio di un'automobile, e selvaggiamente picchiato da parte di tre funzionari del ministero dell'interno, che poi lo gettarono ancora vivo nelle acque della Vistola, dove il cadavere fu ritrovato il 30 ottobre vicino a W\u0142oc\u0142awek.\nLa notizia dell'assassinio caus\u00f2 disordini in Polonia, e gli autori dell'omicidio \u2013 i capitani Grzegorz Piotrowski, Leszek P\u0119kala, Waldemar Chmielewski e il colonnello Adam Petruszka \u2013 furono giudicati colpevoli e condannati a 25 anni di carcere, ma furono rilasciati a seguito di amnistia qualche anno dopo.\nAi funerali, svoltisi il 3 novembre, parteciparono pi\u00f9 di persone, compreso il leader di Solidarno\u015b\u0107 Lech Wa\u0142\u0119sa.\nCulto.\nLa sua tomba, nel giardino della chiesa di San Stanislao Kostka di Varsavia, dove egli prest\u00f2 il suo servizio sacerdotale negli ultimi anni di vita, \u00e8 meta di continui pellegrinaggi, dalla Polonia e dall'estero; il 14 giugno 1987 preg\u00f2 sulla sua tomba anche papa Giovanni Paolo II.\nLa Chiesa cattolica inizi\u00f2 il processo di beatificazione nel 1997.\nIl 19 dicembre 2009 papa Benedetto XVI ha autorizzato la Congregazione per le cause dei santi a promulgare il decreto riguardante \"il martirio del Servo di Dio Giorgio Popie\u0142uszko, sacerdote diocesano; nato il 14 settembre 1947 ad Okopy Suchowola (Polonia) e ucciso in odio alla fede il 20 ottobre 1984 nei pressi di W\u0142oc\u0142awek (Polonia)\".\nLa solenne messa di beatificazione di don Jerzy Popie\u0142uszko \u00e8 stata celebrata a Varsavia domenica 6 giugno 2010, nella piazza intitolata al maresciallo Pi\u0142sudski."}
{"id": "1833302", "revid": "1305772", "url": "https://it.wikipedia.org/wiki?curid=1833302", "title": "All Hope Is Gone", "text": "All Hope Is Gone \u00e8 il quarto album in studio del gruppo musicale statunitense Slipknot, pubblicato il 26 agosto 2008 dalla Roadrunner Records.\nSi tratta dell'ultimo album in studio registrato insieme al bassista Paul Gray, scomparso nel 2010, e al batterista Joey Jordison, uscito dal gruppo nel 2013.\nDescrizione.\nIl brano che d\u00e0 il titolo all'album \u00e8 quello di chiusura. \u00c8 stato pubblicato solo per un giorno il 20 giugno del 2008 sul sito ufficiale del gruppo in download gratuito, per poi essere stato pubblicato sull'iTunes Store tre giorni pi\u00f9 tardi. In una intervista su \"Kerrang!\" il batterista Joey Jordison ha rivelato che \"All Hope Is Gone\" \u00e8 la vera collaborazione all'interno del gruppo, nonch\u00e9 una delle ultime composte per l'album: \nDopo la composizione del brano, Jordison disse, \u00abUn sacco di riff per i versi cambiano in riff che Paul scrisse anni fa, prima di entrare negli Slipknot. Divertente vedere come le cose non muoiono. Mick \u00e8 andato in un fottuto set di fiamme e Jim lo ha seguito bene. Ogni volta che Corey canta, \u00e8 proprio lui diamine. La voce e la convinzione di quest'uomo potrebbero vendere delle sostanze stupefacenti ad una monaca\u00bb.\nPubblicazione.\nIl disco \u00e8 stato pubblicato nei formati CD, doppio LP, download digitale e in edizione speciale. Quest'ultima, a differenza delle precedenti tre, contiene tre bonus track e un DVD aggiuntivo che racchiude il making of dell'album."}
{"id": "1833303", "revid": "78273", "url": "https://it.wikipedia.org/wiki?curid=1833303", "title": "Eek a Mouse", "text": ""}
{"id": "1833305", "revid": "122315", "url": "https://it.wikipedia.org/wiki?curid=1833305", "title": "Eek-a-Mouse", "text": ""}
{"id": "1833307", "revid": "179078", "url": "https://it.wikipedia.org/wiki?curid=1833307", "title": "Lago Pertusillo", "text": ""}
{"id": "1833309", "revid": "125371491", "url": "https://it.wikipedia.org/wiki?curid=1833309", "title": "Man on the Moon (singolo R.E.M.)", "text": "Man on the Moon \u00e8 un singolo del gruppo musicale statunitense R.E.M., pubblicato il 21 novembre 1992 come secondo estratto dall'ottavo album in studio \"Automatic for the People\".\nDescrizione.\nLa canzone conta numerosi riferimenti al cantante, comico e attore Andy Kaufman.\nLa canzone ha dato il proprio nome all'omonimo film del 1999, incentrato sulla vita di Kaufman (interpretato da Jim Carrey), ed \u00e8 stata utilizzata nella sua colonna sonora.\nVideo musicale.\nIl videoclip, diretto da Peter Care, \u00e8 stato girato nel deserto californiano. \"Rolling Stone\" lo cita fra i 100 migliori video musicali della storia."}
{"id": "1833312", "revid": "1442080", "url": "https://it.wikipedia.org/wiki?curid=1833312", "title": "Francisco Varallo", "text": " Inizi\u00f2 la carriera al Gimnasia La Plata per poi passare al Boca Juniors, dove conquist\u00f2 varie volte la Primera Divisi\u00f3n tra il 1929 e il 1935.\nNel 1937 vinse il Campeonato Sudamericano de Football (poi diventata Copa Am\u00e9rica) con la Nazionale argentina. Fu inoltre il pi\u00f9 giovane giocatore del Campionato mondiale di calcio 1930, edizione inaugurale del torneo, e l'ultimo dei partecipanti a morire. Ha detenuto fino al 2008 il titolo di miglior marcatore del Boca Juniors in epoca professionistica con 181 gol, venendo poi superato da Mart\u00edn Palermo.\nBiografia.\nInfanzia e giovent\u00f9.\nNato il 5 febbraio 1910 a La Plata, \u00e8 il terzo figlio di Pedro Varallo e Teresa Yatorno. Soprannominato \"Pancho\" dalla famiglia e dagli amici, fu attratto subito dal gioco del calcio, debuttando in giovanissima et\u00e0 nella squadra della sua citt\u00e0 locale, il Ferro Carril Sud.\nPassato al club del suo \"barrio\", il 12 de Octubre, all'et\u00e0 di 17 anni sostenne un provino per l'Estudiantes: nonostante avesse messo a segno dodici gol in tre partite amichevoli di prova, venne scartato.\nMorte.\nNei suoi ultimi mesi di vita fu ricoverato in una casa di cura a causa di una bronchite, derivata da un raffreddore e aggravata dalla sua et\u00e0 avanzata. A causa di una complicazione respiratoria, mor\u00ec all'et\u00e0 di 100 anni, in un sanatorio, nelle prime ore di luned\u00ec 30 agosto 2010. I suoi resti furono sepolti alle ore 10 del giorno seguente nella tomba di famiglia al cimitero di La Plata; al suo funerale parteciparono personaggi di spicco del calcio argentino e giocatori del Boca come Mart\u00edn Palermo, Jorge Ameal, Sebasti\u00e1n Battaglia, Julio Grondona, Walter Gisande, presidente del Gimnasia, e Rub\u00e9n Filippas, presidente dell'Estudiantes. In tale occasione, sia il Boca Juniors che il Gimnasia La Plata decretarono un giorno di lutto ed espressero il loro \u00abprofondo rammarico per la morte di uno dei pi\u00f9 grandi idoli\u00bb. Il Boca sospese tutte le attivit\u00e0 e la formazione di Claudio Borghi si allen\u00f2 a porte chiuse. Nella gara successiva al fatto, la squadra della capitale osserv\u00f2 un minuto di silenzio prima della partita contro il San Lorenzo. Fu l'ultimo calciatore rimasto ancora in vita ad aver partecipato alla prima edizione del campionato mondiale di calcio.\nCaratteristiche tecniche.\nPrima punta agile e leggera, riusciva a penetrare le difese grazie al suo fisico e a un buon controllo del pallone. Nonostante la bassa statura e la struttura gracile, aveva grande potenza nei tiri, caratteristica che gli valse il soprannome di \"Ca\u00f1oncito\" (lingua italiana: \"piccolo cannone\"). Fu inoltre un ottimo rigorista con 18 rigori finalizzati su 22 eseguiti.\nCarriera.\nClub.\nGli inizi al Gimnasia La Plata e la tourn\u00e9e panamericana.\nNel 1928 il diciottenne Varallo arriv\u00f2 al Gimnasia La Plata, club nel quale trov\u00f2 spazio come difensore per poi trasformarsi in centrocampista e, infine, in attaccante. Nella sua prima partita in Tercera Divisi\u00f3n, una categoria giovanile, la sua squadra mise a segno una goleada e vinse per 8-1. Una settimana dopo si trasfer\u00ec in Primera Divisi\u00f3n. Esord\u00ec quindi con una vittoria (1-2) contro il Colegiales nella stagione 1929. Il Gimnasia, inserito nel gruppo \"pari\", contese il primo posto al River Plate; sarebbe stata proprio la squadra platense a vincere la competizione, superando i biancorossi di un punto.\nIn finale si scontrarono il Gimnasia e il Boca, che aveva vinto lo spareggio dell'altro girone con il San Lorenzo. Varallo, titolare, fece coppia in attacco con Currell, D\u00edaz, Morgada e Maleanni, e fu proprio quest'ultimo l'autore della doppietta che ribalt\u00f2 il risultato a favore del \"Lobo\": fu il primo titolo nella carriera di Varallo.\nLa stagione seguente il club biancobl\u00f9 giunse ottavo in campionato, a 42 punti insieme a Chacarita Juniors e Quilmes. Durante la sua militanza nei biancobl\u00f9, Varallo percepiva 10 pesos a partita.\nVerso la met\u00e0 del 1930 e l'inizio del 1931 Varallo partecip\u00f2 ad una tourn\u00e9e panamericana con il V\u00e9lez Sarsfield. Gioc\u00f2 25 partite contro diverse compagini cilene, peruviane, cubane, messicane e statunitensi. Il gruppo ottenne complessivamente 20 vittorie, 4 pareggi e 1 sconfitta, e delle 84 reti messe a segno dal V\u00e9lez, 14 furono di Varallo.\nI successi al Boca Juniors.\nVarallo si un\u00ec al club del Boca Juniors nel 1931, per un salario di 8\u00a0000 pesos argentini. Non mancarono tuttavia offerte dal campionato italiano, in particolare da Genoa e che gli offrirono un salario di 30\u00a0000 pesos. Varallo comunic\u00f2 quindi ai suoi genitori l'intenzione di partire per l'Italia. Sua madre appena apprese la notizia si mise a piangere e suo padre contest\u00f2 la scelta, cos\u00ec il talento argentino decise di firmare per il Boca. Debutt\u00f2 con gli \"Xeneizes\" nello 0-0 contro il Chacarita; quindi segn\u00f2 il suo primo gol nella terza partita disputata, contro il Ferro Carril Oeste.\nNel settembre 1931, durante un \"Supercl\u00e1sico\" di Primera Divisi\u00f3n, il Boca guadagn\u00f2 un rigore ai danni del River. Iribarren, il portiere della squadra biancorossa, par\u00f2 il rigore ma non trattenne la palla, e Varallo segn\u00f2 sulla respinta. I giocatori del River protestarono con l'arbitro, sostenendo che Varallo commise fallo al momento della ribattuta. Il direttore di gara espulse tre giocatori che avevano contestato la decisione, e la squadra si ritir\u00f2 per protesta; il Boca vinse la partita a tavolino. Nella 33\u00aa giornata del campionato Varallo conquist\u00f2 il primo dei tre titoli vinti col Boca, dopo il successo sul Talleres per 4-2, con una doppietta messa a segno. A stagione ultimata, Varallo avrebbe totalizzato 27 reti in 24 presenze e sarebbe finito terzo in classifica marcatori, alle spalle dei due giocatori dell'Estudiantes Alejandro Scopelli e Alberto Zozaya.\nNella stagione successiva Varallo marc\u00f2 per 24 volte; un contributo che tuttavia non bast\u00f2 agli \"Xeneizes\" per replicare il titolo dell'anno precedente, giacch\u00e9 si classificarono quarti. Nel 1933 conquist\u00f2 il titolo di capocannoniere del torneo con 34 gol: il Boca dovette ancora una volta accontentarsi di un piazzamento, vedendosi superare dal San Lorenzo, che vinse con un punto di distacco. La squadra giallobl\u00f9 disput\u00f2 anche la Copa Competencia, nella quale venne eliminata ai quarti di finale dal Racing per 1-4; Varallo segn\u00f2 il temporaneo 1-2. Nel corso della competizione il calciatore argentino aveva fornito prestazioni significative: 8 gol in 3 incontri, per merito dei 6 gol realizzati al Chacarita (7-1 il risultato).\nNel campionato del 1934 collezion\u00f2 25 presenze e 18 reti. Nella gara della 33\u00aa giornata contro l'Atlanta-Argentinos segn\u00f2 nel primo tempo una tripletta nell'arco di 13 minuti, ma fu costretto a non disputare il secondo tempo per un infortunio, lasciando la propria squadra in 10. Dopo un breve periodo di inattivit\u00e0 calcistica, torn\u00f2 in campo il 16 dicembre contro il Platense, realizzando una tripletta. Grazie a questa vittoria la squadra di Buenos Aires conquist\u00f2 il suo secondo titolo dell'era professionistica. Nell'annata successiva si distinse per una quaterna segnata in amichevole al club brasiliano del Botafogo. In campionato, la squadra primeggi\u00f2 nuovamente. Il terzo e ultimo Campionato vinto da Varallo arriv\u00f2 con la vittoria per 3-0 contro il Tigre; il giocatore originario di La Plata mise a segno 23 reti di cui 12 nelle prime 10 partite.\nNel 1936 Varallo partecip\u00f2 anche alla Copa de Honor Municipalidad de Buenos Aires, con un totale di 12 presenze e 5 gol, e il Boca terzo dietro a Hurac\u00e1n e San Lorenzo. Il campionato vide il Boca quinto, con Varallo a 16 presenze e 18 reti. La stagione seguente, sebbene alle prese con un problema al ginocchio destro, fu in grado di segnare con continuit\u00e0, 22 gol in altrettante presenze.\nDisput\u00f2 una sola gara nel 1938 (il \"Supercl\u00e1sico\" contro il River), ma non segn\u00f2 neanche una rete. Nell'ultima stagione calcistica da giocatore, nel 1939, Varallo chiese un aumento del salario a 20\u00a0000 pesos argentini: il fatto fu annunciato tramite gli altoparlanti dello stadio e il pubblico manifest\u00f2 il proprio disappunto fischiando. Segn\u00f2 il suo ultimo gol ai rivali del River il 5 novembre, finalizzando il temporaneo 1-0 (la partita si concluder\u00e0 sull'1-2). Realizz\u00f2 un totale di 24 presenze e 9 gol, e marc\u00f2 il suo ultimo gol in una competizione professionistica in dicembre, nella Copa Adri\u00e1n Escobar contro l'Hurac\u00e1n. Dopodich\u00e9 si ritir\u00f2 trentenne dal calcio giocato, nel 1940. Nel Boca degli anni trenta aveva formato un efficace terzetto offensivo assieme al coetaneo paraguaiano Delf\u00edn Ben\u00edtez C\u00e1ceres e al connazionale Roberto Cherro, il tridente d'attacco totalizz\u00f2 infatti 499 gol.\nNazionale.\nVarallo debutt\u00f2 con la maglia della \"Selecci\u00f3n\" nella Copa Newton contro l'Uruguay il 25 maggio 1930, segnando all'11'. Fu quindi convocato alla prima edizione del Mondiale in terra uruguaiana ed esord\u00ec contro la Francia nella vittoria dell'Argentina per 0-1. La seconda rete in Nazionale arriv\u00f2 sempre nella stessa manifestazione contro la Nazionale messicana, nell'incontro in cui mise a segno uno dei sei gol dell'Argentina. Scese in campo anche nel successo contro la Selezione cilena, ma in tale circostanza si infortun\u00f2 e non pot\u00e9 disputare la semifinale che l'Argentina avrebbe vinto contro gli Stati Uniti per 6-1. Nonostante ancora infortunato, gioc\u00f2 dal primo minuto la finale del 30 luglio contro i padroni di casa dell'Uruguay, persa dall\"'Albiceleste\" per 4-2. In quella partita, l'attaccante platense riusc\u00ec a battere il portiere Ballesteros, ma il difensore capitano della squadra avversaria, Nasazzi, evit\u00f2 il pareggio della Nazionale argentina.\nDopo la sconfitta, Varallo disput\u00f2 due amichevoli e alcuni tornei minori, tra cui la Copa Juan Mignaburu, che vinse con la sua Nazionale. Torn\u00f2 a disputare un torneo continentale nel 1937, quando prese parte al Campeonato Sudamericano de Football in patria. La prima gara giocata dall'Argentina, contro il Cile, vide Varallo mettere a segno la sua prima e unica doppietta in nazionale, con reti rispettivamente al 30' e al 43'. Nella seconda partita della \"Selecci\u00f3n\", l'Argentina travolse il Paraguay per 6-1. Segn\u00f2 tutto il reparto offensivo tranne Varallo (tripletta di Zozaya, doppietta di Scopelli e gol di Garc\u00eda). Dopo un'altra vittoria, per 1-0 contro il Per\u00f9, Varallo torn\u00f2 a segnare nella sconfitta per 2-3 contro l'Uruguay. L'ultima partita della competizione, venne giocata tra Brasile e l'Argentina: quest'ultima, vincendo, recuper\u00f2 i punti di svantaggio sulla Nazionale brasiliana, rendendo quindi necessario uno spareggio per il titolo. Lo spareggio termin\u00f2 0-0 nei tempi regolamentari, e Varallo usc\u00ec all'87' per de la Mata; quest'ultimo segn\u00f2 nei tempi supplementari la doppietta che diede alla Nazionale argentina il suo quinto titolo.\nDopo il ritiro.\nDopo il ritiro dal calcio giocato, Varallo allen\u00f2 per tre anni le giovanili del Boca. Si dedic\u00f2 quindi alla politica, militando per cinque anni nel Partito Peronista. Ritorn\u00f2 nel mondo del calcio nel 1957, quando venne assunto per due stagioni consecutive come tecnico al Gimnasia La Plata, senza tuttavia ottenere risultati rilevanti: un 13\u00ba posto a pari merito con il Tigre nella prima stagione da allenatore e un 14\u00ba in quella seguente. Dimessosi, inizi\u00f2 a gestire un'agenzia di scommesse nella sua citt\u00e0 nativa.\nOmaggi postumi.\nNel 1994 la FIFA lo inser\u00ec nell'Ordine del Merito, onorificenza di cui vennero insigniti anche Bobby Robson, Gerd M\u00fcller, Franz Beckenbauer, Pel\u00e9 e Paolo Maldini. Nel 2006 gli fu conferito il premio Jorge Newbery e la CONMEBOL gli assegn\u00f2 l'onorificenza di Ordine del Merito \u00abin virt\u00f9 delle sue prestazioni rilevanti nel nostro sport\u00bb. Il 18 dicembre 2008 venne nominato cittadino onorario della sua citt\u00e0 natale, La Plata, e una via della citt\u00e0 fu denominata in suo onore. Al compimento del 100\u00ba compleanno, fu omaggiato con una rappresentazione teatrale al teatro municipale Coliseo Podest\u00e1 di La Plata, a cui assistette, tra gli altri, Julio Grondona, presidente dell'AFA e vicepresidente della FIFA.\nLo stesso Grondona dichiar\u00f2: \u00ab[\u2026] \u00e8 giusto che gli appassionati di calcio, per qualunque squadra tifino, sappiano che lui ha onorato questo sport, questo gioco e questa passione\u00bb. Joseph Blatter si espresse positivamente sul giocatore, sottolineando come Varallo abbia rappresentato \u00abdegnamente la nostra famiglia del calcio\u00bb. Jorge Ameal, presidente del Boca fino al 2011, not\u00f2 la rilevanza del \"Pancho\" nella \u00abricchissima storia del calcio e della squadra [il Boca Juniors] in particolare\u00bb.\nVarallo \u00e8 stato citato anche in libri di vari autori. Il giornale \"Cr\u00f3nica\", nel suo necrologio, scrisse: \u00abFu \"Pancho\" Varallo. Era storia vivente. E ora sar\u00e0 leggenda\u00bb."}
{"id": "1833318", "revid": "1543377", "url": "https://it.wikipedia.org/wiki?curid=1833318", "title": "Centro esperantista romano", "text": "Il Centro esperantista romano \"Luigi Minnaja\" (CER; in esperanto REG - Roma Esperanto-Grupo \"Luigi Minnaja\") \u00e8 un gruppo esperantista con sede a Roma, in via Santa Dorotea, nel quartiere di Trastevere, dove \u00e8 ospitata una piccola biblioteca di opere in esperanto.\nAttuale presidente del gruppo \u00e8 Giorgio Denti; segretaria e cassiera \u00e8 Debora Rossetti, redattore del sito \u00e8 Paolo Scotti.\nStoria.\nIl movimento esperantista attecch\u00ec a Roma nel 1902 grazie all'opera di Luigi Giambene, esponente della Curia pontificia e docente di lingua ebraica presso l'Universit\u00e0 Urbaniana. Luigi Giambene riun\u00ec i primi simpatizzanti e con loro, il 14 dicembre 1905, fond\u00f2 la Societ\u00e0 esperantista romana \"Imperiosa Civitas\" (S.E.R.; in esperanto R.E.S. - Roma Esperanto Societo \"Imperiosa Civitas\"'), primo presidente fu Francesco Barberi.\nNel 1907 nacque il giornale \"Roma E-isto\" (\"L'Esperantista Romano\"), che nell'anno successivo diede alle stampe il primo elenco degli esperantisti italiani.\nNei suoi primi anni di vita, grazie al prestigio di Giambene presso la Curia e al suo rapporto personale con papa Pio X, il Gruppo esperantista romano fu spesso ricevuto in udienza dal pontefice.\nA partire dal 1925 il gruppo elesse come sede per le proprie riunioni il Caff\u00e8 Greco di via Condotti, che sarebbe utilizzato come punto di incontro fino al 1942. Qui ebbe inizio la frequentazione da parte di Luigi Minnaja, allievo di Bruno Migliorini, figura chiave della storia dell'esperanto in Italia nel XX secolo grazie alle sue numerose traduzioni in esperanto di classici della letteratura italiana e alle trasmissioni in esperanto di Radio Roma, iniziate nel 1935 e riprese nel 1950 (dopo la seconda guerra mondiale).\nNel 2005 \u00e8 stato celebrato il centenario del Gruppo in Campidoglio, presso la sala della Protomoteca. Ha partecipato, tra gli altri, Tullio De Mauro, massimo esperto di linguistica italiana, con una dotta conferenza sulla vita di Bruno Migliorini, gi\u00e0 presidente dell'Accademia della Crusca, linguista ed esperantista."}
{"id": "1833319", "revid": "1546219", "url": "https://it.wikipedia.org/wiki?curid=1833319", "title": "A Bit of Fry and Laurie", "text": "A Bit of Fry and Laurie \u00e8 una serie televisiva comica andata in onda negli anni ottanta e novanta nel Regno Unito. Si componeva di brevi sketch e gag comiche, dove il duo protagonista, interpretato dagli attori Stephen Fry e Hugh Laurie, faceva sfoggio di una notevole abilit\u00e0 trasformista e di un bizzarro e sapiente uso della lingua inglese.\nHugh Laurie e Stephen Fry, amici sin dai tempi dell'universit\u00e0 (entrambi avevano frequentato Cambridge) erano stati introdotti dalla comune amica Emma Thompson.\nLa serie non \u00e8 mai stata trasmessa in Italia."}
{"id": "1833320", "revid": "125371515", "url": "https://it.wikipedia.org/wiki?curid=1833320", "title": "The Sidewinder Sleeps Tonite", "text": "The Sidewinder Sleeps Tonite \u00e8 un brano della band statunitense R.E.M., pubblicata il 5 febbraio 1993 come terzo singolo estratto dall'ottavo album della band \"Automatic for the People\" (1992).\nDescrizione.\nLa parola \"tonite\" (che equivale a \"tonight\") ricalca l'abitudine dell'inglese Americano di semplificare quanto pi\u00f9 possibile la grafica delle parole cos\u00ec come sono state concepite nella madrepatria.\nIl titolo si riconduce a una canzone molto popolare negli anni '60, \"The Lion Sleeps Tonight\" (in italiano \u00e8 \"Il leone si \u00e8 addormentato\"), a sua volta di origini africane. L'atmosfera esotica viene trasferita nella realt\u00e0 del deserto statunitense, dove a farla da padrone \u00e8 il serpente a sonagli, il crotalo (in inglese \"sidewinder\"), animale non meno pericoloso del leone, al punto da meritarsi una certa aura di timore evidenziata dal titolo stesso.\nIl ritornello del brano ripete in maniera molto concitata la frase \"call me when you try to wake her up\" (chiamami quando proverai a svegliarla). Questo verso forse non si riferisce al rettile, ma si riferisce a una telefonata da fare nel cuore della notte: col nome di \"sidewinder\" era detto infatti anche un tipo di telefono dalla cornetta appuntita in voga negli anni '60, e anche un tipo di pompa per materassini. Come riferiscono gli stessi R.E.M. parte del testo non ha un significato molto preciso, o forse unisce le varie accezioni della parola."}
{"id": "1833330", "revid": "47767", "url": "https://it.wikipedia.org/wiki?curid=1833330", "title": "Jigen", "text": ""}
{"id": "1833331", "revid": "298055", "url": "https://it.wikipedia.org/wiki?curid=1833331", "title": "Magisterium (trilogia)", "text": ""}
{"id": "1833332", "revid": "1305772", "url": "https://it.wikipedia.org/wiki?curid=1833332", "title": "Goemon", "text": "Goemon \u00e8 un nome giapponese che pu\u00f2 riferirsi a:"}
{"id": "1833335", "revid": "547034", "url": "https://it.wikipedia.org/wiki?curid=1833335", "title": "Eufemia de Ross", "text": "Era figlia di Hugh (o Aodh), conte di Ross e Margatet Graham, figlia di Sir David Graham di Montrose. Si spos\u00f2 con John Randolph, III conte di Moray, senza avere figli.\nSuo marito mor\u00ec nel 1346 e rimase vedova, a circa tredici anni, nove anni dopo, il 2 maggio 1355, Eufemia spos\u00f2 Roberto II, unico figlio di Walter Stuart e Marjorie Bruce, che era la figlia di Roberto I di Scozia e Isabella di Mar. In questo modo i due erano cugini di primo grado e il loro rapporto avrebbe quindi potuto essere incestuoso, cos\u00ec dovettero far richiesta al Papa Innocenzo VI che approv\u00f2 il loro matrimonio.\nEufemia e Roberto ebbero cinque figli:\nRoberto II successe a suo zio materno Davide II di Scozia, che non aveva avuto figli, nel 1371 ed Eufemia divenne regina consorte mantenendo questo titolo fino all'et\u00e0 di 50 anni."}
{"id": "1833336", "revid": "204322", "url": "https://it.wikipedia.org/wiki?curid=1833336", "title": "LEC (formula 1)", "text": ""}
{"id": "1833340", "revid": "123178654", "url": "https://it.wikipedia.org/wiki?curid=1833340", "title": "Rugby Rho", "text": "Il Rugby Rho A.S.D. \u00e8 un club italiano di rugby a 15 di Rho, nella citt\u00e0 metropolitana di Milano.\nFondato nel 1947, ha militato per sette anni nella massima divisione del campionato nazionale nella seconda met\u00e0 degli anni cinquanta, dalla stagione di serie A 1954-55 a quella d'Eccellenza 1960-61.\nLe origini.\nNella primavera del 1947 alcuni giocatori provenienti dall' decisero di fondare una squadra di rugby a Rho; tra essi: Tarcisio Merlini, Giuseppe Zamboni, Ottavio Porta e Anselmo Casati. I primi allenamenti si tennero in via Meda, mentre gli spogliatoi furono concessi dall'Associazione Calcio Meda.\nIl primo incontro amichevole venne disputato nel mese di settembre contro l'Amatori al campo Giuriati di Milano, utilizzando le divise da gioco prestate dai milanesi.\nNel 1948 i giocatori decisero d'iscrivere la squadra al campionato propaganda: le maglie vennero acquistate dell'Unione Manifatture, mentre le tute dall'Itala Sport; le prime divise furono a fasce orizzontali rossobl\u00f9, successivamente mutate in bianco e rosso, i colori sociali del club. Al termine del campionato 1949-50 la formazione allenata da Orlando Maestri, considerato il primo allenatore dei rhodensi, venne promossa in serie B, la seconda divisione nazionale."}
{"id": "1833343", "revid": "767487", "url": "https://it.wikipedia.org/wiki?curid=1833343", "title": "Coccolithovirus", "text": "Il Coccolithovirus \u00e8 un genere di enorme virus a doppio filamento di DNA della famiglia \"Phycodnaviridae\" cui appartiene una sola specie, Emiliania huxleyi virus 86, EhV-86, che infetta \"Emiliania huxleyi\", una specie di coccolitofora. Il suo genoma \u00e8 composto di 407339 coppie di basi con un contenuto di G+C pari al 41,1% e contiene 472 presunte sequenze codificanti.\nWilson ed il suo team alla Marine Biological Association (MBA), University of East Anglia ed al Plymouth Marine Laboratory (PML), osserv\u00f2 il virus per la prima volta nel 1999.\nSuccessivamente, nell'estate del 2005 ricercatori del Plymouth Marine Laboratory (Willie Wilson \"et al.\") e del Sanger Institute (Holden \"et al.\") sequenziarono il genoma del ceppo EhV-86 scoprendovi all'interno ben 472 geni codificanti per proteine, numero estremamente elevato per un virus, che ha reso il coccolitovirus il pi\u00f9 grande virus marino per numero di geni.\nDalle osservazioni iniziali eseguite sul genoma del coccolitovirus, venne scoperta una sequenza di geni responsabili per la produzione di ceramide. La ceramide \u00e8 un fattore di controllo della morte cellulare, e per questo si ritiene comunemente che il coccolitovirus usi questo composto per allungare la vita dell'alga \"Emiliania huxleyi\" mentre utilizza la sua cellula come ospite. Questa risulta essere una capacit\u00e0 unica mai vista in alcun altro genoma virale sino ad ora."}
{"id": "1833349", "revid": "1850460", "url": "https://it.wikipedia.org/wiki?curid=1833349", "title": "Everybody Hurts", "text": "Everybody Hurts \u00e8 un singolo del gruppo musicale statunitense R.E.M., pubblicato il 15 aprile 1993 come quarto estratto dall'ottavo album in studio \"Automatic for the People\".\nDescrizione.\nIl brano, scritto da Bill Berry ma solitamente accreditato a tutto il gruppo, \u00e8 divenuto nel corso degli anni una delle canzoni pi\u00f9 apprezzate del gruppo: i messaggi trattati sono riassumibili nel trasmettere coraggio a chi si sente deluso dalla vita o anche desidera porre fine alla vita stessa, attraverso l'ausilio delle persone care e degli amici. \u00c8 diventata una sorta di inno contro il suicidio o pi\u00f9 semplicemente alla solidariet\u00e0, in virt\u00f9 della frase \"hold on\" (\"resisti!\"), reiterata nel finale, dove, a un riff di chitarre arpeggiate, si sovrappone un tappeto d'archi in crescendo dall'intenso lirismo.\nIl titolo si presenta di non facile traduzione nell'uso della lingua italiana: il verbo \"to hurt\" pu\u00f2 essere inteso sia come arrecare del male, sia come sentire dolore, pertanto andrebbe bene sia \"tutti fanno male\" oppure \"tutti provano dolore\", cio\u00e8 che il dolore \u00e8 nella natura umana e si pu\u00f2 dare ma anche ricevere e, di conseguenza, non bisogna lasciarsi andare alle sofferenze della vita ma per questo combatterle. L'arrangiamento musicale \u00e8 stato scritto dal bassista dei Led Zeppelin John Paul Jones.\nVideo musicale.\nIl videoclip, diretto da Jake Scott e vincitore di numerosi premi tra cui quello del video \"pi\u00f9 commovente\", \u00e8 stato girato a San Antonio in Texas. La scena \u00e8 dominata da uno svincolo autostradale congestionato da un ingorgo. Da un cavalcavia, Stipe dissemina le pagine di un libro. Scorrono quindi i volti muti delle persone che occupano le numerose autovetture: alcuni sottotitoli ne mostrano i pensieri reconditi, alternandosi alle parole del testo e a frasi della Bibbia. Tutti i viaggiatori sono accomunati da stati d'animo di segno negativo: tale espediente narrativo \u00e8 presente nel film \"Il cielo sopra Berlino\" di Wim Wenders. Con il sopraggiungere del finale, quando Stipe intona \"hold on\", si vedono tutti i viaggiatori che scendono con calma dalle loro automobili e si incamminano, senza una meta apparente, con passo lento ma deciso, per poi sparire senza lasciare traccia.\nA canzone ultimata, il video propone un notiziario televisivo dove, in un tono pi\u00f9 che realistico, una voce racconta di questo insolito esodo, mostrando le immagini della colonna di macchine disabitate, senza lesinare lo sbigottimento per quanto accaduto.\nCover.\nDi seguito un elenco di artisti che hanno eseguito una cover del brano:\nSingolo benefico per Haiti.\nAllo scopo di raccogliere fondi per le popolazioni colpite dal terremoto di Haiti del 2010, il primo ministro inglese Gordon Brown ha chiesto a Simon Cowell di organizzare un singolo di beneficenza. La scelta di Cowell \u00e8 ricaduta sulla canzone \"Everybody Hurts\", Brown ha eliminato l'IVA sul singolo e i R.E.M. hanno rinunciato a tutti i diritti.\nLa canzone \u00e8 stata eseguita da 21 artisti: Leona Lewis, Rod Stewart, Mariah Carey, Cheryl Cole, Mika, Michael Bubl\u00e9, Joe McElderry, Miley Cyrus, James Blunt, Gary Barlow e Mark Owen dei Take That, Jon Bon Jovi, James Morrison, Alexandra Burke, Susan Boyle, Aston Merrygold e Marvin Humes dei JLS, Shane Filan e Mark Feehily dei Westlife, Kylie Minogue e Robbie Williams.\nL'anteprima della canzone nelle radio britanniche \u00e8 avvenuta il 2 febbraio 2010. Il singolo \u00e8 stato pubblicato digitalmente a partire dal 7 febbraio e su supporto fisico a partire dal giorno successivo. I proventi del singolo saranno suddivisi tra il fondo Helping Haiti del \"The Sun\" e Disasters Emergency Committee."}
{"id": "1833350", "revid": "287204", "url": "https://it.wikipedia.org/wiki?curid=1833350", "title": "Sweet Sixteen (film)", "text": ""}
{"id": "1833353", "revid": "125371556", "url": "https://it.wikipedia.org/wiki?curid=1833353", "title": "Nightswimming", "text": "Nightswimming \u00e8 un brano della band statunitense R.E.M.. La canzone \u00e8 il quinto singolo estratto dall'ottavo album della band \"Automatic for the People\" (1992).\n\u00c8 stato pubblicato su 7\" con retro una versione live di \"Losing My Religion\" registrata al \"Mountain Stage\" il 28 aprile 1991 ed in formato 12\" con in aggiunta 3 brani diversi registrato live lo stesso giorno."}
{"id": "1833354", "revid": "767487", "url": "https://it.wikipedia.org/wiki?curid=1833354", "title": "Hippolyte Passy", "text": ""}
{"id": "1833356", "revid": "1543377", "url": "https://it.wikipedia.org/wiki?curid=1833356", "title": "Assemblea costituente dell'India", "text": "L'Assemblea costituente dell'India \u00e8 stata l'assemblea legislativa dell'India che si riun\u00ec per la prima volta il 9 dicembre 1946 a Nuova Delhi al fine di redigere la costituzione indiana: ci furono un totale di undici sessioni, la prima dal 9 al 23 dicembre 1946, l'undicesima dal 14 al 26 novembre 1949. L'assemblea costituente si riun\u00ec un'ultima volta il 24 gennaio 1950, giorno in cui i delegati firmarono la costituzione, e cess\u00f2 di esistere quando essa entr\u00f2 in vigore due giorni dopo, il 26 gennaio. Da quella data si trasform\u00f2 in parlamento provvisorio dell'India fino al 17 aprile 1952, quando entr\u00f2 in vigore la prima Lok Sabha in seguito alle prime elezioni generali tenutesi tra il 1951 e il 1952.\nCommissioni dell'Assemblea costituente e loro presidenti:\nElenco dei membri.\nI membri della costituente sono elencati per regione di provenienza, con il gruppo e la religione di appartenenza. Solo alcune regioni corrispondono agli attuali stati federati dell'India, la maggior parte sono province britanniche o antichi stati dell'India, scomparsi a seguito della riorganizzazione amministrativa dell'India indipendente."}
{"id": "1833357", "revid": "228587", "url": "https://it.wikipedia.org/wiki?curid=1833357", "title": "Jayne Wisener", "text": "Interpreta Johanna Barker nel musical thriller \"Sweeney Todd - Il diabolico barbiere di Fleet Street\".\nBiografia.\n\u00c8 cresciuta in Coleraine, Irlanda del Nord, dove ha studiato alla High School di Coleraine per le ragazze. Dopo la laurea, ha continuato alla Royal Scottish Academy of Music and Drama. Nel 2005, ha rappresentato Antrim nel concorso di bellezza \"Rose of Tralee\", dove competono ragazze provenienti da comunit\u00e0 irlandesi di tutto il mondo Wisener inoltre ha avuto una parte nel Musical Theatre 4 Youth.\nPoco prima della giovent\u00f9, Jayne ha lavorato in una pizzeria locale denominata Pizza Pomodoro.\nMentre recitava nella West Side Story al Millennium Forum a Derry, Wisener fu notata da un talent scout, che le propose un'audizione per un ruolo in Sweeney Todd. Wisener, di 19 anni, venne per\u00f2 ritenuta troppo vecchia per interpretare la parte della quindicenne Johanna; quando le dissero questo, Wisener \u201cinvi\u00f2 loro via email alcune sue immagini senza trucco.\u201e Wisener ha fatto il suo debutto nella UK premiere of the musical Parade al Donmar Warehouse theatre nel 2007."}
{"id": "1833358", "revid": "287204", "url": "https://it.wikipedia.org/wiki?curid=1833358", "title": "Miroslav Radovic", "text": ""}
{"id": "1833366", "revid": "767487", "url": "https://it.wikipedia.org/wiki?curid=1833366", "title": "James Posey", "text": "Carriera.\nHa cominciato la sua carriera professionistica nei Denver Nuggets nel 1999. Dopo quattro buone stagioni \u00e8 passato agli Houston Rockets e successivamente ai Memphis Grizzlies.\nCominci\u00f2 a mostrare tutto il suo potenziale con i Miami Heat, con i quali riusc\u00ec a vincere il primo titolo NBA della franchigia. Dopo una regular season mediocre, fu fondamentale per la squadra ai play-off, rivelandosi bravo sia nel fare punti che nel prendere rimbalzi.\nPassa ai Boston Celtics nell'estate 2007 e dopo una buona stagione vince per la seconda volta in carriera il titolo NBA. Il contributo di Posey, ancora una volta, si fa determinante nei play-off, dove la sua difesa fisica e asfissiante e le sue triple nei momenti chiave hanno risolto molte partite incerte.\nNel 2008 firma un contratto con i New Orleans Hornets di quattro anni per 25 milioni di dollari.\nL'11 agosto 2011, in uno scambio a 4 squadre di 5 giocatori approda agli Indiana Pacers insieme a Darren Collison\nIl 12 dicembre dello stesso anno viene tagliato (prima dell'inizio della stagione ritardata per il lockout) diventando \"free agent\"."}
{"id": "1833369", "revid": "287204", "url": "https://it.wikipedia.org/wiki?curid=1833369", "title": "Christian Gomez", "text": ""}
{"id": "1833371", "revid": "287204", "url": "https://it.wikipedia.org/wiki?curid=1833371", "title": "Danijel Radicek", "text": ""}
{"id": "1833373", "revid": "287204", "url": "https://it.wikipedia.org/wiki?curid=1833373", "title": "Laszlo Bodnar", "text": ""}
{"id": "1833375", "revid": "118834", "url": "https://it.wikipedia.org/wiki?curid=1833375", "title": "Nang yai", "text": ""}
{"id": "1833377", "revid": "287204", "url": "https://it.wikipedia.org/wiki?curid=1833377", "title": "Patrik Jezek", "text": ""}
{"id": "1833378", "revid": "287204", "url": "https://it.wikipedia.org/wiki?curid=1833378", "title": "Remo Meyer", "text": ""}
{"id": "1833379", "revid": "125371563", "url": "https://it.wikipedia.org/wiki?curid=1833379", "title": "Find the River", "text": "Find the River \u00e8 un brano della band statunitense R.E.M.. La canzone \u00e8 il sesto ed ultimo singolo estratto dall'ottavo album della band \"Automatic for the People\" (1992)."}
{"id": "1833380", "revid": "287204", "url": "https://it.wikipedia.org/wiki?curid=1833380", "title": "Vladimir Janocko", "text": ""}
{"id": "1833383", "revid": "124289723", "url": "https://it.wikipedia.org/wiki?curid=1833383", "title": "Caterina Bon Brenzoni", "text": "Biografia.\nCaterina nacque a Verona, allora sotto il dominio napoleonico, dal conte Alberto Bon e dalla marchesa Marianna Spolverini. Quando il padre mor\u00ec, Caterina aveva appena tre anni e ben presto la madre, severa e rigida, la mand\u00f2 a studiare presso un convento di suore. Tornata dal convento, Caterina, che aveva dimostrato grandi capacit\u00e0 letterarie gi\u00e0 in giovane et\u00e0, venne affidata alle cure del religioso Padre Angelo Bianchi. All'et\u00e0 di diciotto anni spos\u00f2 il conte Paolo Brenzoni, appartenente ad una famiglia della recente nobilt\u00e0 e appassionato d'arte. Dopo essersi sposati nella chiesa di Sant'Eufemia, i giovani sposi si trasferirono in un palazzo del centro storico.\nIl 31 marzo 1833 la coppia ebbe un figlio, Giuseppe, che mor\u00ec il giorno dopo; Cesare Betteloni gli dedic\u00f2 un'ode. Nel 1834 nacque un altro bimbo, Alberto, che visse appena due anni. Questi avvenimenti dolorosi non poterono che incidere negativamente sull'animo della contessa, che era per natura malinconica e schiva.\nI dolori che si susseguirono in quegl'anni non impedirono a Caterina di trasformare la sua casa in un raffinato salotto letterario, meta degli intellettuali e dei nobili veronesi. Mantenuta dalla dote e dal lavoro del marito, che si occupava d'arte, Caterina pot\u00e9 dedicarsi completamente alla letteratura e alla poesia, sue grandi passioni. Nel suo circolo, dalla seconda met\u00e0 dell'Ottocento, erano presenti personaggi come Giuseppe Zamboni, il conte Francesco Paolo Perez, Giovan Battista Carlo Giuliari e Cesare Betteloni. Amici della contessa erano i personaggi di maggior spicco della nobilt\u00e0 cittadina. Nel 1845 il marito, di ritorno da un lungo viaggio, la trov\u00f2 gravemente malata. Caterina fu sottoposta a cure intense e frequenti.\nNel 1856 mor\u00ec nella sua citt\u00e0 natale. Il marito provvide a stampare gli scritti della moglie."}
{"id": "1833385", "revid": "365417", "url": "https://it.wikipedia.org/wiki?curid=1833385", "title": "Acytota", "text": "Acytota o Aphanobionta, secondo alcuni paleontologi dell'Universit\u00e1 di Washington, \u00e8 un Impero tassonomico, ovvero un taxon biologico che include quelle forme di vita che esistono senza possedere una struttura cellulare (\u201cforma di vita non cellulare\u201d o \u201cacitota\u201d): il corrispondente Impero degli organismi cellulari dovrebbe quindi chiamarsi Cytota..\nl'Impero \u00e8 un taxon di rango superiore al Dominio, che pu\u00f2 essere considerato un \"superdominio\" o \"imperium\" o \"impero\".\nForme di vita.\nQuesto termine presume la classificazione dei virus come forme di vita: il concetto di \"vita\" senza struttura cellulare \u00e8 emerso con forza nella comunit\u00e0 scientifica nel 2003 in seguito alla scoperta del mimivirus, pur non venendo universalmente accettato.\nSuperclassificazione.\nLegenda:"}
{"id": "1833388", "revid": "770685", "url": "https://it.wikipedia.org/wiki?curid=1833388", "title": "Young European Socialists", "text": "La YES (Young European Socialists), gi\u00e0 \"European Community Organisation of Socialist Youth\" (\"ECOSY\"), \u00e8 l'organizzazione europea che raggruppa federazioni giovanili dei vari partiti socialisti e socialdemocratici europei che aderiscono al Partito del Socialismo Europeo di cui rappresenta, di fatto, la federazione giovanile.\nIl congresso fondativo dell'organizzazione si \u00e8 svolto a L'Aia nel 1992.\nOrganismi dirigenti.\nLa YES \u00e8 strutturato nei seguenti organismi dirigenti:\nPresidenti della YES.\nDal 1992 al 1997 la presidenza dell'allora ECOSY ruotava insieme alla Presidenza di turno dell'Unione Europea:\nDal 1997 il presidente viene eletto con mandato biennale:\nCollegamenti esterni.\nSito ufficiale"}
{"id": "1833400", "revid": "70828", "url": "https://it.wikipedia.org/wiki?curid=1833400", "title": "Copycontrol", "text": ""}
{"id": "1833401", "revid": "268377", "url": "https://it.wikipedia.org/wiki?curid=1833401", "title": "Delay-locked loop", "text": "Il Delay Locked Loop (DLL) \u00e8 un sistema elettronico non lineare con feedback negativo in grado di generare un certo numero di segnali in uscita sfasati rispetto ad un clock in ingresso. Quest'ultimo, passando attraverso una catena di celle a ritardo variabile (VCDL), viene ritardato fino a che la differenza di fase fra l'ingresso e l'uscita \u00e8 esattamente un ciclo di clock. Le architetture di un DLL si possono dividere in tre classi: analogica, digitale e mixed.\nDLL schema di principio\nArchitettura analogica.\nL'architettura comprende un Phase Detector (PD), un Charge Pump (CP) e\nuna Voltage Controlled Delay Line (VCDL). Il circuito ha come ingresso un clock di\nriferimento A e sfrutta la VCDL per ritardare tale segnale e generarne un altro (B)\nche viene utilizzato per il controllo del ritardo. Il Phase Detector genera un impulso\nproporzionale alla differenza di fase tra A e B: se A \u00e8 in anticipo genera UP, se\n\u00e8 in ritardo genera DOWN. Il Charge Pump genera una tensione proporzionale\nall'impulso generato dal Phase Detector. La Voltage Controlled Delay Line \u00e8 una\ncatena di ritardo controllata dalla tensione. Spesso tra il CP e la VCDL si interpone\nuna capacit\u00e0 di filtro. L'uscita della VCDL \u00e8 retro-azionata al Phase Detector di\nmodo che esso possa confrontare istante per istante i due segnali. L'uscita seguir\u00e0\nil clock di riferimento fintanto che questi due segnali non saranno sfasati di un ciclo\ndi clock, cio\u00e8 quando saranno perfettamente in fase.\nPhase Detector.\nIl PD \u00e8 un circuito digitale che ha lo scopo di generare due segnali (chiamati generalmente UP e DOWN) proporzionali alla differenza di fase fra i due clock; se il clock in ingresso \u00e8 in anticipo rispetto a quello generato dalla VCDL viene generato UP, se \u00e8 in ritardo DOWN.\nCharge Pump.\nIl CP ha il compito di convertire questa differenza di fase in una differenza di tensione; generalmente \u00e8 costituito da un condensatore e un interruttore in serie.\nVoltage Controlled Delay Line.\nLa VCDL \u00e8 una serie di celle a ritardo variabile in tensione; questa tensione \u00e8 proprio quella in uscita dal CP.\nLe celle possono essere realizzate tramite due inverter in serie con ritardo di propagazione regolabile in tensione.\nParametri.\nParametri fondamentali per la scelta del DLL ideale per una specifica applicazione sono:"}
{"id": "1833402", "revid": "1552438", "url": "https://it.wikipedia.org/wiki?curid=1833402", "title": "Arsenio Erico", "text": "Considerato il miglior giocatore paraguaiano di tutti i tempi, occupa l'ottava posizione nella speciale classifica dei migliori calciatori sudamericani del XX secolo pubblicata dall'IFFHS nel 2004.\nCarriera.\nFiglio di immigrati italiani, Erico inizia a giocare nel Club Nacional, squadra paraguaiana dove rimane dal 1930 al 1933; si trasferisce poi in Argentina all'Independiente, dove in tredici anni, dal 1933 al 1946, realizza 293 gol in 325 presenze. A fine carriera passa all'Huracan e chiude a 34 anni nel Club Nacional, da dove aveva cominciato. Nel gioca 56 partite non ufficiali e realizza 26 reti.\nTre volte consecutive capocannoniere del campionato argentino (1937, 1938 e 1939), va in doppia cifra per 11 stagioni, 8 consecutive, segnando pi\u00f9 di 350 reti in carriera tra club e nazionale del Paraguay. Nel corso della sua carriera ha avuto diversi soprannomi.\nEra l'idolo di Alfredo Di St\u00e9fano, uno dei migliori calciatori di sempre.\nStatistiche.\nPresenze e reti nei club.\n\"Non si conoscono i dati delle singole stagioni al Nacional, ma solamente i dati complessivi.\""}
{"id": "1833403", "revid": "124832232", "url": "https://it.wikipedia.org/wiki?curid=1833403", "title": "KM (schermoplano)", "text": "L'Ekranoplan KM \u00e8 stato il primo e il pi\u00f9 grande ekranoplano mai costruito. Si stacc\u00f2 dalla superficie acquatica per la prima volta nel 1966, e venne soprannominato \"Caspian Sea Monster\" dall'intelligence statunitense, nome che gli venne attribuito quando uno di questi velivoli venne avvistato da un satellite nel Mar Caspio.\nSi trattava di un mezzo sperimentale, che doveva servire per sviluppare le tecnologie relative alla nuova tipologia di \u201cmezzo di trasporto\u201d.\nStoria.\nSviluppo.\nL'ambizioso \"programma KM\" (\"Korabl' Maket\", letteralmente: modello di nave) fu lanciato in Unione Sovietica nel 1963. Lo scopo di questo programma top secret, che venne portato avanti nel Mar Caspio, era sviluppare un mezzo che avesse la velocit\u00e0 di un aereo e le capacit\u00e0 di trasporto di una nave. Il primo prototipo, il \"KM-1\", \u201cvol\u00f2\u201d per la prima volta nell'ottobre 1966.\nImpiego operativo.\nIl primo volo risale all'ottobre 1966, e la produzione totale ammonta a otto esemplari, che vennero costruiti tra il 1965 e il 1978. Tra loro presentano alcune differenze, in particolare per quanto riguarda la fusoliera, successivamente rinforzata in modo da permettere ai KM di operare anche in condizioni climatiche avverse.\nL'attivit\u00e0 sperimentale fu funestata da due incidenti. Il primo ebbe luogo nel 1969, mentre un esemplare avanzava a velocit\u00e0 di crociera nella nebbia. Il capitano perse il controllo, con il risultato di provocare lo schianto dello schermoplano e l'incendio dello stesso. Il secondo incidente risale al 1980, e fu causato da un errore del pilota.\nLe esperienze condotte con questi esemplari sperimentali portarono alla realizzazione del primo schermoplano progettato per la produzione in serie, l'A-90 Orlyonok.\nDescrizione tecnica.\nI KM erano di dimensioni gigantesche; infatti, la lunghezza poteva variare dai 92 ai 106 metri, a seconda delle modifiche. La larghezza raggiungeva i 46 metri, e l'altezza degli enormi piani orizzontali di coda era di 22 metri. Il peso era nell'ordine delle 540 tonnellate.\nLa propulsione era assicurata da due reattori Dobrynin VD-7 collocati ai lati della deriva. Altri otto reattori dello stesso tipo servivano invece per il controllo aerodinamico, collocati su un asse posto nei pressi della cabina, sulla fusoliera. I motori erano sistemati simmetricamente rispetto alla fusoliera, nel numero di quattro per parte."}
{"id": "1833405", "revid": "253269", "url": "https://it.wikipedia.org/wiki?curid=1833405", "title": "David White", "text": "\u00c8 famoso in particolare per aver interpretato il ruolo di Larry Tate nella serie televisiva \"Vita da strega\" (\"Bewitched\").\nBiografia.\nGiovent\u00f9 ed esordi.\nDavid White nacque a Denver il 4 aprile 1916, dall'unione di John Patrick White ed Alice Deasy, che avevano gi\u00e0 due figli, William e Margaret.\nSecondo lo United States Federal Census del 1920, la famiglia White risiedette a Durango City (Colorado) e si trasfer\u00ec successivamente a Blue Springs (Missouri), appena dopo che David ebbe terminato le scuole elementari, frequentate assieme alla futura nota produttrice teatrale Jennifer Reeder.\nStabilitosi in California alla fine degli anni trenta, White studi\u00f2 arte drammatica presso il Los Angeles College e, dopo avere completato gli studi, divenne attore professionista recitando in alcuni teatri della regione, tra cui il famoso \"Pasadena Playhouse\". Durante i primi anni della sua carriera artistica, per mantenersi fece anche umili lavori quali l'agricoltore, il camionista e l'usciere al Roxy Theater di New York. Trovo anche impiego presso la \u201cJ.H. Taylor Management Company\u201d a New York City, dove ebbe modo di rifiutare un'offerta vantaggiosa di lavoro, con una risposta rimasta celebre: \"No grazie, signore, sto per diventare un attore\".\nIl teatro.\nDopo il servizio militare di quattro anni passato in Marina durante la seconda guerra mondiale, riprese a recitare presso la Cleveland Playhouse e fece il suo debutto a Broadway il 21 gennaio 1949 nella commedia \"Leaf and Bough\", accanto a Charlton Heston, ma la sua performance non ottenne recensioni positive da parte dei critici teatrali di New York, ed egli dovette lasciare la pi\u00e8ce dopo solo tre spettacoli. Ritorn\u00f2 a Broadway nel 1950 con la commedia \"The Bird Cage\", interpretata da Maureen Stapleton.\nNel 1952 White fece il suo debutto in televisione in una puntata della serie antologica \"The Philco Television Playhouse\" intitolata \"Rich Boy\", in cui ebbe come coprotagonista Grace Kelly. Durante gli anni cinquanta apparve numerose volte sul piccolo schermo come ospite nelle serie \"Hallmark Hall of Fame\", \"The Goodyear Television Playhouse\", \"Robert Montgomery Presents\" e \"The Phil Silvers Show\".\nRitorn\u00f2 nuovamente a Broadway nel 1953 interpretando con Steve Allen la commedia \"The Pink Elephant\", che per\u00f2 termin\u00f2 dopo soli cinque spettacoli. L'anno seguente la sua carriera teatrale ebbe una svolta grazie al grande successo ottenuto nella commedia \"The Anniversary Waltz\", in cui recit\u00f2 da coprotagonista accanto a Macdonald Carey e Kitty Carlisle. Lo spettacolo fu rappresentato per ben 611 volte e ricevette riscontri positivi dalla critica.\nNel 1955 partecip\u00f2 alla commedia \"A Roomful of Roses\", assieme a Patricia Neal, e successivamente recit\u00f2 in \"Romanoff and Juliet\", messa in scena a Broadway da Peter Ustinov nel 1957, i cui coprotagonisti furono Ustinov, Natalie Schafer (Mrs. Howell in \"Gilligan's Island\") ed Elizabeth Allen (che pi\u00f9 tardi avrebbe interpretato il ruolo di moglie di Paul Lynde nello spettacolo televisivo \"The Paul Lynde Show\").\nNel 1957 White fece anche il suo debutto cinematografico con un breve ruolo non accreditato nel dramma \"Piombo rovente\", accanto a Burt Lancaster, Tony Curtis e Barbara Nichols, cui segu\u00ec un'altra breve parte nel film \"La divina\" (1958), al fianco di Lloyd Bridges.\nDopo essere apparso nella commedia \"L'appartamento\" (1960) di Billy Wilder, White trov\u00f2 il definitivo successo grazie alla televisione, dove divenne protagonista in numerose serie prodotte durante gli anni sessanta, tra cui \"Gli intoccabili\", \"Io e i miei tre figli\", \"Surfside Six\", \"Hawaiian Eye\", \"Have Gun - Will Travel\", \"Il virginiano\", \"Perry Mason\", \"Il fuggitivo\", \"Indirizzo permanente\", \"Burke's Law\", \"L'ora di Hitchcock\" e \"Il mio amico marziano\".\nIl successo con \"Vita da strega\".\nNel 1964 inizi\u00f2 a interpretare il suo ruolo televisivo forse pi\u00f9 celebre nella sitcom \"Vita da strega\", impersonando Larry Tate, il capufficio di Darrin Stephens. Durante le otto stagioni della serie, White apparve in 157 episodi mentre di uno, \"Sam's Double Mother Trouble\" del 1969, fu anche il regista. Commentando gli anni passati sul set di \"Vita da strega\" e l'incisiva interpretazione che diede di Larry Tate, White cos\u00ec comment\u00f2 in un'intervista a Herbie J. Pilato, pubblicata nel 2005: \"...Accettai la parte perch\u00e9 credo nel valore dell'onest\u00e0, proprio al contrario di Larry Tate. Non ho la doppia faccia, mentre lui, l'aveva. Avevo pi\u00f9 integrit\u00e0 morale di quanta ne potesse avere Larry. Mi sentivo pi\u00f9 intelligente e possessore di maggiore capacit\u00e0 di valutazione. Dovevo sminuire me stesso per interpretare Larry Tate, che io vedevo come una persona molto insicura e brillante solo in certe situazioni. Era comunque sufficientemente intelligente da attorniarsi di persone di cui sfruttava le capacit\u00e0 che lui non possedeva, come Darrin\".\n\"Non sono nato per interpretare Larry. Ho dovuto crearlo da zero. Quando si recita comicamente e si fingono situazioni esilaranti, le si interpreta come se fossero vere e le si sviluppa al massimo che si riesce. Ma non esasperandole. Quando interpretavo Larry, bench\u00e9 fosse un personaggio divertente, non ho mai cercato di essere divertente. Per me recitare significa assecondare le necessit\u00e0 del personaggio che si sta impersonando, e non quelle dell'attore. Comunque la cosa che hanno in comune attore e personaggio \u00e8 che entrambi hanno bisogno l'uno dell'altro. Uno realmente cattivo, che non ha la bench\u00e9 minima struttura morale e che arriva ad ingannare o ad annientare qualcuno. Larry era egoista, ma non a quegli estremi. Se si pu\u00f2 dire qualcosa su di lui, \u00e8 che era rimasto un bambino mai cresciuto...\".\nNell'intervista White dichiar\u00f2 anche che i suoi episodi preferiti di \"Vita da strega\" erano \"The Moment of Truth\", \"Bewitched, Bothered and Infuriated\", e \"Toys in Babeland\", l'ultimo dei quali conteneva i suoi momenti preferiti, durante la registrazione della scena dove Larry e il soldatino (interpretato da Jim Brooks) stanno bevendo un drink al bar. Afferm\u00f2 infine che gli piacque molto realizzare gli episodi di Salem durante la settima stagione.\nStar televisiva.\nWhite lavor\u00f2 a pi\u00f9 riprese con i coprotagonisti di \"Vita da strega\" anche in altre produzioni televisive. Apparve con Alice Pearce (la sig.ra Kravitz), nella puntata \"Money to Burn\" della serie antologica \"Goodyear Television Playhouse\" (1951), con Elizabeth Montgomery (Samantha Stephens) nell'episodio \"The Rusty Heller Story\" della serie \"Gli intoccabili\" (1961) e fu coprotagonista assieme a Dick Sargent (il secondo attore a impersonare Darrin Stephens dopo Dick York), nel film \"Il grande impostore\" (1961).\nAltra apparizione fu quella con Bernard Fox (il dottor Bombay) in un episodio della serie TV \"Twelve O'Clock High\", intitolato \"The Climate of Doubt\" (1964).\nCuriosamente, il \"figlio\" televisivo di Larry e Louise Tate in \"Vita da strega\", Jonathan, fu chiamato come il figlio di David White nella vita reale.\nWhite e Maurice Evans (il padre di Samantha Stephens in \"Vita da strega\") apparvero insieme nel 1972 in un episodio della serie televisiva \"Search\", intitolato \"The Murrow Disappearance\", e di nuovo nel 1973 nell'episodio \"Solid Gold Kidnapping\" della serie \"L'uomo da sei milioni di dollari\".\nDopo la fine di \"Vita da strega\" nel 1972, White continu\u00f2 ad essere assai ricercato come ospite d'onore in numerose serie televisive. Durante gli anni settanta e ottanta apparve in \"Missione Impossibile\", \"Love, American Style\", \"Adam-12\", \"La strana coppia\", \"The Rookies\", \"Pepper Anderson agente speciale\", \"Colombo\", \"Rhoda\", \"Cannon\", \"Le strade di San Francisco\", \"Agenzia Rockford\", \"What's Happening!\", \"The Mary Tyler Moore Show\", nel film per la TV \"The Amazing Spiderman\" (in cui interpretava J. Jonah Jameson), \"Love Boat\", \"Wonder Woman\", \"L'incredibile Hulk\", \"Quincy\", \"New York New York\", \"Remington Steele\", \"A-Team\", e nei serial \"Dallas\" e \"Dynasty\".\nApparve anche nel film \"The Happy Hooker Goes to Washington\" (1977), \"Dance - Voglia di successo\" (1985) e \"Chi pi\u00f9 spende... pi\u00f9 guadagna!\" (1985) e, nello stesso periodo, partecip\u00f2 ad alcune produzioni teatrali locali tramite la sua associazione con il \"Mark Taper Forum\" e il \"Theatre West\" a Los Angeles, oltre che a Seattle, Washington.\n\"Mergers and Acquisitions\", cortometraggio del 1989, fu l'ultima apparizione sugli schermi di David White, e venne dedicato alla sua memoria.\nVita privata.\nDal primo matrimonio con l'attrice Mary Welch, sposata nel 1952), White ebbe un figlio, Jonathan, nato nel 1955. La Welch mor\u00ec il 31 maggio 1958, all'et\u00e0 di 35 anni, per le complicazioni sopravvenute durante la sua seconda gravidanza. Fu seppellita a San Diego, California, localit\u00e0 dove vivevano i suoi genitori.\nDopo la morte della moglie, White si leg\u00f2 sentimentalmente all'attrice Lisa Figus, dalla quale ebbe una figlia, Alexandra, e con la quale recit\u00f2 nel film televisivo \"This Wife for Hire\" (1985), nei panni di Larry e Kate Dunston.\nUn'altra grave tragedia familiare colp\u00ec White il 21 dicembre 1988. Suo figlio trentatreenne Jonathan mor\u00ec tragicamente nell'attentato terroristico di Lockerbie sul volo Pan Am 103 nei cieli della Scozia. Il volo, partito dall'aeroporto di Londra - Heathrow e diretto a New York, esplose 35 minuti dopo il decollo a causa di una bomba imbarcata nel vano bagagli dell'aereo da alcuni terroristi libici. L'aereo si squarci\u00f2 in diverse parti e i resti caddero sopra la cittadina di Lockerbie, causando la morte di tutti i 259 passeggeri a bordo e di altre undici persone colpite dai rottami dell'aereo precipitati al suolo o sui tetti delle case.\nDopo la tragica perdita del figlio, White si ritir\u00f2 definitivamente dalle scene. Poco tempo dopo l'inizio della prima inchiesta giudiziaria sull'attentato di Lockerbie, il 27 novembre 1990 l'attore mor\u00ec all'et\u00e0 di 74 anni, stroncato da un attacco di cuore. Le sue ceneri sono conservate presso il cimitero di Hollywood, a fianco di quelle dell'amato figlio Jonathan."}
{"id": "1833408", "revid": "229538", "url": "https://it.wikipedia.org/wiki?curid=1833408", "title": "Popieluszko", "text": ""}
{"id": "1833409", "revid": "666668", "url": "https://it.wikipedia.org/wiki?curid=1833409", "title": "Campionato inglese di calcio a 5", "text": "Il Campionato di calcio a 5 d'Inghilterra, chiamato FA Umbro Futsal League, \u00e8 la massima competizione inglese di calcio a 5 organizzata dalla Football Association.\nLa \"Umbro Futsal League\" \u00e8 stata creata dalla federazione inglese durante la stagione 2007/2008 per affiancare la FA Futsal Cup che si disputa dal 2003 e che concentra in tre giorni il suo svolgimento. L'obiettivo della Federazione Inglese \u00e8 dare modo alle migliori formazioni nazionali, nell'ambito di tre gironi geografici, di disputare un periodo di gare pi\u00f9 lungo e di avere quindi una stagione pi\u00f9 articolata, che non si limiti all'appuntamento finale della \"Futsal Cup\"."}
{"id": "1833413", "revid": "150809", "url": "https://it.wikipedia.org/wiki?curid=1833413", "title": "FA Umbro Futsal League", "text": ""}
{"id": "1833414", "revid": "150809", "url": "https://it.wikipedia.org/wiki?curid=1833414", "title": "FA Futsal Cup", "text": ""}
{"id": "1833425", "revid": "92723", "url": "https://it.wikipedia.org/wiki?curid=1833425", "title": "Ekaterina Lobaznjuk", "text": "Figlia di un allenatore di ginnastica, nasce in Uzbekistan e inizia la carriera di ginnasta a sei anni. Nel 1997 entra a far parte della Nazionale russa. Vince ai giochi olimpici di Sydney nel 2000 tre medaglie: due argenti e un bronzo."}
{"id": "1833426", "revid": "229538", "url": "https://it.wikipedia.org/wiki?curid=1833426", "title": "Stefan Wyszynsky", "text": ""}
{"id": "1833431", "revid": "86341", "url": "https://it.wikipedia.org/wiki?curid=1833431", "title": "Nazionale di rugby a 15 del Cile", "text": "La nazionale di Rugby del Cile (Selecci\u00f3n de rugby de Chile) \u00e8 stata fondata nel 1935, e ha disputato la sua prima partita nel 1936 contro la selezione Argentina perdendo 29 a 0.\nI colori della divisa riprendono quelli della bandiera del paese, maglietta rossa e pantaloncini blu.\n\u00c8 considerata la terza squadra del Sudamerica dopo Argentina e Uruguay ed anche una nazionale emergente dalle buone prospettive.\nI condor non si sono mai qualificati ad una fase finale dei mondiali; nelle qualificazioni per i mondiali del 2023, hanno eliminato nel doppio confronto il pi\u00f9 quotato Canada, e giocheranno il play-off contro gli USA."}
{"id": "1833432", "revid": "320578", "url": "https://it.wikipedia.org/wiki?curid=1833432", "title": "Storia dell'Arsenal F.C. (1886-1966)", "text": ""}
{"id": "1833445", "revid": "599013", "url": "https://it.wikipedia.org/wiki?curid=1833445", "title": "Elena Sergeevna Produnova", "text": "Conosciuta per l'esplosivit\u00e0 dei suoi volteggi e delle diagonali al corpo libero, \u00e8 stata la prima donna ad eseguire con successo il volteggio Roche (triplo salto avanti mortale raccolto) che ha preso il suo nome nel codice dei punti della ginnastica femminile e che rimane ad oggi il salto pi\u00f9 difficile che si possa eseguire nell'artistica femminile.\nOggi la Produnova lavora come ambasciatrice della \"ginnastica estetica\" e vive a Rostov sul Don insieme al marito.\nHa lavorato per breve tempo come allenatrice della squadra nazionale russa, ed ha presenziato, sempre come allenatrice, ai Mondiali di Anaheim 2003.\nCarriera sportiva.\n1995-1996.\nLa prima competizione importante di Elena sono i Campionati Mondiali di Sabae 1995, dove la Russia finisce al quarto posto nella classifica a squadre. Individualmente esegue dei buoni esercizi, ma non riesce a centrare alcuna finale.\nUn infortunio al piede non le permette di entrare a far parte della squadra Olimpica del 1996.\n1997-1998: Mondiali e Goodwill Games.\nGuarita dall'infortunio, nel 1997 stupisce il pubblico e la giuria presente ai Campionati Mondiali grazie alla potenza dei suoi esercizi. Durante le qualificazioni la Produnova \u00e8 la seconda miglior ginnasta dell'evento, dietro solo alla connazionale Svetlana Chorkina. Durante la finale all-around Simona Amanar supera Elena, che vince cos\u00ec la medaglia di bronzo. Durante la finale al corpo libero esegue un esercizio pulito, ma non abbastanza per poter superare Gina Gogean e la Chorkina. Vince anche la medaglia d'argento con la Russia, battuta dalla Romania.\nL'anno successivo arriva terza al volteggio e quinta nel concorso generale ai \"Nazionali Russi\". Poco prima degli Europei si infortuna alla caviglia ed \u00e8 costretta a rinunciare alla gara. Lo stesso infortunio la limita in Coppa del Mondo e ai Goodwill Games. Alla \"Swiss Cup\" vince il titolo alla trave, battendo Simona Amanar e Svetlana Chorkina.\n1999: American Cup e Mondiali.\nAll'inizio del 1999, Elena vince i \"Campionati Nazionali\" e arriva seconda all'American Cup a causa di un'uscita di pedana durante la sua ultima diagonale al corpo libero, condita peraltro con una caduta.\nAi Mondiali di Tianjin esegue per la prima volta l'elemento al volteggio che porta il suo nome: il \"Produnova\", un doppio salto raccolto. In questa edizione dei mondiali Elena viene soprannominata \"regina dei quarti posti\", in quanto ha terminato la finale individuale, al volteggio, alle parallele e al suolo proprio ai piedi del podio. La Russia finisce la gara ancora dietro alla Romania.\nNello stesso anno partecipa alle Universiadi dove vince il titolo al volteggio, alla trave e nel concorso a squadre, mentre arriva seconda nel concorso individuale.\n2000: Olimpiadi di Sydney.\nDopo aver vinto un oro e un argento ai Campionati europei, la Produnova venne convocata, insieme a Ekaterina Lobaznjuk, Svetlana Khorkina, Elena Zamolodchikova, Anna Chepeleva e Anastasia Kolesnikova, per le Olimpiadi di Sydney 2000. Qui si piazz\u00f2 seconda con la squadra e sesta a parallele, ma dovette rinunciare alla finale all-around per un infortunio al piede. Nonostante il dolore al piede la Produnova gareggi\u00f2 ugualmente nella finale a trave dove vinse il bronzo dietro a Liu Xuan e alla compagna di squadra Lobaznyuk.\nI \"Produnova\".\nLa Produnova \u00e8 pi\u00f9 conosciuta per il movimento al volteggio che porta il suo nome, che \u00e8 ancora oggi, a pari merito con il Biles, il pi\u00f9 difficile dei volteggi che possono essere eseguiti nell'artistica femminile (con coefficiente di difficolt\u00e0 di 6,4), ma \u00e8 anche una delle poche ginnaste ad avere dato il nome ad un movimento in tutti e quattro gli attrezzi.\nIl \"volteggio Produnova\" fu eseguito dalla Produnova per la prima volta ai Mondiali del 1999, nella finale ad attrezzo, dove ottenne il quarto posto; i giudici giustificarono il suo basso punteggio dicendo che la tecnica aerea e la posizione d'arrivo troppo bassa lasciavano a desiderare.\nBen 13 anni dopo il ritiro della Produnova, la prima ginnasta capace di eseguirlo senza cadere n\u00e9 sbilanciarsi \u00e8 stata Dipa Karmakar nel 2014 ai XX Giochi del Commonwealth, ottenendo un punteggio di 8,1 nell'esecuzione."}
{"id": "1833447", "revid": "122887169", "url": "https://it.wikipedia.org/wiki?curid=1833447", "title": "Mars Sample Return", "text": "La Mars Sample Return campaign sar\u00e0 una campagna costituita da una serie di missioni spaziali tra il 2020 ed il 2030 per raccogliere campioni di roccia e polvere dalla superficie di Marte e riportarli sulla Terra per analisi .\nMissione.\nMars Sample Return \u00e8 una campagna che si svolger\u00e0 nell'arco di una decina d'anni, composto da tre lanci dalla Terra, pi\u00f9 un quarto da Marte (per la prima volta nella storia da un altro pianeta). Il primo passo \u00e8 costituito dalla missione Mars 2020, nella quale il rover Perseverance esplorer\u00e0 il cratere Jezero e uno dei suoi compiti sar\u00e0 raccogliere dei campioni di roccia marziana per poi riporli in apposite provette e lasciarli sulla superficie. A questo punto interverr\u00e0 in un secondo momento il \"Fetch Rover\" fornito dall'ESA nella missione \"Sample Retrieval Lander\". In questa seconda missione verr\u00e0 lanciato (nel luglio 2026 da Cape Canaveral, con atterraggio su suolo marziano previsto per il 2028) un lander ed un rover per la raccolta dei campioni estratti da Perseverance, si spera comunque di mantenere Perseverance fino al 2029 per intervenire in caso di problemi con il Fetch Rover. I campioni saranno conservati nel \"Mars Ascent Vehicle\" (MAV), che effettuer\u00e0 il lancio da Marte per posizionare il carico in orbita attorno al pianeta rosso. Il lancio verr\u00e0 osservato dai rover per comprenderne meglio l'andamento. Come ultimo passaggio una terza missione, l\"'Earth Return Orbiter,\" lanciato dall'ESA in un razzo Ariane 64 sempre nel 2026, attender\u00e0 in orbita per raccogliere il carico verso la met\u00e0 del 2029 e riportarlo sulla Terra nel 2031 atterrando nello Utah.\nLuogo di ricerca.\nLa ricerca e la raccolta di campioni si svolger\u00e0 nel cratere Jezero, situato nella regione dei Nili Fossae. Questo luogo \u00e8 stato selezionato perch\u00e9 presenta tracce di modellamento idrico del suolo. Nell'area circostante sono situati, infatti, depositi di delta fluviali ben conservati, le cui acque potrebbero aver riempito in passato la conca del cratere formando un lago risalente alla fine dell'era noachiana. Ulteriori prove sono state fornite dal Programma di Astrobiologia della NASA tramite i dati del Mars Reconnaissance Orbiter riguardo alle correlazioni tra olivina e carbonato in quell'area.\nSviluppo.\nIl lancio del Mars 2020 Perseverance rover \u00e8 avvenuto il 30 luglio 2020 a bordo di un razzo Atlas V ed il suo atterraggio si \u00e8 realizzato il 18 febbraio 2021. Il Sample Retrieval Lander e l'Earth Return Orbiter, invece, sono nelle prime fasi di sviluppo pre-formulazione, con una revisione concettuale programmata entro la fine dell'anno. Non sono ancora noti i costi del programma.\nL'Agenzia Spaziale Europea si occuper\u00e0 di costruire il \"Fetch Rover\" e l'\"Earth Return Orbiter\", insieme al lancio di quest'ultimo. Thales Alenia Space ha un ruolo di prime contractor nel contributo europeo, grazie all'expertise avuto col ruolo in primo piano nella missione ExoMars. La joint venture franco-italiana definir\u00e0, infatti, l'architettura, la strumentazione e la progettazione preliminare delle due operazioni. Nel luglio 2018 la Airbus ha iniziato a Stevenage le fasi A e B1 per lo sviluppo del rover e nel giugno 2020 si \u00e8 aggiudicata il contratto per gli studi avanzati della fase B2. Alla conferenza ministeriale ESA di Siviglia \u00e8 stato annunciato che spetter\u00e0 all'Italia la realizzazione di buona parte dell'Earth Return Orbiter con una commessa di 129 milioni di euro.\nCaratteristiche.\nMars 2020.\nDopo l'atterraggio, previsto per il 18 febbraio 2021, il rover Perseverance avr\u00e0 l'obiettivo di trovare rocce che possono aver sostenuto vita nel passato ed estrarne dei campioni. Per questo motivo la missione sar\u00e0 seguita anche da geologi e microbiologi al di fuori delle agenzie spaziali per individuare meglio le rocce da raccogliere, le quali serviranno, oltre che a trovare segni di vita, anche a studiare l'evoluzione geologica di Marte. Una volta individuati i punti di interesse Perseverance penetra con un trapano a percussione per 5\u00a0cm nel materiale, estrae campioni di circa 15\u00a0g e li sigilla ermeticamente in delle provette metalliche. Successivamente deposita le provette in un contenitore in attesa di lasciarle sulla superficie di Marte e, una volta lasciate, sar\u00e0 memorizzata la loro posizione. \nNella pancia del rover sono ospitate le attrezzature per la raccolta dei campioni, tra cui le diverse punte del trapano, 43 provette metalliche e un piccolo braccio robotico che assiste il braccio principale prendendo le punte e le provette. Per garantire le misure di sicurezza del carico, ci sono 5 provette \"witness\" gi\u00e0 riempite sulla terra con alcuni materiali in modo da esaminare eventuali tracce terrestri o dell'atterraggio a confronto con le altre provette.\nFetch Rover.\nAtterrato nel 2028, si prevede che il rover con 4 ruote dovr\u00e0 percorrere pi\u00f9 di 15\u00a0km sul Pianeta Rosso per raccogliere 36 dei 43 campioni raccolti da Perseverance. Percorrer\u00e0, quindi, una media di 200\u00a0m al giorno nell'arco di sei mesi, andando piuttosto veloce per un rover. La Airbus Defence and Space ha sviluppato dei sofisticati algoritmi per individuare automaticamente le provette anche in caso di mancata visibilit\u00e0 e il braccio robotico per raccoglierle con un'unit\u00e0 di presa (simile ad una pinza). La sistemazione sul lander e la missione che svolger\u00e0 impongono dei nuovi requisiti al rover. Rispetto al Rosalind Franklin di ExoMars disporr\u00e0 di quattro ruote pi\u00f9 grandi invece di 6 flessibili per garantire prestazioni migliori riducendo anche massa e complessit\u00e0.\nSample Retrieval Lander.\nDopo il lancio, il lander orbiter\u00e0 attorno al Sole 1,5 volte per arrivare su Marte nell'agosto 2028, agli inizi della primavera in modo da evitare il periodo invernale, ricco di tempeste di sabbia. Per il sistema di atterraggio si sta decidendo (giugno 2020) se progettarlo simile a Phoenix, Mars Polar Lander e InSight, oppure allo Skycrane.\nMars Ascent Vehicle.\nSi prevede che il Mars Ascent Vehicle (MAV) avr\u00e0 un'altezza massima di 2,8\u00a0m, una larghezza di 57\u00a0cm e un peso massimo al decollo di 400\u00a0kg. Avendo Marte una gravit\u00e0 che \u00e8 solo il 38% di quella terrestre, il MAV pu\u00f2 essere un razzo molto pi\u00f9 piccolo del solito, portando un carico utile di soli 14-16\u00a0kg. Inizialmente la NASA prendeva in considerazione l'idea di alimentare il razzo con un sistema ibrido a un singolo stadio, usando un ossidante liquido e un combustibile solido a base di cera, temendo che le basse temperature possano interferire sul propellente. Tuttavia gli ingegneri del Marshall Space Flight Center a Huntsville hanno deciso che sar\u00e0 un razzo con due stadi a combustibile solido per via delle sue ampie possibilit\u00e0 di impiego e del sottosviluppo per il sistema ibrido. Come fornitore dei motori a razzo la NASA ha scelto la Northrop Grumman, gi\u00e0 grande produttrice di motori a combustibile solido per missili militari e per lanciatori satellitari.\nGli scienziati cercheranno non solo di proteggere i campioni da contaminazioni della Terra, ma anche di garantire che non influiscano sull'ecosistema terrestre.\nEarth Return Orbiter.\nL'orbiter user\u00e0 dei propulsori ionici a energia solare per spostarsi in un'orbita pi\u00f9 bassa dove raccogliere il carico e per l'atterraggio la capsula avr\u00e0 un avanzato scudo termico in caso di problemi ai paracadute. \u00c8 stato annunciato che spetter\u00e0 all'Italia la realizzazione di elementi come il modulo di inserzione in orbita marziana da parte di Thales Alenia Space, i sistemi di telecomunicazione e le attivit\u00e0 di integrazione della sonda."}
{"id": "1833456", "revid": "11959", "url": "https://it.wikipedia.org/wiki?curid=1833456", "title": "Vajji", "text": "Il mahajapanada di Vajji (o Vrijji) fu uno dei principali mahajanapada dell'antica India. Il territorio del mahajapanada di Vajji era situato a nord del fiume Gange e si estendeva fino alla regione del Terai nell'odierno Nepal. A ovest, il fiume Gandak ha marcato probabilmente la linea di demarcazione con la mahajapanada di Malla che la separava probabilmente dal Kosala. A est, il suo territorio \u00e8 stato probabilmente esteso fino alle foreste lungo le rive dei fiumi Koshi e Mahananda. La capitale di questo mahajapanada fu Vaishali. Altre importanti citt\u00e0 e villaggi sono stati Kundapura o Kundagrama (un sobborgo di Vaishali), Bhoganagara e Hatthigama. \nI governanti di questa Confederazione furono uno degli otto clan (\"atthakula\") tra cui i Vriji, i Lichchavi, i Jnatrika e i Videha furono i pi\u00f9 importanti. L'identit\u00e0 degli altri quattro clan non sono certe. Tuttavia, in un passaggio della Sutrakritanga, vengono segnalati gli Ugra, i Bhoga, i Kaurava e gli Aikshvaka come associati con gli Jnatri e i Licchavi e governati da uno stesso sovrano. "}
{"id": "1833457", "revid": "124438354", "url": "https://it.wikipedia.org/wiki?curid=1833457", "title": "Fluorouracile", "text": "Il fluorouracile (\"5-fluorouracile\", \"5-FU\", o \"fluoruracile\"), un analogo della pirimidina, \u00e8 un agente chemioterapico antitumorale, appartenente alla famiglia degli \"antimetaboliti\".\nUtilizzato nella clinica oncologica da circa 40 anni, \u00e8 uno dei farmaci pi\u00f9 usati nella terapia adiuvante dei tumori del colon-retto e del pancreas. Di solito \u00e8 somministrato in protocolli terapeutici che lo uniscono all'acido folinico (\"Leucovorina\").\nIl fluorouracile \u00e8 un antimetabolita analogo della timina. Il meccanismo d'azione non \u00e8 del tutto chiaro, ma si ritiene che comporti il blocco dell'azione del timidilato sintasi e quindi l'interruzione della sintesi del DNA.\nIl fluorouracile \u00e8 stato brevettato nel 1956 ed \u00e8 entrato in terapia nel 1962. \u00c8 incluso nell'elenco dei medicinali essenziali dell'Organizzazione mondiale della sanit\u00e0, i medicinali pi\u00f9 sicuri ed efficaci necessari in un sistema sanitario.\nUsi.\nViene somministrato per via parenterale per il cancro del colon, il cancro dell'esofago, il cancro allo stomaco, il cancro al pancreas, il cancro al seno e il cancro alla cervice. Viene anche usato per via topica nel trattamento della cheratosi attinica, il carcinoma basocellulare e per le verruche cutanee. Il fluorouracile pu\u00f2 anche essere usato come collirio per il trattamento della neoplasia squamosa della superficie oculare.\nMeccanismo d'azione.\n\u00c8 un farmaco che agisce in vivo. Il 5-FU agisce in diversi modi, dopo essere stato ribosilato e fosforilato pu\u00f2 essere integrato nell'RNA, alterandolo. Inoltre inibisce la timidilato sintetasi. L'interruzione dell'azione di questo enzima blocca la sintesi della timidina, che \u00e8 un nucleoside necessario per la replicazione del DNA. La timidilato sintasi trasferisce un metile da un donatore a un accettore, cio\u00e8 dal N5-N10 metilentetraidrofolico al 5-fluorouracile. L'enzima tende a strappare il fluoro, che essendo un cattivo gruppo uscente, ma rimane nel complesso ternario i cui componenti sono: 5-fluorouracile, timidilato sintetasi e 5-10 metilentetraidrofolico. Il complesso \u00e8 pi\u00f9 stabile quando si associa l'acido folinico, precursore del 5-10 metilentetraidrofolico. .\nEffetti collaterali.\nLa maggior parte dei pazienti sviluppa effetti collaterali in seguito alla somministrazione parenterale. Gli effetti collaterali comuni sono\u02d0 infiammazione della bocca, perdita di appetito, riduzione delle cellule del sangue, perdita di capelli e infiammazioni della pelle. Se usato per via topica pu\u00f2 dare irritazione nel sito di applicazione.\nControindicazioni.\n\u00c8 controindicato nei pazienti gravemente debilitati o nei pazienti con soppressione del midollo osseo causata della radioterapia o della chemioterapia. Allo stesso modo \u00e8 controindicato nelle donne in gravidanza o in allattamento. Dovrebbe anche essere evitato in pazienti che non hanno malattie maligne.\nFarmacocinetica.\n\u00c8 metabolizzato a livello epatico ed eliminato per via renale. L'emivita \u00e8 molto breve, di alcuni minuti."}
{"id": "1833459", "revid": "137232", "url": "https://it.wikipedia.org/wiki?curid=1833459", "title": "5-Fluorouracile", "text": ""}
{"id": "1833461", "revid": "287204", "url": "https://it.wikipedia.org/wiki?curid=1833461", "title": "Maundy money", "text": "Maundy money \u00e8 una monetazione speciale britannica che viene donata ai poveri e ai pi\u00f9 bisognosi durante una cerimonia religiosa eseguita, in molti periodi con la partecipazione del monarca, nel gioved\u00ec santo (in inglese \"Maundy Thursday\"), il gioved\u00ec che precede la Pasqua.\nStoria della cerimonia.\nL'attuale cerimonia del \"Maundy\" si \u00e8 evoluta lungo i secoli e mostra pochi rapporti con i riti originali cui deve le sue origini. Un aspetto fondamentale del servizio originale del gioved\u00ec santo era la lavanda dei piedi dei poveri, che ha la sua origine nella lavanda dei piedi fatta da Ges\u00f9 agli apostoli durante l'ultima cena. Nelle prime cerimonie gli alti ecclesiastici lavavano i piedi del basso clero, mentre in altre cerimonie, il lavaggio era fatto da un superiore nell'ordine gerarchico.\nLa cerimonia del Maundy era noto in Inghilterra dal 600 circa, ma ci sono opinioni diverse tra gli studiosi sulla prima occasione ricordata di questa cerimonia. Re Edoardo II (1307\u20131327) \u00e8 spesso indicato come il primo monarca ad avere preso attivamente parte alla cerimonia, anche se non vengono citate le date. La prima occasione registrata in cui il sovrano abbia distribuito delle monete durante il gioved\u00ec santo risale al 1210, quando re Giovanni (1199\u20131216) diede in dono indumenti, forchette, prodotti alimentari ed altri doni ai poveri di Knaresborough, nello Yorkshire. Anche re Edoardo III (1327\u20131377) \u00e8 citato per aver lavato i piedi e dato doni ai poveri, tra cui delle monete; la pratica continu\u00f2 regolarmente, con l partecipazione del sovrano fino al 1698.\nAnche se il re non partecipava personalmente, le cerimonie in seguito continuarono e ad un gruppo di persone veniva dato il \"Maundy money\" costituito da un numero di penny d'argento pari all'et\u00e0 del sovrano. La lavanda dei piedi ebbe termine dopo la cerimonia del 1736, finch\u00e9 non fu ripristinata nelle cerimonia del 2003, quando fu eseguita dal nuovo Arcivescovo di Canterbury, Rowan Williams.\nNel 1932 Giorgio V decise di prendere personalmente parte alla distribuzione del \"Maundy money\", mentre nel 1936 la serie di monete fu distribuita da Edoardo VIII, anche se le monete avevano ancora l'immagine di Giorgio V. Dal 1953 \u00e8 diventata pratica normale per i sovrani distribuire di persona il \"Maundy money\", pratica che continua tuttora.\nIl 20 marzo 2008 la regina Elisabetta II ha fatto una innovazione storica tenendo la cerimonia ad Armagh, in Irlanda del Nord, nella cattedrale di San Patrizio che appartiene alla Chiesa d'Irlanda. Durante il servizio la regina ha distribuito il \"Maundy money\" a 82 uomini ed 82 donne numero uguale all'et\u00e0 delle regina. \u00c8 stata la prima volta che la cerimonia si \u00e8 svolta in Irlanda e la seconda a svolgersi fuori dall'Inghilterra.\n\"Maundy set\".\nLa serie di monete che viene donata durante le cerimonia, il cosiddetto \"Maudy set\" \u00e8 composta da quattro monete da 1, 2, 3 e 4 penny per un valore totale di dieci penny. Inizialmente venivano usate monete della circolazione corrente.\nLa prima coniazione specifica di monete da usare per il gioved\u00ec santo risale a Carlo II, con un'emissione. non datata. al martello ma del 1662.\nSu queste monete era raffigurato al dritto il busto coronato del sovrano volto a sinistra ed intorno la legenda . Dietro la testa era indicato il valore della moneta con III, III ecc. Al rovescio e lo scudo con le armi di Inghilterra e Francia, di Scozia e di Inghilterra sopra una croce fiorita.\nLe monete usate erano d'argento e avevano stesso peso e titolo delle monete in circolazione corrente.\nDal 1670 ci fu l'emissione del primo \"set\" di monete del \"Mauny money\" prodotte con la coniazione meccanica. Queste nuove monete, a differenza delle precedenti, erano datate.\nAl diritto c'era la legenda ed il ritratto laureato del re volto a destra. Al rovescio la legenda recitava ed era seguita dalla data. Il tipo era costituito da lettere \"C\" allacciate tra loro di numero pari al valore della moneta: 4 \"C\" per il groat, 3 per il pezzo da tre penny e cos\u00ec via. Le lettere erano coronate e nel \"groat\" agli angoli erano anche raffigurati la rosa d'Inghilterra, il cardo di Scozia, il giglio di Francia e l'arpa d'Irlanda. Il contorno era liscio. Il set fu coniato ogni anno fino al 1684.\nSotto Giacomo II (1685\u00a0\u2013 1688) il \"Maudy set\" fu coniato negli anni 1686-1688. Le monete recavano al dritto la legenda e la testa leureata del re. Al rovescio la legenda circondava l'indicazione del valore che era espressa tramite l'iniziale del nome del monarca (\"I\"). Questa indicazione peraltro corrisponde al valore scritto in numeri romani. Non esistono monete di Giacomo con questi valori emesse per la circolazione corrente ed inoltre le monete del \"Maundy set\" sono le uniche ad portare l'indicazione del valore.\nDopo la \"gloriosa rivoluzione\", sotto il regno di Guglielmo d'Orange e Mary e del solo Guglielmo dopo la morte della moglie, il disegno del \"Maudy set\" fu modificato ed al rovescio apparvero i numeri ordinali (1, 2, 3 e 4) a indicare il valore in penny delle singole monete. Attorno al valore i titoli dei sovrani. Anche in questo caso non furono coniate monete dello stesso valore e si tratta ugualmente delle uniche con l'indicazione del valore. La monetazione del \"Maundy money\" sotto la regina Anna d'Inghilterra fu emessa con le stesse caratteristiche. Le monete non furono emesse nel 1704, 1711 e 1712.\nCaratteristiche simili ebbero le monete di Giorgio I (1714-1727) e Giorgio II (1727-1760).\nCon Giorgio III (1760-1820) ci furono alcune variazioni: molte riguardano il ritratto del re che fu aggiornato nei sessanta anni di regno del sovrano. Inoltre a cavallo tra il XVIII ed il XIX secolo ci fu una variazione delle tecnologie di produzione delle monete che permise di fabbricare pi\u00f9 agevolmente monete di maggior spessore e conseguente riduzione del diametro. Queste monete sono chiamate \"wire money\". Nel 1792 i numerali usati al rovescio erano di tipi calligrafico. Dak 1795 si ritorn\u00f2 ai numerali tradizionali. Una quarta variazione ci fu nel 1816 con una nuova legenda, in cui il titolo di re di Francia non era pi\u00f9 riportato. La nuova legenda recita infatti , (\"Re delle Bretagne, difensore della fede\")\nSotto Giorgio III, a differenza dei sovrani precedenti, furono emesse anche monete con lo stesso valore di quelle comprese nel \"Maudy set\". Si tratta di una moneta da due penny, coniata solo nel 1797 e di una moneta da 1 penny coniata nel 1806 e nel 1807. Entrambe le monete erano completamente diverse da quelle usate nel Maudy set: erano in rame e al rovescio era c'era la tradizionale rappresentazione della \"Britannia\", seduta su una roccia, che tiene l'ulivo con la mano destra protesa in avanti e il tridente appoggiato al braccio sinistro e con lo scudo appoggiato alla roccia.\nCon Giorgio IV (1820-1830) le monete assunsero l'aspetto simile a quello attuale: al dritto l'immagine del re con i titoli e al rovescio l'indicazione del valore all'interno di una corona di quercia e la data. Il \"set\" fu coniato tutti gli anni dal 1821 al 1830. Sotto Giorgio IV fu coniata le moneta da un penny per la circolazione ordinaria in rame e con al rovescio la raffigurazione della \"Britannia\". Il ritratto al dritto del \"Maundy set\" \u00e8 opera di Benedetto Pistrucci.\nI set sono stati coniati con caratteristiche simili in tutti gli anni successivi ed hanno tutti lo stesso rovescio.\nLe dimensioni ed il rovescio delle monete sono rimasti immutati dal 1821, anche se ci sono stati dei cambiamenti nella composizione.\nLa composizione originale delle monete era in sterling silver (0,925). Le monete da un penny erano, dal 1800, in rame.\nAssieme a tutte le altre monete britanniche d'argento, il titolo nel \"Maundy money\" fu ridotto a 0,500 nel 1921. Nel 1947 l'argento fu completamente eliminato da tutte le monete britanniche e sostituito con il cupronickel, ma si ritenne inappropriato battere il \"Maundy money\" in questo metallo, cos\u00ec il titolo fu riportato a 0,925, come rimane ancora.\nNel 1971 la monetazione britannica fu decimalizzata con 100 nuovo penny invece di 20 scellini da 12 penny (240 penny) per sterlina. Il disegno del \"Maundy money\" non fu minimamente cambiato, cos\u00ec invece di valere 1, 2, 3, o 4 vecchi penny, le monete valgono ora 1, 2, 3, o 4 nuovi penny, ognuno dei quali vale 2, 4 volte le monete precedenti. Poich\u00e9 non c'\u00e8 differenza nel disegno o nel peso tra le monete pre- e post-1971, \u00e8 stato deciso di rivalutare tutte le monete del \"Maudy-set\" pre-decimali a partire dal 1821 al valore in nuovi penny, cio\u00e8 il valore \u00e8 stato aumentato del 2,4 da un momento tutte le monete dei \"Maundyset\" rimangono in corso legale in nuovi penny.\nRovescio delle monete.\nDa notare che la \"testa giovane\" (\"young head\") della regina Elisabetta (opera di Mary Gillick) \u00e8 stata usata per tutti i \"Maundy set\" del suo regno, nonostante non sia stata pi\u00f9 usata nelle monetazione regolare dopo la decimalizzazione."}
{"id": "1833471", "revid": "16891995", "url": "https://it.wikipedia.org/wiki?curid=1833471", "title": "Angela Brambati", "text": ""}
{"id": "1833476", "revid": "16758", "url": "https://it.wikipedia.org/wiki?curid=1833476", "title": "Jan Mair", "text": "Carriera.\nClub.\nMair \u00e8 cresciuto nelle giovanili della seconda squadra della sua citt\u00e0 natale, l'EV Bozen 84 (per una stagione ha giocato anche in Finlandia, con le giovanili del Poirin \u00c4ss\u00e4t); pass\u00f2 poi all'HC Bolzano, facendo il proprio esordio in massima serie nella stagione 2004-05. In quella stagione e nelle successive due si \u00e8 diviso tra il Bolzano e il suo \"farm team\" in serie A2 (l'HC Settequerce, per le prime due stagioni, l'HC Future Bolzano per il 2006-07).\nNel 2007-08 si \u00e8 trasferito all'HCJ Milano Vipers, dove si \u00e8 ritagliato un ruolo da titolare (45 presenze). Dopo lo scioglimento dei Vipers, ha firmato con la squadra nata dalle loro ceneri, l'Hockey Milano Rossoblu con cui \u00e8 ripartito dalla serie A2. Rimase in serie A2 anche nella successiva stagione, ma al Merano, con cui ha chiuso la carriera nel 2018.\nNazionale.\nCon la maglia della Nazionale italiana ha disputato due campionati del mondo U-18 (2003 e 2004) e due U-20 (2004 e 2006).\nVita privata.\nSuo zio \u00e8 l'allenatore ed ex giocatore Stefan Mair."}
{"id": "1833479", "revid": "12760", "url": "https://it.wikipedia.org/wiki?curid=1833479", "title": "Sulle sponde del fiume Piedra mi sono seduta e ho pianto", "text": ""}
{"id": "1833480", "revid": "18323", "url": "https://it.wikipedia.org/wiki?curid=1833480", "title": "Vedove", "text": "Vedove (titolo originale \"Widows\"), uscito nel 1991, \u00e8 un romanzo poliziesco di Ed McBain appartenente alla serie dedicata alle storie dell'87\u00ba Distretto. In Italia \u00e8 stato pubblicato per la prima volta nel 1991 da Arnoldo Mondadori Editore nella collana Mystbooks e poi nel 1993 nella collana Il Giallo Mondadori con il n. 2319.\nTrama.\nUna giovane donna di nome Susan Brauer viene ritrovata uccisa in un lussuoso appartamento di Isola in una caldissima giornata di luglio. L'assassino ha infierito sulla vittima con numerosi colpi di coltello. Gli agenti investigativi dell'87\u00ba Distretto Steve Carella e Arthur Brown che indagano sul delitto ritrovano una grossa somma di denaro in contanti e numerose lettere dall'esplicito contenuto erotico, che potrebbero indicare una relazione fra la donna uccisa ed un ricco uomo che la manteneva.\nUn nuovo omicidio permette agli investigatori di scoprire l'identit\u00e0 dell'uomo che manteneva Susan: si tratta dell'avvocato Arthur Schumacher, ucciso a colpi di pistola appena uscito di casa. L'avvocato lascia due vedove: un paio di anni prima aveva divorziato dalla moglie Gloria per sposare una donna molto pi\u00f9 giovane, Margaret. Questa complessa situazione familiare aveva reso i rapporti fra Schumacher, la ex moglie e le loro due figlie, Lois e Betsy, pi\u00f9 difficili. E adesso si scopre che aveva in corso anche una relazione extraconiugale con la giovane Susan.\nBen presto Carella viene colpito nei suoi affetti da una terribile notizia: suo padre \u00e8 stato ucciso nel suo negozio durante un tentativo di rapina da parte di una coppia di tossicodipendenti. Le indagini su questo secondo delitto sono affidate a due esperti agenti investigativi del 45\u00ba Distretto, Charlie Bent e Randy Wade, affiancati non ufficialmente anche da Carella.\nCome sempre nei romanzi dell'87\u00ba Distretto anche in \"Vedove\" sono narrate anche altre storie minori che si svolgono accanto alle indagini sul delitto: fra queste vi \u00e8 la vicenda dell'agente Eileen Burke, molto provata dal fatto di aver ucciso in servizio un uomo qualche tempo prima e che adesso, per vincere le sue paure, vuole passare nella Squadra Ostaggi della polizia."}
{"id": "1833483", "revid": "108535372", "url": "https://it.wikipedia.org/wiki?curid=1833483", "title": "Lago Kari", "text": "Il lago Kari (in armeno \u0554\u0561\u0580\u056b \u056c\u056b\u0573) \u00e8 un lago montano dell'Armenia situato alle pendici del monte Aragats, formato dall'acqua di disgelo della montagna. Si trova ad un'altitudine di 3.250 m s.l.m. ed ha un perimetro di 1.150\u00a0m.\nNei pressi del lago \u00e8 presente una stazione meteorologica."}
{"id": "1833487", "revid": "599013", "url": "https://it.wikipedia.org/wiki?curid=1833487", "title": "Andreea R\u0103ducan", "text": "Il 4 agosto 2017 \u00e8 stata eletta presidente della Federazione Romena di Ginnastica fino al 2021. Ha vinto sei ori in carriera tra Olimpiadi e Campionati mondiali, ma \u00e8 conosciuta anche per un caso involontario di doping durante le Olimpiadi del 2000.\nLa Raducan cominci\u00f2 a fare ginnastica a quattro anni e mezzo, rivelando, nel corso degli anni, particolari abilit\u00e0 a corpo libero e trave. Proprio questi due attrezzi la resero nota nel mondo della ginnastica, grazie sia al grado di difficolt\u00e0 degli elementi presentati che alla qualit\u00e0 delle coreografie.\nCarriera sportiva.\n1993-1996.\nLa prima competizione come ginnasta d'\u00e9lite sono i Campionati Nazionali Juniores del 1993, dove, a soli dieci anni, vince l'oro al corpo libero. Nel 1996 viene selezionata per la squadra nazionale juniores. Nello stesso anno si rompe il gomito e viene operata.\n1997.\nRaducan gareggia ai Campionati Nazionali, dove si piazza seconda nell'all-around junior, e viene convocata, insieme a Nicoleta Onel, Ramona Socarici, Olimpia Popa, Draguta Dobre ed Elena Oprea per i Campionati Internazionali a Squadre di Cincinnati. Contribuisce alla medaglia di bronzo a squadre, con un 8.850 al volteggio, un 9.025 alla trave e un 9.050 al corpo libero.\n1998.\nPartecipa ai Campionati Nazionali, dove vince una medaglia di bronzo nell'all-around juniores.\nViene convocata, insieme a Olimpia Popa, Emanuela Ungurean, Andreea Isarescu (che poi gareggia con la squadra senior per rimpiazzare l'infortunata Alexandra Dobrescu), Elena Oprea e Daniela Trandafir per i Campionati Internazionali a Squadre a Knoxville. Si piazza seconda nell'all-around con un totale di 36.737 punti (9.062 al volteggio, 8.725 alle parallele, 9.500 alla trave e 9.450 al corpo libero) e terza con la squadra.\nViene convocata, nella categoria juniores, anche per gli Europei di san Pietroburgo, tenutisi dal 30 aprile al 3 maggio: vince l'argento con la squadra, contribuendo al totale con un 9.100 al volteggio, un 9.050 alle parallele, un 9.475 alla trave e un 9.537 al corpo libero. Si piazza quarta nell'all-around con un totale di 37.467 (9.043 al volteggio, 9.037 alle parallele, 9.625 alla trave e 9.762 al corpo libero). Riesce a vincere l'argento alla trave con 9.650 e il bronzo al corpo libero con 9.712.\nA Nagoya gareggia alla Chunichi Cup con la compagna di squadra Simona Am\u00e2nar, piazzandosi al settimo posto nell'all-around con un totale di 37.100 (9.275 al volteggio, 8.625 alle parallele, 9.650 alla trave e 9.550 al corpo libero). Nelle finali ad attrezzo, si piazza quarta al volteggio, settima alle parallele, prima alla trave (9.750) e terza al corpo libero (9.662)\n1999.\nLa prima annata nella categoria senior include un secondo posto nell'all-around e un terzo posto al volteggio ai Campionati Nazionali.\nPartecipa poi a varie amichevoli, contro Paesi Bassi, Spagna e Germania, Italia e Bulgaria, e poi di nuovo contro la Spagna, sempre vinte dalla squadra rumena. Gareggia ai Campionati Internazionali a Squadre, tenutisi a Richmond, dove la squadra rumena vince l'oro: la Raducan contribuisce con un 9.387 al volteggio, un 9.600 alle parallele, un 9.750 al corpo libero e 9.550 alla trave, il che le vale inoltre il quarto posto nell'all-around.\nPartecipa anche a diverse tappe di Coppa del Mondo, riuscendo a vincere medaglie: seconda al corpo libero, terza al volteggio e quarta alle parallele al Samboo International a Pusan; al Grand Prix di Zurigo \u00e8 seconda al corpo libero e al volteggio, e terza alle parallele e alla trave.\nAlla fine della stagione, gareggia al Grand Prix di Glasgow: oro alla trave (9.800), bronzo al corpo libero (9.675), sesta a parallele e volteggio. Al Memorial Gander di Morges \u00e8 terza nell'all-around con 9.750 alla trave, 9.225 al corpo libero e 9.575 alle parallele.) Al Trofeo Massilia a Marsiglia vince l'oro a squadre con le compagne Maria Olaru e Simona Am\u00e2nar; durante la gara a squadre viene contato anche il punteggio individuale, che le permette di vincere l'argento nel concorso generale (38.662), mentre nelle finali ad attrezzo vince l'argento alla trave (9.700) e l'oro al corpo libero (9.750).\nCampionati del Mondo di Tientsin.\nViene convocata, insieme a Simona Am\u00e2nar, Maria Olaru, Corina Ungureanu, Loredana Boboc e Andreea Isarescu, per gareggiare ai Mondiali di Tientsin, dal 9 al 16 ottobre.\nDurante la fase di qualifica, la Romania si garantisce l'accesso alla finale con il primo punteggio (154.394). Il totale individuale della Raducan \u00e8 di 38.755 (9.568 volteggio, 9.800 corpo libero, 9.812 trave, 9.575 parallele) il che le garantisce l'accesso alla finale all-around con il secondo punteggio, oltre che l'accesso alla finale a trave (col primo punteggio) e al corpo libero (con il secondo punteggio).\nDurante la finale a squadre, la Raducan contribuisce al quarto titolo mondiale consecutivo della Romania gareggiando su tutti gli attrezzi (9.468 volteggio, 9.800 corpo libero, 9.687 trave, 9.612 parallele).\nNella finale all-around, si piazza quinta con un totale di 38.617 (9.418 volteggio, 9.612 parallele, 9.837 corpo libero, 9.750 trave).\nNelle finali ad attrezzo vince il titolo mondiale al corpo libero (9.837) e l'argento alla trave (9.762).\n2000.\nPartecipa ad un'amichevole contro Spagna, Gran Bretagna ed Ucraina, dove la Romania vince l'oro a squadre, ed Andreea vince una medaglia in tutte le specialit\u00e0 (oro all-around e al corpo libero, argento alla trave e al volteggio, bronzo alle parallele).\nPartecipa alla tappa di Coppa del Mondo a Cottbus: non si qualifica alla finale al corpo libero (8.875, diciottesima) ma si qualifica a trave (terzo punteggio, 9.700) e a volteggio (9.250, ottava); nelle finali ad attrezzo, si piazza settima al volteggio (9.231) e seconda alla trave (9.763); passa cos\u00ec alla finalissima a due di quest'ultimo attrezzo contro Svetlana Chorkina, dove viene battuta (9.825 a 9.800).\nGareggia poi a un'altra tappa di Coppa del Mondo, a Montreux, dove si qualifica a tutte le finali ma disputa solo le finali a due alla trave (contro Liu Xuan) e al corpo libero (contro la Chorkina), vincendole entrambe (9.800 e 9.750 rispettivamente).\nA livello nazionale, vince l'argento alla trave ai Campionati Internazionali di Romania, e ai Campionati Nazionali vince l'oro alla trave, al volteggio, nell'all-around (a pari merito con Simona Am\u00e2nar) e l'argento al corpo libero.\nAlla fine dell'anno, gareggia di nuovo sul circuito di Coppa del Mondo, dove vince l'oro al corpo libero e l'argento individuale e alla trave alla Chunichi Cup a Nagoya, e a dicembre partecipa alla finale della Coppa del Mondo ad attrezzo a Glasgow, dove vince l'oro alla trave (9.650) e al corpo libero (9.687) e il bronzo alle parallele (9.425) mentre arriva quinta al volteggio (9.312).\nLa sua ultima gara dell'anno \u00e8 il Trofeo Massilia, dove vince l'oro a squadre (77.513), gareggiando con Amanar e Olaru, l'argento all-around (38,250), l'oro al volteggio (9.713), e l'argento al corpo libero (9.750). Non vince medaglie a trave (9.100 a causa di una caduta) e alle parallele (9.475).\nEuropei di Parigi.\nPartecipa, insieme a Simona Am\u00e2nar, Andreea Isarescu e Loredana Boboc, agli Europei di Parigi dall'11 al 14 maggio. La squadra totalizza 114.703 punti e vince la medaglia di bronzo. La Raducan gareggia su tutti e quattro gli attrezzi (9.387 al volteggio, 9.600 alle parallele, 9.850 alla trave, 9.787 al corpo libero) e si qualifica alla finale all-around e alle finali di trave e corpo libero.\nNel concorso generale si piazza sesta con un totale di 38.331 punti (9.331 volteggio, 9.650 corpo libero, 9.750 trave, 9.600 parallele).\nNelle finali ad attrezzo, 9.812 punti le bastano per vincere un argento a pari merito con Elena Produnova e Viktoria Karpenko al corpo libero; alla trave, invece, si piazza quinta con 9.475.\nOlimpiadi di Sydney.\nLa Raducan viene convocata, insieme a Simona Am\u00e2nar, Maria Olaru, Andreea Isarescu, Loredana Boboc e Claudia Pres\u0103can, per le Olimpiadi di Sydney 2000.\nLa squadra rumena gareggia, il 16 settembre, nella terza sessione di qualificazione, e con un punteggio di 153.991 si piazza seconda dietro alla Russia. Individualmente, un totale nell'all-around di 38.717 punti (9.675 alla trave, 9.737 al corpo libero, 9.562 alle parallele e 9.743 al volteggio) le garantisce la qualificazione alla fase finale al secondo posto dietro a Svetlana Chorkina. Per quanto riguarda le finali ad attrezzo, si qualifica al secondo posto al volteggio e al terzo al corpo libero.\nDurante la finale a squadre del 18 settembre, la Romania comincia a gareggiare durante la terza rotazione; infatti lo svolgimento delle finali a squadre di allora non prevedeva che i collettivi gareggiassero tutti in contemporanea. La Romania vince, con un totale di 154.608, il suo primo oro a squadre in un'Olimpiade non boicottata (avevano gi\u00e0 vinto alle Olimpiadi di Los Angeles 1984 ma l'URSS non aveva partecipato). In questa gara la Raducan contribuisce su tutti gli attrezzi (9.712 volteggio, 9.762 corpo libero, 9.837 trave, 9.550 parallele), e il totale le vale il primo posto nella classifica individuale (virtuale) davanti a Yang Yun e alla Olaru.\nNelle finali ad attrezzo del 24 e 25 settembre, la Raducan vince un argento al volteggio (9.693) e si piazza settima al corpo libero (9.275).\nIl 21 settembre, con un totale di 38.893 (9.706 volteggio, 9.575 parallele, 9.787 trave, 9.825 corpo libero) la Raducan si laurea campionessa olimpica nell'all-around, e diventa cos\u00ec la prima ginnasta rumena a vincere tale medaglia dopo Nadia Com\u0103neci alle Olimpiadi del 1976.\nCon lei sul podio salgono anche le sue connazionali, Amanar ed Olaru, seconda e terza rispettivamente. La Romania diventa cos\u00ec il secondo (e ultimo, dal momento che tre anni dopo la massima rappresentanza di una nazione nell'all-around viene ristretta a due atleti/e) paese nella storia della ginnastica artistica a vincere tutte le medaglie dell'all-around femminile alle Olimpiadi (il primo fu l'URSS alle Olimpiadi del 1960).\nIl 25 settembre viene recapitato un fax al Comitato Olimpico e Sportivo Rumeno allo scopo di informare la delegazione del fatto che la Raducan aveva fallito un controllo antidoping. Dopo la gara la delegazione rumena si reca alla sede del Comitato Olimpico Internazionale, posta all'Hotel Renaissance di Sydney durante i Giochi, dove, insieme ai presidenti di Federazione rumena di ginnastica, Comitato Olimpico Rumeno e Istituto Rumeno della Medicina Sportiva, cercano di spiegare l'accaduto alla commissione esecutiva del CIO, sottolineando come non avessero mai cercato di fare uso di doping. Il dottore della squadra, Ioachim Oana, ammette di aver somministrato alla ginnasta, senza pensarci, una pillola di Nurofen, un medicinale a base di ibuprofene; ammette inoltre di non sapere dell'esistenza di due diverse versioni di Nurofen in commercio, una con efedrina (sostanza allora proibita dalla commissione medica del CIO, rimossa dalla \"lista nera\" nel 2004 ma reintrodotta nel 2010) e una senza.\nDopo un'attenta riflessione dei commissari del CIO, questi ultimi annunciano alla delegazione che la decisione finale, in merito alla loro richiesta di ritirare l'oro individuale alla ginnasta, nonch\u00e9 di squalificare il dottore della squadra per quattro anni, sarebbe stata presa dai vertici del comitato, scatenando la rabbia degli allenatori che minacciano di lasciare le Olimpiadi. Poche ore dopo, viene comunicata la decisione del CIO, che \u00e8 quella di squalificare l'atleta appellandosi alla loro campagna \"Zero tolleranza\" istituita insieme alla WADA; i membri del CIO sottolineano come non si fossero appellati alle intenzioni della delegazione (\u00abnon abbiamo considerato l'intenzione, \u00e8 la presenza della sostanza che significa doping\u00bb), pur esprimendo simpatia verso la Raducan e ritenendola innocente; a sostegno di quest'ultimo punto, alla ginnasta non viene proibito n\u00e9 di continuare a gareggiare, n\u00e9 di rimanere nel villaggio olimpico; in ogni caso, insieme all'allenatrice Mariana Bitang, la Raducan lascia il villaggio per allontanarsi dalla stampa e trovarsi in un luogo pi\u00f9 vicino all'hotel dove si sarebbero svolti molti incontri con il CIO.\nIl 28 settembre, la Raducan si presenta al Tribunale Arbitrale dello Sport in un ultimo tentativo di riavere la sua medaglia; la corte si trova per\u00f2 d'accordo con il CIO nel ritirare l'oro. La Raducan denuncia il Comitato Olimpico a dicembre dello stesso anno, con l'obiettivo di ottenere scuse e dichiarazione pubblica della sua innocenza da parte dei membri del Comitato, ma la sua denuncia viene respinta.\nDopo lo scandalo, la Raducan riceve molto supporto da parte di fan della ginnastica e dello sport in generale provenienti da tutto il mondo, e soprattutto dalla popolazione rumena: al suo ritorno da Sydney il 30 settembre di quell'anno, giorno anche del suo compleanno, pi\u00f9 di mille persone (tra cui il presidente Emil Constantinescu) accolgono lei e la delegazione tutta all'aeroporto. In patria fu inoltre organizzata una colletta per ricompensarla adeguatamente, dal momento che il governo non avrebbe pagato per la vittoria dell'oro all-around, essendo stato ritirato; dei gioiellieri rumeni le regalano inoltre una medaglia fatta di vero oro.\nLa campionessa olimpica ufficiale, Simona Am\u00e2nar, afferma di non sentire sua la medaglia, in quanto vinta dalla Raducan, ed \u00abappartenente a lei\u00bb. La ginnasta cinese Liu Xuan, che viene promossa dal quarto posto al bronzo, esprime il suo supporto per la Raducan, affermando che la riteneva \"molto brava\", e che non credeva possibile l'accaduto, in quanto nella ginnastica \u00ab\u00e8 necessario solo basarsi sulle proprie capacit\u00e0, non ci sono droghe che possano farti gareggiare meglio\u00bb.\nSimona Am\u00e2nar non restituisce per\u00f2 la medaglia alla Raducan, in quanto quest'ultima ritenne giusto che la medaglia rimanesse a chi l'aveva vinta ufficialmente.\n2001.\nLa Raducan ritorna alle gare partecipando ai Campionati Internazionali Rumeni a Ploie\u0219ti, dove vince l'oro nell'individuale (36,863), alla trave (9,500), al corpo libero (9,550) e al volteggio (9,237). Partecipa ad incontri amichevoli contro la squadra britannica e quella olandese, ed in entrambi prevale la squadra rumena. Non riesce a difendere il suo titolo di campionessa nazionale all around, e vince il bronzo (37,575). Vince per\u00f2 l'oro al volteggio (8,900), alla trave e al corpo libero (9,750 e 9,662 rispettivamente).\nAlla Chunichi Cup di Nagoya vince il titolo al volteggio (9.275), l'argento alla trave (9.675) e si piazza quarta nell'all-around(9,000 al corpo libero, 8,500 alle parallele, 9,137 al volteggio e 9,600 alla trave per un totale di 36.237). Partecipa al Trofeo Massilia a Marsiglia, dove vince l'oro individuale (37.338), con la squadra, al volteggio (9.363), e alla trave (9.625). Vince inoltre l'argento al corpo libero (9.350).\nCampionati Mondiali di Gand.\nViene convocata, insieme a Sabina Cojocar, Loredana Boboc, Andreea Ulmeanu, Carmen Ionescu e Silvia Stroescu, per partecipare ai Mondiali di Gant, dal 31 ottobre al 3 novembre. Durante la fase di qualifica, la squadra rumena totalizza il primo punteggio (146,646) e Andreea, grazie a un totale individuale di 36,936 (9,312 volteggio, 8,662 parallele, 9,537 trave e 9,425 corpo libero) si qualifica al secondo posto per la finale all-around, nonch\u00e9 alle finali di volteggio, trave e corpo libero.\nDurante la finale a squadre, poi vinta per la quinta volta consecutiva dalla Romania, la Raducan \u00e8 l'unica ginnasta della sua squadra a gareggiare su tutti e quattro gli attrezzi, contribuendo al totale di squadra (110,209) con 9,425 al volteggio, 8,525 alle parallele, 9,675 alla trave e 9,562 al corpo libero. Nell'all-around vince il bronzo con un totale di 36,949 (9,350 volteggio, 9,475 trave, 9,262 corpo libero, 8,862 parallele); nelle finali ad attrezzo si riconferma campionessa del mondo al corpo libero (9,550), vince il bronzo al volteggio (9,243), e l'oro alla trave (9,662).\n2002.\nIn coppia con Marian Dr\u0103gulescu contribuisce all'oro a squadre del Grand Prix di Brno con un punteggio di 9,400 alla trave. Partecipa in seguito alla Li Ning Cup a Pechino dove gareggia male, piazzandosi quarta al volteggio (9,044) e cadendo alla trave (8,875 e sesto posto) e al corpo libero (8,738 e quarto posto). Partecipa in seguito ai Campionati Nazionali, dove vince l'oro con la squadra di Costanza, la Farul Constanta e vince il bronzo a corpo libero (9,450). Si piazza per\u00f2 settima alla trave (8,750).\nPartecipa ad altre due tappe di Coppa Del Mondo: a Glasgow gareggia solo su due attrezzi, la trave e il corpo libero, accedendo alle finali di entrambi (9,400 alla trave e 9,300 al corpo libero); vincer\u00e0 poi il titolo sui \"10 cm\" (9,550) e l'argento al corpo libero (9,225). Agli Internationaux de France di Parigi vince l'oro alla trave (9,250) e il bronzo al corpo libero (9,100). Gareggia al Trofeo Massilia a Marsiglia dove contribuisce alla medaglia d'oro a squadre e vince individualmente alla trave (9,638). Partecipa in seguito ai Mondiali di Debrecen, in Ungheria, dove gareggia soltanto alla trave. Durante la fase di qualifica ottiene 9,312, il terzo miglior punteggio, e passa alla semifinale, dove per\u00f2 cade e ottiene il decimo punteggio (8,675), che non basta per la finale ad 8.\nIl ritiro.\nL'ultima gara della sua carriera \u00e8 la finale di Coppa del Mondo ad attrezzo di Stoccarda. Qualificatasi anche alla finale di trave, decide di gareggiare solo a corpo libero, dove per\u00f2 chiude settima con 8,637 dopo un ultimo esercizio pieno di errori. Come ragioni per il ritiro, cita ufficialmente la scarsa volont\u00e0 sia di gareggiare che di sottostare alle richieste degli allenatori, problemi di peso, ed un infortunio al ginocchio che persisteva fin dall'anno prima.\nDopo il ritiro.\nNel 2010 la Raducan pubblica un libro intitolato \"Reversul Medaliei\" (\"L'altro lato della medaglia\"\"), tradotto anche in inglese nel 2013 (\"The Other Side Of The Medal\"). Nel 2011 presenta il programma itinerante \"Fabrica de Medalii\" (\"\"Fabbrica di Medaglie\"\"), nel quale ogni puntata si occupa di un club di ginnastica in Romania, anche tra i pi\u00f9 famosi, come ad esempio l'ex centro di allenamenti della nazionale femminile (le ospit\u00f2 dagli anni 70 al 2008), Deva, e Izvorani, allora e fino al 2016 centro di allenamento ufficiale. Oltre a questo programma, la Raducan ne ha presentati altri riguardanti lo sport rumeno. In patria esiste inoltre un torneo per principianti che prende il suo nome.\nDopo il suo ritiro, \u00e8 per un breve periodo promoter di un'agenzia turistica di Bucarest e nel 2004 lavora come commentatrice e inviata di TVR per le Olimpiadi di Atene. Oggi, oltre che presidentessa della Federazione Nazionale di ginnastica, \u00e8 la presidentessa della sezione marketing del Comitato Olimpico e Sportivo Rumeno. Prima di candidarsi alla presidenza della FRG, \u00e8 stata team manager delle atlete junior agli Europei di Berna 2016. Dal 2015 fa inoltre parte dei progetti \"Tara, tara, vrem campioane\" e \"Hai cu noi in tara campionilor\" della Petrom per promuovere la ginnastica a livello nazionale."}
{"id": "1833495", "revid": "72396", "url": "https://it.wikipedia.org/wiki?curid=1833495", "title": "Lega Professionisti Serie C", "text": ""}
{"id": "1833497", "revid": "122434983", "url": "https://it.wikipedia.org/wiki?curid=1833497", "title": "Antonio Mu\u00f1oz Molina", "text": "Biografia.\nDall'8 giugno 1995 \u00e8 un membro della Real Academia Espa\u00f1ola. Attualmente vive a New York, dove dirige la sede locale dell'Instituto Cervantes. \u00c8 marito della scrittrice Elvira Lindo.\nHa studiato giornalismo a Madrid ed ha vissuto alcuni anni a Granada, dove ha insegnato storia dell'arte presso l'universit\u00e0. Divent\u00f2 scrittore negli anni ottanta. Il suo primo libro, \"El Robins\u00f3n urbano\", una collezione di suoi lavori giornalistici, fu pubblicato nel 1984. I suoi articoli furono regolarmente pubblicati su El Pa\u00eds and Die Welt.\nIl suo primo romanzo, \"Beatus ille\", fu pubblicato nel 1986. Egli caratterizza l'immaginaria citt\u00e0 di M\u00e1gina - una ri-creazione di \u00dabeda, la sua citt\u00e0 natale andalusa - che riappare in alcuni suoi lavori successivi.\nNel 1987 Mu\u00f1oz Molina ricevette il Premio Nazionale di Narrativa Spagnola per \"El invierno en Lisboa\" (tradotto come \"Inverno a Lisbona\"), un omaggio ai film noir e alla musica jazz.\nIl suo \"El jinete polaco\" ricevette il Premio Planeta nel 1991 e di nuovo il Premio Nazionale di Narrativa nel 1992.\nTra gli altri suoi romanzi si ricorda \"Beltenebros\" (1989), una storia di intrighi d'amore e di politica nel periodo dopo la Guerra Civile di Madrid, \"Los misterios de Madrid\" (1992), e \"El due\u00f1o del secreto\" (1994), \"Sefarad\" (2001).\nLa traduttrice in inglese di quest'ultimo romanzo, Margaret Sayers Peden, vinse il \"PEN/Book-of-the-Month Club Translation Prize\" nel 2004."}
{"id": "1833510", "revid": "287204", "url": "https://it.wikipedia.org/wiki?curid=1833510", "title": "Adrian", "text": ""}
{"id": "1833518", "revid": "117908132", "url": "https://it.wikipedia.org/wiki?curid=1833518", "title": "Madame Razz", "text": "Madame Razz \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stata doppiata in originale da Linda Gary, mentre in Italia da Wanda Tettoni. Nel reboot del 2018 \"She-Ra e le Principesse Guerriere\" \u00e8 stata doppiata in originale da Grey DeLisle. Il suo personaggio \u00e8 quasi sempre accoppiato con Scopa (\"Broom\" in originale), che invece \u00e8 doppiata da Lou Scheimer.\nIl suo nome \"razz\" ricorda quello di una strategia del gioco del poker, la sua formula magica \"razzle dazzle\" indica un'estetica cromatica vistosa e sgargiante.\nIl personaggio \u00e8 stato inventato dalla Filmation.\nApparizioni.\nShe-Ra - Principessa del Potere.\nMadame Razz \u00e8 una strega buona che vive nella \"Foresta dei Sospiri\" (in originale Whispering Woods, anche tradotto come \"Bosco dei sussurri\"), che usa i propri poteri magici per la causa della \"Grande ribellione\" contro Hordak. Il ruolo da lei ricoperto \u00e8 quello di spall comica, simile a quello di Orko in \"He-Man e i dominatori dell'universo\", quindi di spalla comica, con saltuari momenti di vera utilit\u00e0 per l'economia della storia. \u00c8 tuttavia una delle poche persone di Etheria a conoscere la vera identit\u00e0 di She-Ra ed \u00e8 un'esperta conoscitrice delle leggende del pianeta.\nNe \"Il Segreto della Spada\" (Edizione \"Uncut, \"disponibile al momento solo su YouTube in Inglese) la magia \"pasticciona\" (ma non di rado efficace ugualmente) di Madame Razz viene espressamente paragonata a quella di Orko, con il quale stringer\u00e0 una sincera amicizia.\nFisicamente si presenta come una maga anziana (anche se non viene mai stabilito \"ufficialmente\", la sua et\u00e0 dovrebbe aggirarsi intorno ai 500 anni) ma arzilla e simpatica, spesso affetta da amnesie momentanee, al fine di creare che creano situazioni comiche. Proviene da una regione di Etheria chiamata Serenia ed \u00e8 una grande esperta di leggende e miti del pianeta. Prima che le orde infernali arrivassero su Etheria, Madame Razz aveva una relazione con Fritz, ma i due decisero di sospendere il rapporto finch\u00e9 la guerra non fosse finita. La migliore amica di Madame Razz \u00e8 Scopa, una scopa parlante e senziente, grazie alla quale la donna \u00e8 in grado di volare e con cui ha un rapporto di \"amore-odio\" simile a quello di Bow e Kowl.\nShe-Ra e le principesse guerriere.\nNel remake del 2018 prodotto dalla Dreamworks per Netflix \"She-Ra e le principesse guerriere\", Madame Razz fa la sua prima apparizione nel terzo episodio della prima stagione, intitolato appunto Razz, dove condurr\u00e0 (a sua insaputa) Adora al Palazzo di Cristallo, aiutandola poi a decidere di disertare l'Orda per la Ribellione. In questa nuova versione, Razz \u00e8 un'anziana maga eremita di pi\u00f9 di 1000 anni che risiede in una capanna nel bosco dei sussurri (la sua scopa \u00e8 infatti inanimata, sebbene lei affermi di sentirla partlare). Come nell'originale soffre di momenti di amnesia, uniti a demenza senile (afferma di poter sentir parlare la sua scopa e di avere un amico \"immaginario\" di nome Kooh-Lee a cui piace nascondersi), causati per\u00f2 dal fatto che (a causa dei suoi poteri di preveggenza) Razz confonda fra loro presente, passato e futuro (una gag ricorrente la vede confondere Adora con Mara, precedente She-Ra e sua grande amica). Tali momenti di confusione saranno per\u00f2 fondamentali nel recapitare ad Adora le ultime volont\u00e0 di Mara, rivelando la verit\u00e0 sul progetto \"Cuore di Etheria\" e facendo luce sul passato del pianeta."}
{"id": "1833521", "revid": "287204", "url": "https://it.wikipedia.org/wiki?curid=1833521", "title": "Vadodara", "text": "Vadodara (o Baroda; Gujarati: \u0ab5\u0aa1\u0acb\u0aa6\u0ab0\u0abe; Marathi: \u092c\u0921\u094b\u0926\u093e) \u00e8 una suddivisione dell'India, classificata come \"municipal corporation\", di 1.306.035 abitanti, capoluogo del distretto di Vadodara, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su). Vadodara \u00e8 la terza citt\u00e0 dello stato per popolazione.\nGeografia fisica.\nLa citt\u00e0 \u00e8 situata a 22\u00b0 18' 0 N e 73\u00b0 12' 0 E e ha un'altitudine di 193 .\nSociet\u00e0.\nEvoluzione demografica.\nAl censimento del 2001 la popolazione di Vadodara assommava a 1.306.035 persone, delle quali 684.130 maschi e 621.905 femmine. I bambini di et\u00e0 inferiore o uguale ai sei anni assommavano a 140.493, dei quali 76.419 maschi e 64.074 femmine. Infine, coloro che erano in grado di saper almeno leggere e scrivere erano 1.023.940, dei quali 561.739 maschi e 462.201 femmine."}
{"id": "1833522", "revid": "28406", "url": "https://it.wikipedia.org/wiki?curid=1833522", "title": "Pipino III il Breve", "text": ""}
{"id": "1833529", "revid": "729019", "url": "https://it.wikipedia.org/wiki?curid=1833529", "title": "Ernia di Spigelio", "text": "L'ernia di Spigelio, detta anche ernia semilunare, \u00e8 una variet\u00e0 poco frequente di ernia, solitamente acquisita, localizzata nel punto in cui si incontrano i vasi epigastrici inferiori a livello della linea semilunare di Spigelio (lateralmente al margine del muscolo retto, a livello dell'angolo esterno dell'arcata di Douglas).\nIl sacco solitamente rimane sottostante all'aponeurosi del muscolo obliquo esterno confinata nello spessore della parete.\nI pazienti maggiormente coinvolti sono gli anziani o le donne multipare.\nDal punto di vista morfologico pu\u00f2 essere un'ernia a dito di guanto o a base di impianto slargata."}
{"id": "1833535", "revid": "28406", "url": "https://it.wikipedia.org/wiki?curid=1833535", "title": "Regno di Austrasia", "text": ""}
{"id": "1833536", "revid": "416175", "url": "https://it.wikipedia.org/wiki?curid=1833536", "title": "Manchester Futsal Club", "text": "Manchester Futsal Club \u00e8 una squadra inglese di calcio a 5 formata a Manchester nel 2006, partecipa alla Lega calcio a 5 di Manchester e dalla stagione 2007/2008 \u00e8 entrata a far parte del girone nord della FA Umbro Futsal League.\nIl Manchester FC \u00e8 stato il primo club di calcio a 5 a ricevere il \" FA's Charter Standard\" Oltre alla disputa del campionato locale e del campionato nazionale infatti, la squadra organizza sessioni di insegnamento dello sport sia nella comunit\u00e0 locale che nelle scuole.\nLa prima squadra \u00e8 composta da giocatori provenienti da diversi paesi, la maggior parte infatti \u00e8 reclutata tra gli studenti della comunit\u00e0 universitaria di manchester."}
{"id": "1833542", "revid": "38120", "url": "https://it.wikipedia.org/wiki?curid=1833542", "title": "Scout Nautici", "text": ""}
{"id": "1833545", "revid": "38120", "url": "https://it.wikipedia.org/wiki?curid=1833545", "title": "Scautismo Nautico", "text": ""}
{"id": "1833547", "revid": "1305772", "url": "https://it.wikipedia.org/wiki?curid=1833547", "title": "Giovanni De Martino", "text": "Biografia.\nDe Martino \u00e8 un artista di impianto classico, noto per la produzione di sculture di piccoli busti di bronzo, in particolare (\"scugnizzi\", pescatori, popolane) dai tratti realistici.\nSi forma presso l'Accademia di belle arti di Napoli sotto la guida di Stanislao Lista, Gioacchino Toma, e Achille D'Orsi, da quest'ultimo apprende la capacit\u00e0 di ritrarre i particolari pi\u00f9 veristici utilizzandoli su soggetti molto giovani. \nGiovanissimo si trasfer\u00ec a Parigi dove eseguiva gruppi scultorei di piccole dimensioni, esponendo frequentemente al \"Salon di Parigi\" dove vinse il premio del Museo del Louvre per l'opera in bronzo \"Le P\u00eacheur de criquets\" (\"Il pescatore di locuste\", Napoli, collezione privata).\nRientrato a Napoli, ritorn\u00f2 ad un realismo socialista produsse sculture raffiguranti tipi caratteristici partenopei, in specie monelli, \"scugnizzi\", fanciullini e giovani pescatori. Dal 1916 al 1931 fu maestro dello scultore Angelo Frattini.\nIn seguito il tema dominante della sua produzione fu l'infanzia, in particolar modo furono rappresentanti nelle sue opere bambini pensosi, tristi, scarni, sui cui volti affioravano i segni dell'abbandono, della sofferenza. De Martino divenne noto con il soprannome di \"Lo scultore di bambini\".\nPrese parte a numerose esposizioni nazionali e internazionali in particolare tra il 1900 e il 1929, espose a Napoli dal 1892, a Parigi fin dal 1900, a San Pietroburgo nel 1902, a Roma nel 1903, a Venezia nel 1905 e a Rimini nel 1909 e successivamente nel 1922, nel 1924 e nel 1928 a Monaco. Nel 1916 fu acquistata dalla Galleria regionale d'arte dell'Accademia di belle arti di Napoli una scultura intitolata \"Bimba pensosa\".\nPartecip\u00f2 pi\u00f9 volte alla Biennale di Venezia nel 1907, 1922, 1924, 1928, 1930. Nel 1929 espone alle mostre del \"Sindacato di belle arti della Campania\", fu poi presente alla \"Societ\u00e0 Promotrice di Belle Arti di Napoli\" nel 1910 e alla \"Fiorentina Primaverile\" di Firenze nel 1922. I suoi temi adolescenziali e infantili sono resi con un'efficacia tanto straordinaria che lo stesso Benito Mussolini ne rimase fortemente affascinato in occasione della \"Quadriennale di Roma\" del 1931 (gennaio-giugno), in cui si presenta con gli amici \"artisti italiani di Parigi\" tra cui: Gino Severini, Filippo de Pisis, Massimo Campigli.\nPremi.\nNel 1900 vinse il premio speciale \"Salon di Parigi\" del Museo del Louvre, con l'opera di una scultura in bronzo intitolata \"Le p\u00eacheur de criquets\" (\"Il pescatore di locuste\").\nEsposizioni.\nGiovanni de Martino partecip\u00f2 a numerose mostre nazionali e internazionali, soprattutto tra il 1900 e il 1929, tra cui:\nStile.\nGiovanni De Martino \u00e8 stato \"\u00abUn poeta dell'infanzia\u00bb\" (Emanuele Samek Lodovici, 1946). \"Eredi dei pescatorelli gemitiani e dorsiani e dei monelli rendiani, i fanciulli di De Martino in bronzo sono \u201cscugnizzi\u201d spensierati, dai corpi levigati e dai dettagli dei capelli e del volto finemente cesellati\" (Mimmo Di Guida). I fanciulli di De Martino sono \"\u201cappena nati, gai e giocondi\u201d\" o \"\u201cadolescenti abbandonati coi segni della sofferenza; bimbi presi nelle funzioni dei loro giuochi infantili e popolane con la malinconia degli occhi profondi\u201d\" (Pietro Barill\u00e0, 1935). Altri motivi ricorrenti dell'opera demartiniana sono \"i pescatori provati dalla fatica, il volto dolente delle loro donne, modellati con trepida emozione\" (Vincenzo Vicario, 1994)."}
{"id": "1833551", "revid": "16892822", "url": "https://it.wikipedia.org/wiki?curid=1833551", "title": "\u2022", "text": ""}
{"id": "1833559", "revid": "117907975", "url": "https://it.wikipedia.org/wiki?curid=1833559", "title": "Catra", "text": "Catra \u00e8 un personaggio del cartone animato statunitense \"She-Ra, la principessa del potere\" del 1985. \u00c8 stata doppiata in originale da Melendy Britt, mentre in Italia da Wanna Busoni. Nel reboot del 2018 \"She-Ra e le Principesse Guerriere\" \u00e8 stata doppiata in originale da AJ Michalka, mentre in Italia da Rossa Caputo.\nBiografia del personaggio.\nCatra viene lanciata nella prima ondata delle bambole legate ai personaggi di She-Ra, la principessa del potere, e rappresenta la maggiore antagonista di She-Ra. Tuttavia quando cominciarono le trasmissioni della serie animata, il personaggio di Catra fu ridotto a semplice gregario di Hordak, che di fatto, rappresenta il principale nemico nella serie. Catra invece svolge il ruolo di capitano delle orde infernali, ruolo prima appartenuto ad Adora, fino a che la principessa, poi disertrice, non viene messa al corrente sulle sue vere origini.\nCatra ha il potere di trasformarsi in una pantera, semplicemente indossando una maschera magica, donatale da Hordak dopo averla depredata alla regina di un popolo chiamato \"Magicats\", che privata di tale oggetto magico, perse il suo titolo ed i suoi poteri finch\u00e9 non viene liberata da She-Ra in un episodio apposito. La Regina dei Magicats riacquista per\u00f2 i suoi poteri anche senza riappropriarsi della maschera rubatale da Hordak e Catra.\nNella sua forma felina Catra, mantiene la capacit\u00e0 di parlare, ma acquisisce una forza fisica che non ha nella sua forma umana. La maschera di Catra le d\u00e0 inoltre la possibilit\u00e0 di teletrasportarsi, ma tale abilit\u00e0 viene mostrata in rare occasioni; si suppone quindi che Catra non sia in grado di controllarne i poteri pienamente. In ogni caso, questo potere \u00e8 stato inventato dalla Filmation.\nLa fedelt\u00e0 di Catra all'esercito e ad Hordak stesso \u00e8 spesso messa in discussione, ed \u00e8 evidente che Catra, avendone la possibilit\u00e0, tradirebbe il suo leader senza alcun problema se ci\u00f2 le desse dei vantaggi, basti guardare l'alleanza con Skeletor nella puntata \"Il mio peggior nemico il mio migliore amico\"."}
{"id": "1833563", "revid": "666668", "url": "https://it.wikipedia.org/wiki?curid=1833563", "title": "Team Bath Futsal Club", "text": "Team Bath Futsal Club \u00e8 una squadra inglese di calcio a 5 formata a Bath, partecipa alla Lega calcio a 5 del Somerset e dalla stagione 2007/2008 \u00e8 entrata a far parte della \"Midlands Conference\" della FA Umbro Futsal League.\nLa prima squadra \u00e8 composta da giocatori provenienti da diversi paesi, la maggior parte infatti \u00e8 reclutata tra gli studenti della comunit\u00e0 universitaria di Bath, la societ\u00e0 infatti disputa i propri incontri all'interno delle strutture sportive universitarie."}
{"id": "1833566", "revid": "767487", "url": "https://it.wikipedia.org/wiki?curid=1833566", "title": "October (rivista)", "text": "October \u00e8 una rivista trimestrale specializzata in arte contemporanea, critica d'arte e teoria, pubblicata dal MIT Press. Tra gli autori vi sono tra i pi\u00f9 rinomati nomi nel campo dell'arte e della critica.\nStoria.\n\"October\" fu fondato nel 1976 a New York da Rosalind Krauss e Annette Michelson, che lasciarono la redazione di Artforum, una delle riviste pi\u00f9 influenti nel campo dell'arte contemporanea. Il nome deriva dall'omonimo film di Sergej Michajlovi\u010d \u0116jzen\u0161tejn. Il carattere della rivista si defin\u00ec soprattutto per un tono intellettuale e politicamente impegnato. Pochi anni dopo la sua nascita la rivista si avvalse di importanti contributi come Jeremy Gilbert-Rolfe, Yve-Alain Bois, Hal Foster e Benjamin H.D. Buchloh. Questo periodo coincide con le prime traduzioni dal francese delle teorie poststrutturaliste. La rivista divenne anche un punto di riferimento per le prime interpretazioni dell'arte postmoderna."}
{"id": "1833569", "revid": "729019", "url": "https://it.wikipedia.org/wiki?curid=1833569", "title": "Air Combat Command", "text": "L'Air Combat Command o ACC (Comando Combattimento Aereo) \u00e8 uno dei Major Command della United States Air Force (USAF), responsabile di tutti gli aerei ed RPA da caccia, attacco, AWACS e ricognizione della forza attiva basati sul territorio continentale contiguo americano (CONUS). Il quartier generale \u00e8 situato presso la Joint Base Langley-Eustis, Virginia.\nEquipaggiamento.\nIl comando dispone, al settembre 2020, dei seguenti velivoli:\nOrganizzazione.\nAttualmente, al maggio 2021, il comando controlla:\nBasi.\nIl comando ha giurisdizione sulle seguenti basi militari:"}
{"id": "1833570", "revid": "547034", "url": "https://it.wikipedia.org/wiki?curid=1833570", "title": "Colin Wilson (fumettista)", "text": "Biografia.\nInizia a lavorare come illustratore pubblicitario e nel 1981 si trasferisce in Inghilterra, iniziando a disegnare diverse storie del Giudice Dredd, pubblicate sulle pagine della rivista \"2000 A.D.\". \nIn occasione della pubblicazione di un suo lavoro per il mercato francese, entra in contatto con Jean-Michel Charlier e Jean Giraud ed inizia a disegnare storie per Blueberry. \nIl suo primo episodio \u00e8 \"La giovinezza di Blueberry\" ed il lavoro sul celebre cow-boy rappresenta la consacrazione di WIlson a livello internazionale. La sua presenza sul mercato francese \u00e8 costante e, oltre a Blueberry, \u00e8 garantita da disegni per serie come \"Thunderhawks\" e \"Los Angeles\". Nel 2000 disegna il Tex \"Gigante\" n. 14, scritto da Claudio Nizzi ed intitolato \"L'ultimo ribelle\".\nAttualmente Wilson vive in Australia e prosegue la sua collaborazione con \"2000 A.D.\" disegnando \"Rain Dogs\"."}
{"id": "1833571", "revid": "84184", "url": "https://it.wikipedia.org/wiki?curid=1833571", "title": "Buchanan", "text": ""}
{"id": "1833572", "revid": "969415", "url": "https://it.wikipedia.org/wiki?curid=1833572", "title": "Gran Premio di Pau", "text": "Il Gran Premio di Pau \u00e8 una corsa automobilistica che si disputa a Pau, in Francia su un circuito cittadino. La prima edizione \u00e8 datata 1901, . La seconda edizione \u00e8 del 1933.\nIl percorso si snodava tra le vie della cittadina francese per una lunghezza complessiva di 2,76\u00a0km. Deve la sua notoriet\u00e0 alla sua presenza nei campionati di Formula 2 e Formula 3.\nNegli anni cinquanta fu sporadicamente corsa da vetture di Formula 1 (non valeva per\u00f2 per il mondiale) e di Formula 2. Dal 1964 entr\u00f2 a far parte del calendario della Formula 2 francese e, in seconda battuta da quello europeo della stessa categoria. Quando nel 1985 la Formula 3000 sostitu\u00ec la Formula 2, la corsa continu\u00f2 a far parte dei circuiti valevoli per il campionato europeo. Dal 1999 al 2006 corrono vetture esclusivamente della Formula 3. Dal 2007 al 2009 \u00e8 stata una delle gare del calendario del Campionato del mondo turismo. Dal 2012 al 2018 \u00e8 stato uno degli appuntamenti fissi del calendario della F3 europea."}
{"id": "1833573", "revid": "198277", "url": "https://it.wikipedia.org/wiki?curid=1833573", "title": "Serie D", "text": "Il Campionato Nazionale Serie D, colloquialmente abbreviato in Serie D, \u00e8 la quarta dilettantistica semi-professionistica, ed ultima divisione a livello nazionale, del campionato italiano di calcio, gestito dal Dipartimento Interregionale della Lega Nazionale Dilettanti.\nFormula e regolamento.\nLe societ\u00e0 partecipanti alla Serie D sono ripartite in 9 gironi organizzati in base a criteri geografici.\nPer le situazioni di parit\u00e0 in classifica, a partire dalla stagione 2011-2012, viene utilizzato il criterio della classifica avulsa, mentre lo spareggio \u00e8 previsto soltanto in caso di parit\u00e0 al primo posto: l'articolo 51 delle N.O.I.F. dispone che \u00e8 da disputarsi in gara unica e campo neutro. Se tre o pi\u00f9 squadre chiudono la stagione regolare in prima posizione, i risultati degli scontri diretti determinano quali sosterranno l'incontro.\nPromozioni in Serie C e Scudetto Serie D.\nLa prima classificata di ogni girone \u00e8 promossa in Serie C e accede allo Scudetto Serie D per l'assegnazione del titolo di Campione d'Italia della Lega Nazionale Dilettanti. Le squadre giunte dal secondo al quinto posto partecipano invece ai play-off, i cui vincitori affrontano le finaliste e una semifinalista della Coppa Italia Serie D. In tal modo, viene stilata una graduatoria delle eventuali candidate a subentrare in Serie C, nel caso di rinuncia o di mancata iscrizione al campionato.\nPer la finale \u00e8 invece prevista l'immediata esecuzione dei rigori, qualora al termine dei 90' regolamentari il risultato sia in parit\u00e0.\nRetrocessioni in Eccellenza.\nPer ogni girone sono previste 4 retrocessioni nel campionato di Eccellenza: le ultime due direttamente, le altre attraverso i play-out tra le squadre classificate dal terzultimo al sestultimo posto, sempre che il distacco in classifica non sia uguale o superiore a 8 punti.\nAnche in questo caso non sono previsti i rigori e in caso di parit\u00e0 al 120' prevale la squadra che ha raggiunto la miglior posizione nella stagione regolare.\nStoria.\nL'antenata della Serie D non nasce, come da pi\u00f9 parti erroneamente ritenuto, nel 1952 con la riforma del calcio italiano di quell'anno, ma nel 1948 con la riforma del campionato di Serie C, al quale partecipano un numero assolutamente sproporzionato di squadre, e con la contestuale istituzione della Promozione. In quell'anno, infatti, il presidente federale Ottorino Barassi propone di resettare la struttura della piramide calcistica italiana, riportandola, come gi\u00e0 si era fatto nel 1935, alla situazione del 1929. Se per\u00f2 la Seconda Divisione, congegnata da Leandro Arpinati tra il 1928 e il 1929, perde nel giro di due anni il suo carattere interregionale per essere assegnata all'ambito regionale, nel 1948 Barassi vuole che la Promozione mantenga come quarta serie un respiro pi\u00f9 ampio di quello localistico. Il campionato viene quindi gestito da tre diverse Leghe Interregionali, le stesse che si erano sobbarcate gli ultimi due tornei di Serie C. La manifestazione vuole riesumare non solo nel nome, ma anche nella sostanza quella Promozione che era stata soppressa nel 1922: il valore delle squadre cui vi partecipano nei due casi \u00e8 infatti equivalente, essendo del tutto simile la numerosit\u00e0 delle societ\u00e0 partecipanti alle categorie ad esse superiori.\nIl campionato diviene poi la IV Serie nel 1952, quando le tre leghe vengono unificate in un'unica Lega Nazionale IV Serie che organizza 8 gironi. Nel 1957 una convulsa lotta di potere nella FIGC d\u00e0 vita al \"Campionato Interregionale\", mentre \u00e8 del 1959 la nascita della vera e propria Serie D su 6 gironi gestiti dalla Lega Nazionale Semiprofessionisti di Firenze. Dal 1967 si passa a una formula a 9 gironi.\nNel 1978, con la riforma della Lega Nazionale Semiprofessionisti, la Serie C viene sdoppiata in Serie C1 e Serie C2 e il campionato di Serie D perde lo status di semiprofessionismo, organizzato su 12 gironi. La Serie D diviene di fatto il quinto livello del calcio italiano e la categoria ritorna a livello dilettantistico cambiando la denominazione in \"Campionato Interregionale\" dalla stagione 1981-1982, venendo gestita dalla Lega Nazionale Dilettanti. Il campionato assume la configurazione a 162 squadre e 9 gironi a partire dalla riforma del 1992, anno in cui cambia nome in \"Campionato Nazionale Dilettanti\" (CND), per poi tornare al nome di Serie D nel 1999.\nCon la riforma dei campionati della Lega Pro, a partire dalla stagione 2014-2015 la Serie D torna ad essere, come fino al 1978, il quarto livello del calcio italiano.\nAlbo d'oro.\nAl termine delle stagioni tra il 1953 e il 1958 e a partire dal 1992, viene disputata una fase finale coinvolgente le squadre vincitrici di ogni girone che assegna un titolo nazionale di categoria. Il trofeo ha assunto in sequenza il nome di \"Scudetto IV Serie\", \"Titolo di Lega Interregionale\", \"Scudetto Dilettanti\" e infine \"Scudetto Serie D\".\nFra il 1988 e il 1992, inoltre, si \u00e8 disputata una \"poule\" ufficiale, denominata Trofeo Jacinto, che decretava il campione d'Italia Interregionale. La Lega Nazionale Dilettanti, tuttavia, non riconosce la competizione come uno scudetto di categoria, bens\u00ec come un titolo alternativo.\nSquadre partecipanti.\nAlle diverse edizioni disputate a partire dalla stagione 1948-1949 hanno partecipato un numero di squadre variabile da un minimo di 108 ad un massimo di 236. Tutte le 20 regioni italiane sono state rappresentate in Serie D da almeno una societ\u00e0, con l'aggiunta del club estero di San Marino."}
{"id": "1833579", "revid": "344503", "url": "https://it.wikipedia.org/wiki?curid=1833579", "title": "Colin Wilson (disambigua)", "text": ""}
{"id": "1833580", "revid": "28406", "url": "https://it.wikipedia.org/wiki?curid=1833580", "title": "Regno di Neustria", "text": ""}
{"id": "1833589", "revid": "1543377", "url": "https://it.wikipedia.org/wiki?curid=1833589", "title": "Give 'Em the Boot IV", "text": "Give 'Em the Boot IV \u00e8 la quarta raccolta della serie pubblicata dalla Hellcat Records \"Give 'Em the Boot\"."}
{"id": "1833591", "revid": "110157", "url": "https://it.wikipedia.org/wiki?curid=1833591", "title": "Foro di Pompei", "text": "Il Foro di Pompei \u00e8 un foro di epoca romana, sepolto dall'eruzione del Vesuvio del 79 e ritrovato a seguito degli scavi archeologici dell'antica Pompei. La struttura era la principale piazza della citt\u00e0 e rappresentava il centro politico, economico e religioso nel quale si svolgevano manifestazioni, contrattazioni di ordine commerciale e dibattiti; \u00e8, nel suo genere, uno dei meglio conservati delle antiche citt\u00e0 italiche.\nStoria.\nIl Foro di Pompei fu costruito intorno al IV secolo a.C., in epoca sannita, nei pressi di un importante nodo viario, con strade che andavano verso Neapolis, Nola e Stabiae: si trattava di una piccola area scoperta intorno alla quale si aprivano numerose botteghe, costruite per lo pi\u00f9 in lava e tufo e cementate con argilla. A seguito della conquista di Pompei da parte dei romani, il Foro fu completamente ricostruito ed ampliato, in particolar modo nel II secolo a.C.: furono difatti abbattute sia le botteghe, sia un muro perimetrale con il vicino tempio di Apollo e, sfruttando la bassa densit\u00e0 abitativa della zona, intorno al perimetro della piazza furono costruiti edifici di ordine politico e religioso.\nImportanti lavori di restauro si ebbero poi durante l'epoca augustea, tra la fine del I secolo a.C. e l'inizio del I secolo, quando fu rifatta la pavimentazione, costruito il porticato, restaurato il \"Macellum\" e costruito un tempio dedicato all'imperatore. L'area fu sepolta dall'eruzione del Vesuvio del 79 sotto una fitta colte di lapilli e ceneri e venne riportata alla luce solo all'inizio del XIX secolo, per volere di Carolina Bonaparte.\nDescrizione.\nLa piazza del Foro, orientata in direzione nord-sud, ha una forma rettangolare e misura 143 metri di lunghezza per 38 di larghezza ed \u00e8 circoscritta tra alcuni degli edifici pi\u00f9 importanti della citt\u00e0 come quelli della pubblica amministrazione, la basilica, il \"macellum\", la mensa ponderaria, i templi di Apollo, Giove, Vespasiano e dei Lari Pubblici e l'Edificio di Eumachia e nel lato nord \u00e8 delimitato da archi onorari, abbelliti con statue. Completamente circondato da un colonnato, costruito dopo la conquista di Lucio Cornelio Silla, per volere di Vibio Popidio, con colonne originariamente in tufo e poi sostituite durante l'et\u00e0 imperiale sostituito da altra in calcare bianco: di questo colonnato in doppio ordine rimangono alcune colonne in ordine dorico nella parte inferiore e ionico in quella superiore, interrotte da un architrave decorata con metope e triglifi, altre colonne nei pressi del \"macellum\" sono scanalate con capitelli corinzi ed alla base presentano un doppio toro, mentre quelle vicino all'edificio della sacerdotessa Eumachia non sono scanalate, con un solo toro alla base e l'architrave reca incisa una dedica. \nL'intera piazza, che presentava una originaria pavimentazione era in tufo, in seguito sostituita con lastre di travertino, era completamente interdetta ai carri e ci\u00f2 fu permesso tramite il rialzamento della sede stradale con due scalini: il primo, in tufo, fu costruito probabilmente intorno al II secolo a.C.. Il Foro pompeiano, nel cui lato ovest presentava una tribuna per oratori, si distaccava notevolmente dai principali altri fori romani, somigliate per lo pi\u00f9 ad uno di tipo greco e non seguiva lo schema dettato da Vitruvio, sia per quanto riguarda l'ampiezza della struttura, sia per il sistema di strade che si intersecavano, che per le statue onorarie che non erano poste al centro della piazza, bens\u00ec sui lati o nel porticato: queste statue non sono mai state ritrovate, probabilmente chiuse in qualche deposito, in attesa di essere ristrutturate dopo il terremoto di Pompei del 62. Rimangono per\u00f2 i piedistalli, dove erano disposte le statue equestri, di cui una dedicata a \"Quintus Sallustius\", mentre sul lato sud sono posti tre grossi basamenti, una delle quali doveva ospitare la statua di Augusto.\nDel foro precedente a quello di epoca romana poco si conosce, in quanto anche tramite studi stratigrafici si \u00e8 riuscito a capire ben poco: aveva probabilmente una forma irregolare, ampio poco pi\u00f9 di cinquemila metri quadrati e le strade che transitano al suo interno sono state in parte deviate, durante i lavori di ampliamento."}
{"id": "1833594", "revid": "686936", "url": "https://it.wikipedia.org/wiki?curid=1833594", "title": "Buck Buchanan", "text": "Carriera.\nBuck Buchanan inizi\u00f2 la sua carriera nel football alla Grambling State University, dove venne fin da allora notato dagli osservatori del football professionistico grazie alla sua imponente struttura fisica.\nTerminata l'universit\u00e0, fu scelto nel 19\u00ba giro del Draft NFL 1963 ma fu prima scelta assoluta da parte dei Kansas City Chiefs in quello della AFL.\nFirmato il contratto, Buchanan rest\u00f2 a Kansas City per tutte le 13 stagioni della sua carriera da professionista, costituendo in particolare con i compagni Curley Culp, Aaron Brown e Jerry Mays una delle pi\u00f9 forti linee difensive dell'epoca; anche grazie a questo forte assetto difensivo, i Chiefs giunsero a disputare due Super Bowl\nPalmar\u00e8s.\nDurante la sua carriera, Buck Buchanan disput\u00f2 due edizioni del Super Bowl con i Kansas City Chiefs: il primo fu il Super Bowl I (1966), perso contro i Green Bay Packers, il secondo fu il Super Bowl IV (1969), vinto contro i Minnesota Vikings.\nTra i riconoscimenti a livello individuale, si ricordano:"}
{"id": "1833596", "revid": "352575", "url": "https://it.wikipedia.org/wiki?curid=1833596", "title": "Guerra di Zara (1183-1203)", "text": "La guerra di Zara fu un lungo conflitto trascinatosi nel quarantennio a cavallo tra il XII e il XIII secolo tra la Repubblica di Venezia e il Regno di Croazia-Ungheria per il possesso della citt\u00e0 di Zara e il controllo della Dalmazia.\nAntefatto.\nDopo la morte nel 1180 dell'Imperatore bizantino Manuele I Comneno e il torbido periodo di minorit\u00e0 del successore Alessio II, B\u00e9la III d'Ungheria, che gi\u00e0 vantava il titolo di re di Croazia, Dalmazia e Slavonia, mosse a rioccupare i territori bizantini della Dalmazia.\nNel far questo, B\u00e8la riaccese per\u00f2 i contrasti tra l'Ungheria e Venezia, che gi\u00e0 controllava buona parte della fascia costiera della regione.\nDal canto suo Venezia aveva assistito attonita, nel 1181 al massacro dei propri coloni e degli altri latini di Costantinopoli, ordinato dal protosevasto Andronico I in nome dell'appena decenne Alessio II, assassinato poi dallo stesso Andronico nel 1183 per assurgere al trono come Andronico I Comneno.\nLa guerra.\nI fase: la dedizione di Zara all'Ungheria.\nNello stesso anno 1183, la citt\u00e0 dalmata di Zara, gi\u00e0 possedimento veneziano, si ribell\u00f2 ponendosi sotto la protezione di papa Lucio III e, soprattutto, nelle mani di B\u00e9la III d'Ungheria. Questo fatto spinse Venezia alla guerra.\nL'urgenza per\u00f2 di combattere i Bizantini, spinse sia il doge veneziano Orio Mastropiero sia il re ungherese B\u00e8la III a sostenere i Normanni del Regno di Sicilia nella loro spedizione contro i Greci.\nDopo la caduta di Durazzo nelle mani di Guglielmo II d'Altavilla, l'11 giugno 1185, in breve seguita da Corf\u00f9, Cefalonia, Itaca e Zacinto, la perdita nell'agosto dello stesso anno dell'importante citt\u00e0 di Tessalonica port\u00f2 a una rivolta a Bisanzio, che port\u00f2 sul trono un nuovo \"basileus\", Isacco II Angelo.\nIl nuovo sovrano bizantino si affrett\u00f2 a stringere trattati con l'Ungheria e con Venezia, lasciando cos\u00ec libere le due potenze di fronteggiarsi nel dominio della Dalmazia, mentre spingeva, nel 1188 anche la Repubblica di Pisa a siglare un trattato di alleanza con gli Zaratini.\nII fase: prima spedizione veneziana.\nArmata la flotta con una speciale tassa imposta dal doge Orio Mastropiero ai mercanti cittadini, nel 1187 i Veneziani si presentarono davanti a Zara, ponendola d'assedio, ma la citt\u00e0, sorretta dalle truppe ungheresi fortificate all'interno di un poderoso castello, resisteva. Frattanto prese a soffiare in Europa il vento della Terza Crociata: il 27 marzo 1188, nella cattedrale di Magonza, l'imperatore Federico Barbarossa aveva preso la croce, e Venezia si prepar\u00f2 ad approfittare nuovamente del grande affare delle Crociate.\nL'assedio a Zara venne tolto, anche per effetto della tregua di Dio imposta da Gregorio VIII e la flotta si prepar\u00f2 a unirsi all'impresa nel Levante.\nIII fase: seconda spedizione veneziana.\nNel 1190 il doge Mastropiero arm\u00f2 una nuova flotta, ma la spedizione si risolse in una disfatta, tanto che Venezia perse il controllo delle isole di Pago, Ossero e Arbe.\nIV fase: terza spedizione veneziana.\nLa guerra riprese dopo l'abdicazione di Orio Mastropiero, con l'elezione al dogado, nel 1193, di Enrico Dandolo.\nIl nuovo doge, siglati in Italia e in Oriente tutti i trattati necessari ad assicurare la tranquillit\u00e0 al commercio veneziano, decise di muovere alla riconquista della Dalmazia.\nLa flotta veneziana, al comando di Domenico Michiel, occupata l'isola di Pago, si present\u00f2 cos\u00ec, nel settembre di quell'anno, ancora una volta davanti a Zara. Questa, per\u00f2, aveva chiamato in soccorso Pisa, sua alleata, la cui flotta, comparsa nell'Adriatico nel 1195, prese Pola senza combattere.\nFurono inviati a fronteggiare i Pisani Giovanni Morosini e Ruggero Premarin, che, con dieci galee e sei navi tonde, ripresero la citt\u00e0 istriana, che, abbandonata dai Pisani, si arrese, vedendo per punizione abbattute le sue mura marittime. I Veneziani inseguirono verso sud la flotta di Pisa, attaccando un convoglio pisano di sei navi cariche di merci al largo di Modone, saccheggiando due galee.\nPisani e Zaratini chiesero allora l'aiuto di Brindisi, appartenente agli Altavilla, ma l'arrivo di nuove navi venete richiamate dall'Mar Egeo e guidate ancora da Ruggero Premarin, accompagnato da Giacomo Querini, costrinse alla fine i Pisani a lasciare l'Adriatico, anche per effetto della tregua siglata su auspicio dell'imperatore Enrico IV. Brindisi sub\u00ec la vendetta veneziana. Nonostante questo Zara, nel 1196, alla morte di re B\u00e8la, rimaneva ancora saldamente in mano ungherese, nonostante la guerra civile esplosa tra i figli del sovrano, Emerico e Andrea, il quale prese nel 1197 il controllo del Regno di Croazia, tenendolo sino alla sconfitta subita nel 1199 sul lago Balaton.\nNel 1201, poi, i Pisani occuparono Bari, nel tentativo di bloccare l'accesso dell'Adriatico, ma vennero in breve scacciati.\nV fase: la presa di Zara da parte della Quarta Crociata.\nL'occasione finale per la riconquista fu offerta al Dandolo dalla Quarta Crociata, indetta da Innocenzo III. Venezia si era subito prestata ad offrire sostegno all'impresa con la propria flotta, ma quando i Crociati radunatisi al porto del Lido non furono in grado di pagare il prezzo pattuito per il trasbordo, il Doge si offr\u00ec di posticipare il pagamento a patto di ottenere il sostegno crociato nella riconquista di Zara.\nLa flotta veneto-crociata, dopo aver attaccato e sottomesso Trieste, punt\u00f2 appunto su Zara, che venne posta sotto assedio, cadendo il 23 novembre 1202.\nDopo la conquista di Costantinopoli nel 1204 e la creazione dell'Impero latino e dell'impero coloniale veneziano, nel 1216, infine, Andrea III d'Ungheria firm\u00f2 la pace, rinunciando ad ogni pretesa su Zara.\nEpilogo.\nZara fu occupata, ma rimase un dominio turbolento per Venezia. Violente lotte e insurrezioni, succedutesi nel 1242-1243, negli anni 1320 e tra il 1345 e il 1346, portarono alla fine alla Pace di Zara del 1358 e alla cessione della citt\u00e0 alla corona ungherese. Solo nel 1409 Ladislao di Napoli ceder\u00e0 per centomila ducati d'oro i suoi diritti sulla Dalmazia e su Zara a Venezia."}
{"id": "1833597", "revid": "666668", "url": "https://it.wikipedia.org/wiki?curid=1833597", "title": "Futsal Club White Bear", "text": "Il Futsal Club White Bear \u00e8 stato una squadra inglese di calcio a 5 con sede a Londra.\nStoria.\nFondata nel 2003 come Team USSR, assunse l'attuale denominazione nel 2004, in seguito alla vittoria della prima FA Futsal Cup. L'anno successivo si ferma al terzo posto. La prima squadra era composta da giocatori provenienti dalle repubbliche della ex Unione Sovietica, grazie alla cui esperienza divenne una delle squadre pi\u00f9 prestigiose del giovane campionato inglese. La societ\u00e0 ha vinto nel 2006 il secondo alloro nazionale e ha partecipato per la seconda volta alla Coppa UEFA. Dalla stagione 2007-2008 \u00e8 entrata a far parte della \"Southern Conference\" della FA Umbro Futsal League."}
{"id": "1833598", "revid": "729019", "url": "https://it.wikipedia.org/wiki?curid=1833598", "title": "Benjamin Buchloh", "text": "\u00c8 professore di storia d'arte moderna alla Harvard University. Nell'arco della sua carriera si \u00e8 occupato di diversi artisti e movimenti del secondo dopoguerra. In particolare del Nouveau R\u00e9alisme francese (Arman, Yves Klein, Jacques de la Villegl\u00e9), di alcuni esponenti di primo piano dell'arte tedesca (Joseph Beuys, Sigmar Polke, Gerhard Richter), degli sviluppi di Fluxus negli Stati Uniti (Robert Watts), della Pop Art (Andy Warhol), di minimalismo e postminimalismo (Michael Asher e Richard Serra) e di arte concettuale (Daniel Buren, Dan Graham)\n\u00c8 co-redattore della rivista \"October\". \u00c8 stato redattore della rivista \"Interfunktionen,\" e ha avuto funzioni in istituzioni artistiche come la Staatliche Kunstakademie D\u00fcsseldorf, la Nova Scotia College of Art and Design, la State University of New York at Old Westbury, il Massachusetts Institute of Technology, Barnard College e la Columbia University."}
{"id": "1833601", "revid": "150809", "url": "https://it.wikipedia.org/wiki?curid=1833601", "title": "White Bear Futsal Club", "text": ""}
{"id": "1833606", "revid": "124834129", "url": "https://it.wikipedia.org/wiki?curid=1833606", "title": "Centrale nucleare di G\u00f6sgen", "text": "La centrale nucleare di G\u00f6sgen (in tedesco \"Kernkraftwerk G\u00f6sgen\", KKG) \u00e8 una centrale nucleare della Svizzera situata presso il Canton Soletta, sorge vicino al futuro impianto di Niederamt. Essa inizi\u00f2 l'attivit\u00e0 commerciale nel novembre 1979 e fu la prima centrale nucleare da 1\u00a0000\u00a0MW del paese.\nIl cuore della centrale \u00e8 un reattore ad acqua pressurizzata costruito dalla KWU che al tempo era sussidiaria della tedesca Siemens AG adesso Areva NP con 3\u00a0002\u00a0MW di potenza termica.\nUtilizza una torre di raffreddamento alta 150 metri.\nLa centrale nucleare di G\u00f6sgen genera attualmente circa 8 miliardi di kWh per anno, che corrispondono all'incirca al 13% dell'intero fabbisogno svizzero. Nel 1980 \u00e8 stato stimato che il costo per ogni kilowatt prodotto era di 6,30 centesimi di franco svizzero. Questo costo \u00e8 stato ridotto da varie modifiche e nel 2001 \u00e8 stato di 4,07 centesimi di franco.\nLa centrale impiega approssimativamente 400 lavoratori a tempo pieno.\nTeleriscaldamento.\nL'impianto fornisce teleriscaldamento per le zone circostanti."}
{"id": "1833611", "revid": "1833487", "url": "https://it.wikipedia.org/wiki?curid=1833611", "title": "Brooklyn (gomma da masticare)", "text": "Brooklyn \"la gomma del ponte\" \u00e8 una variet\u00e0 di gomma da masticare prodotta dalla Perfetti Van Melle dal 1956, tipica per la forma a lastrina delle gomme.\nFamosa \u00e8 la massiccia pubblicit\u00e0 basata sullo slogan, \"Brooklyn, la gomma del ponte\", ideato negli anni '60 da Daniele Oppi, che ha portato questo prodotto a raggiungere il 90% delle quote di mercato."}
{"id": "1833612", "revid": "287204", "url": "https://it.wikipedia.org/wiki?curid=1833612", "title": "Franco Pinna", "text": "Biografia.\nI suoi esordi, dopo una breve esperienza come operatore di cinedocumentari, avvengono nel 1952 in parallelo a un'intensa militanza politica nel Partito Comunista Italiano, dal quale fuoriesce nel 1956 per protesta contro i fatti d'Ungheria.\nNel 1952 con Plinio De Martiis, Caio Mario Garrubba, Nicola Sansone e Pablo Volta costituisce la \"Cooperativa Fotografi Associati\", ispirata al modello internazionale della famosa Agenzia Magnum. La cooperativa fu sciolta nel 1954 a causa di difficolt\u00e0 economiche. Sempre in quegli anni aveva seguito l'antropologo Ernesto De Martino nel corso di diverse spedizioni di ricerca in meridione (Lucania, 1952, 1956, 1959; Salento 1959), ottenendone documentazioni di grande valore artistico e culturale. Nel 1959 pubblica il suo primo fotolibro, \"La Sila\", a cui fa seguito \"Sardegna una civilt\u00e0 di pietra\" (1961). Le sue foto appaiono sulle riviste \"Life\", \"Stern\", \"Sunday Times\", \"Vogue\", \"Paris Match\", \"Epoca\", \"L'Espresso\", \"Panorama.\"\nPinna diventa fotografo di fiducia di Federico Fellini e realizza le foto di scena dei suoi film da \"Giulietta degli spiriti\", 1965, fino a \"Casanova\" nel 1976; pubblica alcuni fotolibri (I Clowns, Fellini's Film) ispirati ai suoi film. La morte improvvisa gli impedisce di concludere il progetto \"Itinerari emiliani\", cominciato nel 1976."}
{"id": "1833613", "revid": "599013", "url": "https://it.wikipedia.org/wiki?curid=1833613", "title": "Ji\u0159\u00ed N\u011bmec", "text": "\u00c8 il quinto miglior calciatore ceco del decennio (1993-2003) secondo la rivista ceca Mlad\u00e1 fronta DNES.\nCarriera.\nClub.\nInizi\u00f2 a giocare a calcio nel 1974 nella squadra della sua citt\u00e0 e a 15 anni approd\u00f2 alla Dynamo \u010cesk\u00e9 Bud\u011bjovice. Dal 1987 al 1990 milit\u00f2 nel Dukla Praga prima di passare ai rivali dello Sparta Praga.\nNel 1993 si trasfer\u00ec in Germania nelle file dello . Con i \"minatori\" vinse la Coppa UEFA 1997 e la Coppa di Germania nel 2001 e nel 2002.\nSempre nel 2002 ritorn\u00f2 in Repubblica Ceca per giocare con Chmel Bl\u0161any, Sparta Praga e Viktoria \u017di\u017ekov. Termin\u00f2 la carriera nel 2006 con l'FK Dobrovice, club di quarta divisione.\nNazionale.\nGioc\u00f2 sia con la Cecoslovacchia che con la . Con la prima gioc\u00f2 20 partite e partecip\u00f2 al , con la seconda collezion\u00f2 64 presenze impreziosite da una rete e fu parte della rosa che gioc\u00f2 agli europei di e ."}
{"id": "1833616", "revid": "767487", "url": "https://it.wikipedia.org/wiki?curid=1833616", "title": "The Rembrandts", "text": "I Rembrandts sono un gruppo musicale alternative rock statunitense, composto da Phil Solem e Danny Wilde nel 1989. I due avevano precedentemente lavorato insieme come membri del gruppo \"Great Buildings\" nel 1981. Il gruppo ha acquisito una certa popolarit\u00e0 a met\u00e0 degli anni novanta con la canzone \"I'll Be There for You\", utilizzata come sigla di apertura della popolare sitcom \"Friends\", e che \u00e8 diventato il maggiore successo della loro carriera."}
{"id": "1833617", "revid": "404338", "url": "https://it.wikipedia.org/wiki?curid=1833617", "title": "C3S", "text": ""}
{"id": "1833619", "revid": "661526", "url": "https://it.wikipedia.org/wiki?curid=1833619", "title": "C2S", "text": ""}
{"id": "1833620", "revid": "1711941", "url": "https://it.wikipedia.org/wiki?curid=1833620", "title": "Yve-Alain Bois", "text": "Professore di storia dell'arte alla Harvard University.\nHa scritto importanti saggi sull'arte del XX secolo, in particolare su Matisse, Malevitch, Picasso e Mondrian, e sull'arte americana del dopoguerra: (tra gli altri: Barnett Newman, Ellsworth Kelly, Richard Serra, Robert Ryman, Brice Marden, Donald Judd, Edward Ruscha e Mel Bochner). Con Hal Foster, Rosalind Krauss e Benjamin Hd Buchloh, Yve-Alain Bois \u00e8 coautore di \"ARTE DAL 1900\", Zanichelli 2007.\nScrive regolarmente per Artforum e October"}
{"id": "1833621", "revid": "404338", "url": "https://it.wikipedia.org/wiki?curid=1833621", "title": "C3A", "text": ""}
{"id": "1833630", "revid": "767487", "url": "https://it.wikipedia.org/wiki?curid=1833630", "title": "Insieme per forza (film 1991)", "text": "Insieme per forza (\"The Hard Way\") \u00e8 un film del 1991 diretto da John Badham, con Michael J. Fox e James Woods.\nTrama.\nUn serial killer noto come \"Il Guastafeste\" telefona alla polizia, avvisando che sta per uccidere un'altra persona in un night club, sfidandolo a fermarlo. La polizia converge nel night club, ma gli ufficiali, incluso il cinico tenente del NYPD John Moss, non sono in grado di fermare l'omicidio. Il Guastafeste fugge nel caos che ne segue e Moss viene gettato da un'auto mentre cerca di fermare l'assassino. Mentre a Moss vengono curate le ferite, fa commenti osceni ai media.\nA Hollywood, Nick Lang \u00e8 una star del cinema viziata che \u00e8 meglio conosciuta come \"Smoking\" Joe Gunn, il personaggio principale di una serie di film d'azione molto popolari. Per essere preso pi\u00f9 sul serio come attore, \u00e8 in lizza per il ruolo da protagonista nel dramma poliziesco 'Blood on the Asphalt'. Nick promette di \"prepararsi\" per il ruolo tentando di essere un vero ufficiale di polizia. Dopo aver visto lo sfogo di Moss in TV, Nick parla con il sindaco di New York David Dinkins per essere assegnato come nuovo partner di Moss. Moss non vuole far parte dell'accordo ma \u00e8 costretto a rispettarlo, in quanto il suo capitano, che \u00e8 un fan di Nick Lang, glielo ordina. A peggiorare le cose, per prendersi cura di Nick, significa che Moss dovr\u00e0 essere rimosso dal caso Party Crasher.\nMoss non rispetta gli ordini, continuando le indagini e cercando ripetutamente di abbandonare Nick, le cui continue domande e tentativi di imitare i movimenti di Moss frustrano lo stesso John. Nick vuole sapere come ci si sente ad essere un poliziotto, mentre Moss gli ricorda costantemente che questo non \u00e8 un film. Nel frattempo, Moss sta anche cercando di destreggiarsi con una nuova storia d'amore con Susan. Il Moss divorziato non \u00e8 in grado di comunicare con lei o aprirsi e Nick gli offre consigli su come interagire con le donne.\nMoss porta Nick in un edificio buio per catturare un criminale, ordinandogli di rimanere fermo e dandogli una vera pistola in caso di emergenza. Nick, tuttavia, entra nell'edificio e spara a un uomo che crede sia un criminale che insegue Moss. L'uomo si rivela essere uno spettatore, lasciando Nick terrorizzato. Moss si impegna a nascondere il fatto e sollecita Nick a lasciare immediatamente la citt\u00e0. Nick ritorna dall'aeroporto alla stazione di polizia per confessare, solo per vedere che il \"morto\" \u00e8 in realt\u00e0 un poliziotto. Moss ha architettato il coraggio per far uscire Nick dalla citt\u00e0, affermando che il panico, il dubbio, la colpa e la rabbia di Nick fanno tutti parte dell'essere un \"vero\" poliziotto.\nNick rintraccia Moss e si imbatte in uno scontro tra Moss e il Guastafeste, durante il quale salva la vita di Moss. Il Guastafeste \u00e8 ferito ma uccide diverse persone e fugge. Dopo che a Susan viene detto da Moss che la sua vita instabile come poliziotto non permetter\u00e0 mai loro di avere una relazione, viene visitato da Nick. Nick prevede che il Guastafeste seguir\u00e0 il protocollo di narrazione dei suoi film e cercher\u00e0 insieme le persone care di Moss nel terzo atto della loro storia: Nick ha ragione e Susan viene rapita. Moss e Nick affrontano il Guastafeste su un cartellone pubblicitario dell'ultimo film di Nick, 'Smoking Gunn II', e ne segue una rissa. Susan viene salvata dopo l'intervento di Nick che gli viene sparato al petto. Moss butta il Guastafeste gi\u00f9 dal tetto dove morir\u00e0 sul colpo. Moss cerca di confortare Nick e fa un discorso impressionante sull'essere un poliziotto.\nDiversi mesi dopo, Nick ha scritto e girato 'The Good', 'The Badge' e 'The Ugly'. Moss, tornato insieme con Susan, frequenta la prima del film con il resto del dipartimento ed \u00e8 incredulo scoprire che le migliori battute di Nick nel film provenivano da lui.\nCast.\nIn parti minori appaiono, un allora esordiente Mos Def, un gi\u00e0 noto LL Cool J e gli attori Kathy Najimy e Michael Badalucco.\nRemake.\nNel 1994 ne \u00e8 stato fatto un remake indiano, \"Main Khiladi Tu Anari\", con Akshay Kumar e Saif Ali Khan."}
{"id": "1833632", "revid": "1573940", "url": "https://it.wikipedia.org/wiki?curid=1833632", "title": "Chiesa del Santo Sepolcro di Gerusalemme", "text": "La chiesa del Santo Sepolcro di Gerusalemme \u00e8 una chiesa storica di Napoli, sita presso il corso Vittorio Emanuele sotto al costone della Certosa di San Martino. \nStoria e descrizione.\nEscludendo chiaramente le chiese paleocristiane, o meglio quegli edifici di culto sorti all'interno delle catacombe, la chiesa in oggetto fa parte di quel compatto gruppo di chiese napoletane che sono state ricavate interamente o parzialmente nella roccia: ad esempio, altre testimonianze del genere sono riscontrabili nella chiesa di San Giovanni Battista ai Camaldoli o nella chiesa all'interno del Cimitero delle Fontanelle.\nLa struttura in oggetto, di epoca barocca, \u00e8 caratterizzata da una facciata che si svolge secondo due ordini e termina con un timpano triangolare. Il primo ordine \u00e8 caratterizzato da due paraste corinzie, entrambe, affiancano il portale sovrastato da un finestrone a mezza luna.\nIl secondo ordine, \u00e8 caratterizzato anch'esso da paraste ed inoltre, mostra due nicchie. L'esterno, da quanto pervenuto, \u00e8 stato rimaneggiato nel 1800. Anche vari ambienti dell'annesso convento sono stati ricavati nella roccia.\nLa chiesa, attualmente \u00e8 in cattivo stato conservativo ed \u00e8 chiusa al culto da anni."}
{"id": "1833633", "revid": "110157", "url": "https://it.wikipedia.org/wiki?curid=1833633", "title": "Cancioneiro Geral", "text": "Il Cancioneiro Geral, pubblicato inizialmente nel 1516, \u00e8 una collezione di poemi raccolti e riuniti da Garcia de Resende, scritti in forma non sistematica da circa 300 scrittori portoghesi. Include opere dei secoli XV e XVI, in castigliano e in portoghese, che trattano i pi\u00f9 svariati temi.\nTra i tanti autori, sono presenti Luis Anriquez, S\u00e1 de Miranda, Bernardim Ribeiro e lo stesso Garcia de Resende."}
{"id": "1833636", "revid": "287204", "url": "https://it.wikipedia.org/wiki?curid=1833636", "title": "Emanuele Cacherano di Bricherasio", "text": "Biografia.\nVita.\nNato da una famiglia di antica nobilt\u00e0 e vasto patrimonio, era il secondogenito del cavaliere Luigi dei conti Cacherano di Bricherasio e della marchesa Teresa Massel di Caresana, nonch\u00e9 fratello di Sofia, che sar\u00e0 l'ultima discendente del casato. \nDivenuto orfano di padre a soli due anni, Emanuele crebbe in un ambiente permeato di arte, con la madre e la sorella dedite alla pittura e al mecenatismo.\nIn giovent\u00f9, come tradizionale consuetudine dei rampolli delle famiglie nobili, frequent\u00f2 la Reale Accademia Militare di Modena, prestando poi servizio nell'esercito come ufficiale di cavalleria presso il reggimento \"Piemonte Reale\" di Saluzzo, dove conobbe Federico Caprilli, futuro capitano di Cavalleria e intimo amico della famiglia Bricherasio.\nCongedatosi con il grado di tenente, Emanuele Bricherasio dovette necessariamente occuparsi degli affari della sua famiglia. Tuttavia venne presto contagiato dalla \u00abfebbre del modernismo\u00bb che, nell'ultimo ventennio del XIX secolo, costituiva l'argomento preferito delle conversazioni nei salotti bene dell'Italia settentrionale. Strabiliato e affascinato anch'egli dalle nuove invenzioni meccaniche provenienti dalla vicina Francia e dalla Germania, Bricherasio soleva frequentare il celebre \"Caff\u00e8 Burello\", meta di altri appassionati aristocratici, per discutere di cavalli e di automobili.\nFu forse tra i primi esponenti della nobilt\u00e0 italiana a intuire le potenzialit\u00e0 dell'industria meccanica volta alla produzione di automobili a uso privato. Le sue idee progressiste e moderate gli valsero il nome di \"conte rosso\", talvolta rischiando di essere frainteso come filosocialista.\nLa passione per l'automobile.\nIl 18 maggio del 1895 Bricherasio, insieme all'ingegner Sacheri, fu l'organizzatore della prima corsa motoristica italiana: la \"Torino-Asti-Torino\"; all'evento parteciparono appena cinque concorrenti, tra cui Giovanni Battista Ceirano, che in seguito diverr\u00e0 socio di Bricherasio della prima societ\u00e0 italiana per la costruzione di automobili. \nNel 1898, con l'amico avvocato Cesare Goria Gatti e altri \"gentlemen-driver\", organizz\u00f2 la prima edizione della \"Mostra Italiana dell'Automobile\", svoltasi presso la Palazzina delle Belle Arti del Parco del Valentino. \nNell'autunno del 1898 Bricherasio, insieme al conte Biscaretti di Ruffia, fu tra i fondatori dell\"Automobile Club di Torino\", che in seguito divenne l\"Automobile Club d'Italia\". Contestualmente, Bricherasio si dedic\u00f2 anche alla fondazione de \"L'Automobile\", la prima rivista settoriale italiana.\nL'attivit\u00e0 imprenditoriale.\n\u00c8 sempre nel 1898 che Bricherasio coinvolse l'amico Goria Gatti, decidendo di sperimentare la realizzazione di una prima automobile tutta italiana. Egli, dopo aver coinvolto anche Attilio Calligaris e Pietro Fenoglio, fond\u00f2 la \"Accomandita Ceirano &amp; C.\", che si proponeva di realizzare i progetti motoristici dell'ingegner Aristide Faccioli avvalendosi del genio meccanico di Giovanni Battista Ceirano. \nLa nuova societ\u00e0 riusc\u00ec nel suo intento, realizzando e brevettando il prototipo della prima vettura italiana: la \"Welleyes\". Il successo della vettura, presentata pubblicamente a Torino, fece pervenire le richieste di numerosi potenziali acquirenti; tuttavia, la modesta capacit\u00e0 produttiva della \"Ceirano\" non riusciva a soddisfare tutte le richieste.\nFu cos\u00ec che Bricherasio si prodig\u00f2 per organizzare una pi\u00f9 ampia cordata di finanziatori, allo scopo di reperire ulteriori risorse finanziarie sufficienti a trasformare quella esperienza pionieristica artigianale in una pi\u00f9 concreta produzione industriale.\nDopo una lunga serie di contatti e di riunioni propedeutiche al \"Caff\u00e8 Burello\" e dopo aver ottenuto l'appoggio finanziario del \"Banco di Sconto e Sete\" di Torino, Bricherasio e Goria Gatti riuscirono a coinvolgere un folto gruppo di aristocratici e imprenditori, convincendoli circa la convenienza di produrre automobili in serie. Era il 1\u00ba luglio del 1899 quando Bricherasio, nello studio della sua residenza torinese, convoc\u00f2 un gruppo di aristocratici e notabili per siglare l'accordo costitutivo di una prima societ\u00e0 che prese poi il nome di \"F.I.A.T.\" Per l'occasione Bricherasio convoc\u00f2 anche il famoso pittore piemontese Lorenzo Delleani, amico della famiglia, per abbozzare il soggetto di un quadro che ritraesse lo storico evento. \nLo stesso gruppo di persone, cui si aggiunse in un secondo tempo anche Giovanni Agnelli, si ritrov\u00f2 l'11 luglio dello stesso anno presso il notaio Ernesto Torretta per l'atto di fondazione ufficiale.\nA seguito della fondazione della \"F.I.A.T.\", Bricherasio rivest\u00ec la prestigiosa carica di vicepresidente e la vita del nobiluomo scorse tra le riunioni del consiglio di amministrazione, la frequentazione dei salotti aristocratici e le numerose iniziative promozionali per l'automobile, tra cui la prima edizione del \"Giro automobilistico d'Italia\" del 1901. Il suo fascino e la sua aitanza contribuirono anche a creargli la fama di \"tombeur de femmes\", ponendolo sovente al centro dei pettegolezzi salottieri, forse ben pi\u00f9 della sua attivit\u00e0 imprenditoriale. Divideva questa fama con il suo migliore amico, conosciuto all'accademia militare: il capitano Federico Caprilli, ufficiale di cavalleria, nonch\u00e9 primatista mondiale e campione di equitazione; il loro lungo e profondo legame d'amicizia si protrasse per tutta la vita, cos\u00ec come l'intensa frequentazione di Caprilli con la stessa famiglia Bricherasio.\nLa prematura scomparsa.\nIl conte Emanuele Cacherano di Bricherasio venne trovato morto il 3 ottobre 1904, durante il suo soggiorno al castello di Agli\u00e8, ospite del duca Tommaso di Savoia-Genova e della moglie Isabella di Baviera. La causa della sua improvvisa scomparsa non \u00e8 mai stata del tutto chiarita e, data l'austerit\u00e0 del luogo della sua morte, non vi fu alcuna indagine delle autorit\u00e0. Alcuni storici riprendono ipotesi di natura popolare che si diffusero all'epoca della sua morte, attribuendola a un ipotetico suicidio d'onore, pi\u00f9 o meno volontario, a causa d'una presunta relazione con una nobildonna d'alto rango di casa Savoia. Tuttavia, pi\u00f9 probabilmente, la vera causa della sua scomparsa fu legata a motivi mai del tutto svelati e forse potrebbe anche far pensare a un probabile omicidio su commissione. \nUn'altra incongruenza si riscontr\u00f2 nel brevissimo necrologio che gli dedic\u00f2 il quotidiano \"La Stampa\", malgrado la notoriet\u00e0 del personaggio e le ampie pagine che il quotidiano torinese gli dedicava in vita.\nPersino il consiglio d'amministrazione della F.I.A.T., riunitosi proprio all'indomani della sua morte il 4 ottobre 1904, commemor\u00f2 il defunto fondatore e vicepresidente Bricherasio definendolo semplicemente \u00abamministratore zelante\u00bb: un omaggio stranamente sommesso e riduttivo per l'importanza del personaggio, considerando anche l'usuale enfasi retorica tipica dell'epoca. \nL'unico possibile depositario dei segreti di Bricherasio fu il capitano Federico Caprilli, intimo amico della famiglia Bricherasio, che tuttavia morir\u00e0 anch'egli tre anni dopo in circostanze altrettanto oscure, lasciando agli eredi il compito di bruciare il baule della sua corrispondenza e di seppellire le sue ceneri \u00abquanto pi\u00f9 vicino possibile al caro amico Emanuele\u00bb, tumulato nella cappella di famiglia presso il Palazzo Bricherasio di Fubine."}
{"id": "1833637", "revid": "16895454", "url": "https://it.wikipedia.org/wiki?curid=1833637", "title": "Montgomery County (Maryland)", "text": ""}
{"id": "1833641", "revid": "205250", "url": "https://it.wikipedia.org/wiki?curid=1833641", "title": "Toni Acosta", "text": "Carriera.\nLa sua carriera \u00e8 stata strettamente legata alla televisione, in cui ha interpretato una professoressa di attivit\u00e0 speciali nella serie televisiva \"Paso adelante\" e Vera in \"Polic\u00edas, en el coraz\u00f3n de la calle\". Ha lavorato anche nel mondo del teatro, mentre finora nel cinema non ha avuto molte possibilit\u00e0. Dal 2002 \u00e8 sposata con il regista Jacobo Martos ed \u00e8 madre di Nicol\u00e1s."}
{"id": "1833643", "revid": "124314402", "url": "https://it.wikipedia.org/wiki?curid=1833643", "title": "Agrimonia eupatoria", "text": "L'Agrimonia comune (nome scientifico Agrimonia eupatoria L.) \u00e8 una pianta appartenente alla famiglia (tassonomia) delle Rosaceae e al genere Agrimonia. \u00e8 chiamata anche erba di san Guglielmo.\nDescrizione.\nL'agrimonia \u00e8 una erbacea perenne con un piccolo rizoma da cui nasce un fusto eretto privo di foglie alto fino a 80\u00a0cm.\nLe foglie, biancastre nella parte inferiore e verde in quella superiore hanno margine seghettato e hanno alla base due foglioline di forma diversa (stipole) che avvolgono il fusto.\nL'infiorescenza \u00e8 composta da molti piccoli fiori gialli, aventi ognuno un calice di cinque pezzi attaccati ad un tubo che ha all'apice una corolla con cinque petali gialli.\nIl frutto \u00e8 composto da due acheni racchiusi nel tubo del calice.\nGrazie alla presenza di uncini, si attacca al pelo degli animali che vi passano vicino, favorendone la disseminazione anche in zone lontane, cio\u00e8 la dispersione dei semi \u00e8 zoocora.\nDistribuzione.\n\u00c8 diffusa in buona parte del territorio europeo, nel sud-est asiatico e nel Nord America, fino al Messico.\nIn Italia si pu\u00f2 trovare sia in zone montane, ai margini di boschi e pascoli, sia in zone con clima mediterraneo, in particolare in zone aperte, secche e soleggiate.\nPropriet\u00e0 e usi.\nL'agrimonia \u00e8 un'erba officinale e medicinale di cui si utilizzano le sommit\u00e0 fiorite. \u00c8 conosciuta per le sue propriet\u00e0 gi\u00e0 ai tempi di Plinio il Vecchio che la consigliava per le affezioni al fegato. Contiene olio essenziale, vari acidi organici, quercitrina e tannini. Per la presenza di tannini ha potere astringente e quindi per uso esterno viene impiegata contro congiuntivite, infiammazioni del cavo orale e nasale e soprattutto contro moltissime malattie della pelle, grazie alla presenza di una sostanza, l'acido ursolico, che ha un'attivit\u00e0 paragonabile al cortisone.\nL'agrimonia eupatoria \u00e8 uno dei fiori di Bach, 38 rimedi naturali individuati dal medico britannico Edward Bach, che ne consigliava l'assunzione, oltre che come supporto epatico e della pelle, anche per disintossicarsi e per sciogliere le emozioni represse. La repressione dei sentimenti sarebbe infatti, secondo il medico, la causa a monte di sintomatologie quali l'insonnia, il bruxismo, il mal di testa e gli sfoghi della pelle."}
{"id": "1833644", "revid": "1573940", "url": "https://it.wikipedia.org/wiki?curid=1833644", "title": "Chiesa di San Pietro in Vinculis (Napoli)", "text": "La chiesa di San Pietro in Vinculis \u00e8 un luogo di culto cattolico monumentale di Napoli sito nel centro storico in via Sedile di Porto, nei pressi di via Mezzocannone.\nStoria.\nLa chiesa ha origini quattrocentesche e il progetto \u00e8 di Angelo Aniello Fiore, mentre il suo aspetto \u00e8 dovuto soprattutto ad un ampliamento del secolo successivo, per volont\u00e0 del professore Giovanni Lucio Scoppa che, annessa alla chiesa, istitu\u00ec anche una scuola di grammatica per poveri. In seguito, venne restaurata nel 1654 come mostrerebbe una lapide dietro l'altare maggiore.\nDescrizione.\nL'interno \u00e8 caratterizzato da accurate decorazioni a stucco e da numerosi altari di marmo. La cupola \u00e8 stata dipinta da Giuseppe Fattorusso, mentre il grande affresco sulla volta che ritrae \"San Pietro\" e \"Sant'Aspreno\" fu eseguito da Crescenzo Gamba.\nLa chiesa dovrebbe possedere anche numerose opere d'arte sparse in tutto l'edificio: tuttavia, visto che la chiesa \u00e8 abbandonata da tempo, versando in cattive condizioni, \u00e8 possibile che gli affreschi e l'architettura dell'interno, siano stati deturpati dall'incuria (come \u00e8 successo alla facciata, in cui, inoltre, gli affreschi della lunetta sono quasi del tutto scomparsi). Stesso discorso vale per le opere d'arte custodite (non si escludono anche possibili rastrellamenti).\nParte dell'edificio \u00e8 adibito ad abitazioni private."}
{"id": "1833656", "revid": "105445061", "url": "https://it.wikipedia.org/wiki?curid=1833656", "title": "Ciutat Vella", "text": "Il quartiere della Citt\u00e0 Vecchia (in catalano: \"Ciutat Vella\") \u00e8 uno dei dieci distretti in cui \u00e8 divisa amministrativamente la citt\u00e0 di Barcellona. \u00c8 il distretto numero 1 della citt\u00e0 e comprende l'intero centro storico.\nHa un'estensione di 4,49\u00a0km\u00b2 e una popolazione di 111.290 abitanti (dato aggiornato al 2005) ed \u00e8 il terzo distretto con maggior densit\u00e0 demografica, con 24.786 abitanti per chilometro quadrato.\nQuartieri.\nI quartieri della Ciutat Vella sono:"}
{"id": "1833659", "revid": "1652635", "url": "https://it.wikipedia.org/wiki?curid=1833659", "title": "Salute e sicurezza sul lavoro", "text": "Con salute e sicurezza sul lavoro (comunemente sicurezza sul lavoro) si indica un insieme di condizioni ideali di salute, sicurezza e benessere dei lavoratori sui luoghi di lavoro, che \u00e8 possibile raggiungere attraverso l'adozione di apposite misure preventive e protettive, in modo da evitare o ridurre al minimo possibile l'esposizione dei lavoratori ai rischi connessi all'attivit\u00e0 lavorativa, riducendo o eliminando gli infortuni e le malattie professionali.\nIn base alle leggi pi\u00f9 generali i datori di lavoro hanno il dovere di prendersi ragionevolmente cura della sicurezza dei loro dipendenti. Normative specifiche di solito aggiungono poi altri doveri specifici e creano testi con il potere di regolare le varie problematiche di sicurezza: i dettagli variano da nazione a nazione.\nStoria.\nLa ricerca e la regolamentazione in ambito sicurezza e salute sul lavoro sono un fenomeno relativamente recente. Quando i movimenti dei lavoratori si sono sviluppati in risposta alle preoccupazioni della manodopera in seguito alla rivoluzione industriale, la salute dei lavoratori ha assunto importanza come questione legata al lavoro.\nMolto tempo prima, nel 1700, un medico italiano, Bernardino Ramazzini, aveva compiuto una serie di studi ed analisi e, di fatto, fondato la medicina del lavoro. Fu il primo ad effettuare studi sulle malattie professionali e ad elaborare indicazioni per la difesa degli operai.\nCon lo sviluppo dell'urbanesimo, aument\u00f2, ed era ben visibile, il distacco tra il tenore di vita delle classi agiate ed il resto della societ\u00e0. Al fine di prevenire iniziative rivoluzionarie da parte della nuova nascente classe operaia, furono le classi dominanti pi\u00f9 illuminate a sviluppare le politiche sociali.\nNel Regno Unito le Leggi sulle Fabbriche dei primi anni del diciannovesimo secolo (dal 1802 in poi) nacquero dalle preoccupazioni per la cattiva salute dei bambini che lavoravano nei cotonifici: la legge del 1833 cre\u00f2 uno specifico Ispettorato del lavoro. Il mandato iniziale dell'Ispettorato consisteva nel limitare le ore di lavoro nell'industria tessile dei bambini e dei giovani (al fine di prevenire il superlavoro cronico, identificato come causa diretta di cattiva salute e deformazione, e indirettamente di un alto tasso di incidenti). Tuttavia, su sollecitazione dell'Ispettorato delle Fabbriche, un'ulteriore legge del 1844, che prevedeva restrizioni analoghe sull'orario di lavoro per le donne nell'industria tessile, introdusse un requisito per la protezione delle macchine (ma solo nell'industria tessile, e solo nelle aree che potevano essere accedute da donne o bambini).\nNel 1840 una Commissione Reale pubblic\u00f2 le sue conclusioni sullo stato delle condizioni per i lavoratori dell'industria mineraria che documentavano l'ambiente terribilmente pericoloso in cui dovevano lavorare e l'alta frequenza degli incidenti. La commissione suscit\u00f2 l'indignazione pubblica che port\u00f2 all'Atto sulle Miniere del 1842. L'atto istitu\u00ec un ispettorato per le miniere e l'estrazione di carbone che port\u00f2 a molti procedimenti giudiziari e miglioramenti di sicurezza, e nel 1850 gli ispettori poterono entrare e ispezionare i locali a loro discrezione.\nOtto von Bismarck inaugur\u00f2 la prima legge sulla previdenza sociale nel 1883 e la prima legge sulla compensazione dei lavoratori nel 1884 - le prime nel loro genere nel mondo occidentale. Atti simili seguirono in altri paesi, in parte in risposta ai disordini sindacali.\nDopo quasi 20 anni di discussioni e 15 anni dall'esempio tedesco, anche il Parlamento italiano approv\u00f2 la prima legge sull'assicurazione obbligatoria degli operai nel lavoro: la legge numero 80 \"sugli infortuni degli operai sul lavoro\" venne promulgata il 17 marzo 1898. La nuova attenzione verso la legislazione sociale produsse negli anni 30 del XX secolo una serie di provvedimenti fondamentali i cui principi sono ancor oggi in vigore: la costituzione dell'Inail, dell'Inps, dell'Iri e del nuovo codice penale. Venne inoltre istituita la settimana lavorativa di 40 ore.\nUn altro caposaldo della legislazione italiana \u00e8 costituito dal Codice Civile, approvato con regio decreto il 16 marzo 1942 e tuttora in vigore, che sostitu\u00ec il codice del 1865. L'articolo 2087 definisce la tutela delle condizioni di lavoro e prevede che \"l'imprenditore \u00e8 tenuto ad adottare, nell'esercizio dell'impresa, le misure che, secondo la particolarit\u00e0 del lavoro, l'esperienza e la tecnica, sono necessarie a tutelare l'integrit\u00e0 fisica e la personalit\u00e0 morale dei prestatori di lavoro\".\nCome tante altre norme, anche quelle sulla salute e sicurezza sul lavoro trovano fondamento nella Costituzione italiana del 27 dicembre 1947. Essa enuncia tra i principi fondamentali dello stato la tutela della salute all'articolo 32 e la tutela del lavoro in tutte le sue forme ed applicazioni all'articolo 35.\nDopo il 1950 in Italia prese corpo una legislazione specifica per la tutela preventiva della salute dei lavoratori. I primi decreti erano impostati secondo una concezione basata sull'organizzazione tecnica e meccanica del lavoro: la sicurezza veniva considerata un problema di natura tecnica e le leggi si ispiravano a quella linea. Questi provvedimenti erano il DPR 547 e 164/1955 e il DPR 303/1956. I primi regolamentavano in particolare la sicurezza antinfortunistica nelle aziende e nei cantieri temporanei e mobili (edilizia), il secondo l'igiene del lavoro. Un altro momento importante \u00e8 rappresentato dallo Statuto dei lavoratori (legge 20 maggio 1970, numero 300), che resta ancora oggi il caposaldo del sistema di tutele e di garanzie delineate dalla carta costituzionale. Fu il 1994, per\u00f2, l'anno che segn\u00f2 una svolta nella concezione della salute e sicurezza sul lavoro, con l'emanazione del decreto legislativo 19 settembre 1994, numero 626, che recep\u00ec diverse importanti direttive europee, tra cui la pi\u00f9 importante \u00e8 la 89/391/CEE. Attualmente la legge di riferimento in Italia \u00e8 il decreto legislativo 81 / 2008, che ha rivisto e integrato la maggior parte dei decreti dagli anni 50 in poi, oltre ovviamente a contenere importanti novit\u00e0.\nDescrizione.\nDefinizione.\nCome definito dall'Organizzazione mondiale della sanit\u00e0 \"la salute sul lavoro riguarda tutti gli aspetti di salute e sicurezza sul luogo di lavoro e ha una elevata attenzione alla prevenzione primaria dei pericoli\". La salute \u00e8 stata definita come \"uno stato di completo benessere fisico, mentale e sociale, non limitato alla mera assenza di malattia o infermit\u00e0\". La salute sul lavoro \u00e8 un campo multidisciplinare di assistenza sanitaria concernente l'abilitazione dell'individuo ad intraprendere la sua occupazione, nel modo che causi meno danno alla sua salute. La salute \u00e8 stata definita con un'accezione pi\u00f9 ampia rispetto alla comune promozione della salute e sicurezza sul lavoro, che \u00e8 concentrata sulla prevenzione del danno da ogni pericolo accidentale presente sul luogo di lavoro.\nSin dal 1950 l'Organizzazione internazionale del lavoro e l'Organizzazione mondiale della sanit\u00e0 hanno condiviso una definizione comune di salute sul lavoro. Fu adottata dal Comitato congiunto OIL / OMS sulla Salute sul Lavoro durante la sua prima sessione nel 1950 e revisionata nella dodicesima sessione del 1995. La definizione recita:Coloro che operano nel campo della salute sul lavoro provengono da una vasta gamma di discipline e professioni, tra cui medicina, psicologia, epidemiologia, fisioterapia e riabilitazione, terapia occupazionale, medicina del lavoro, fattori umani ed ergonomia, e molte altre. I professionisti consigliano su una vasta gamma di questioni di salute sul lavoro: come evitare particolari condizioni preesistenti che causano un problema nell'occupazione, una corretta postura per il lavoro, la frequenza delle pause, l'azione preventiva che pu\u00f2 essere intrapresa, e cos\u00ec via.\nLa salute sul lavoro deve mirare a promuovere e mantenere il pi\u00f9 alto livello di benessere fisico, mentale e sociale dei lavoratori in tutte le professioni, alla prevenzione tra i lavoratori dell'allontanamento dalla salute causato dalle loro condizioni di lavoro, alla protezione dei lavoratori nel loro impiego dai rischi derivanti da fattori avversi alla salute, alla sistemazione e al mantenimento del lavoratore in un ambiente lavorativo adeguato alle sue capacit\u00e0 fisiologiche e psicologiche e, per riassumere, all'adattamento del lavoro all'uomo e di ogni uomo al suo lavoro.\nNell'ordinamento italiano per sicurezza sul lavoro si intende l'insieme delle misure preventive da adottare continuamente per rendere sicuri e salubri i luoghi di lavoro, s\u00ec da evitare o ridurre l'esposizione dei lavoratori ai rischi connessi.\nObiettivo primario, anche se non unico, della gestione della salute e sicurezza sul lavoro \u00e8 l'implementazione delle misure preventive e protettive per rendere sicuri e salubri i luoghi di lavoro, cos\u00ec da evitare o ridurre l'esposizione dei lavoratori (ma anche di clienti e visitatori) ai rischi connessi. In alcune nazioni gli enti che si occupano di questi temi in ambito lavorativo ampliano il loro campo d'azione anche ad aspetti della vita quotidiana (per esempio attivit\u00e0 casalinghe e ricreative).\nPericoli sul posto di lavoro.\nSebbene il lavoro offra molti benefici economici e di altro tipo, esso presenta anche una vasta gamma di pericoli per la salute e la sicurezza delle persone sul posto di lavoro. Questi includono, ma non sono limitati a, sostanze chimiche, agenti biologici, fattori fisici, condizioni ergonomiche avverse, allergeni, una complessa rete di rischi per la sicurezza e un'ampia gamma di fattori di rischio psicosociale.\nI pericoli fisici colpiscono molte persone sul posto di lavoro. La perdita dell'udito \u00e8 il pi\u00f9 comune danno professionale negli Stati Uniti, con 22 milioni di lavoratori esposti a livelli di rumore pericolosi sul lavoro e circa 242 milioni di dollari spesi annualmente per il risarcimento dei lavoratori in caso di perdita della capacit\u00e0 uditiva. Le cadute sono anche una causa comune di infortuni e incidenti mortali sul lavoro, in particolare nelle costruzioni, estrazione, trasporti, assistenza sanitaria e pulizia e manutenzione degli edifici. Le macchine sono dotate di parti mobili, spigoli vivi, superfici calde e altri pericoli potenzialmente in grado di schiacciare, bruciare, tagliare, tranciare, trafiggere o altrimenti colpire o ferire i lavoratori se usate in modo non sicuro.\nIl rischio biologico (biorischio) include microrganismi infettivi come virus e le tossine da essi prodotte (come l'antrace). I pericoli biologici colpiscono i lavoratori in molti settori; l'influenza, per esempio, colpisce una vasta popolazione di lavoratori. Coloro che lavorano all'esterno, tra cui agricoltori, giardinieri e operai edili, rischiano l'esposizione a numerosi pericoli biologici, tra cui morsi e punture di animali, urushiol da piante velenose e malattie trasmesse attraverso animali come il virus del Nilo occidentale e la malattia di Lyme. Operatori sanitari, inclusi operatori sanitari veterinari, rischiano l'esposizione a patogeni trasmissibili per via ematica e a varie malattie infettive, in particolare quelle emergenti.\nLe sostanze chimiche pericolose possono rappresentare un rischio chimico sul posto di lavoro. Esistono diverse tipologie di sostanze chimiche pericolose, per esempio neurotossine, agenti immunitari, agenti dermatologici, agenti cancerogeni, tossine riproduttive, tossine sistemiche, agenti che causano l'asma, agenti pneumoconiotici e sensibilizzanti. Autorit\u00e0 come le agenzie di regolamentazione stabiliscono limiti di esposizione professionale per mitigare il rischio chimico. A livello internazionale si stanno studiando gli effetti sulla salute delle miscele di sostanze chimiche. Ci sono alcune prove che certe sostanze chimiche sono dannose a livelli pi\u00f9 bassi se miscelate con una o pi\u00f9 differenti sostanze chimiche. Questo pu\u00f2 essere particolarmente rilevante come causa del cancro.\nI rischi psicosociali includono i rischi per il benessere mentale ed emotivo dei lavoratori, come la sensazione di insicurezza lavorativa, i lunghi turni di lavoro e lo scarso equilibrio tra lavoro e vita privata. Carlo Bisio definisce i rischi psicosociali come \"il potenziale che le caratteristiche della situazione sociale ed organizzativa hanno di produrre una diminuzione, o di impedire l\u2019aumento, del benessere, della salute e dell\u2019incolumit\u00e0 delle persone\" (Bisio, 2009, pag. 54). Una recente relazione Cochrane ha stabilito che l'aggiunta di interventi orientati al lavoro per i lavoratori depressi che ricevono interventi clinici riduce il numero di giorni di lavoro persi rispetto agli interventi clinici da soli. Questa relazione ha anche dimostrato che l'aggiunta di terapia comportamentale cognitiva all'assistenza primaria o professionale e l'aggiunta di un \"programma strutturato di aiuto telefonico e di gestione dell'assistenza\" alla cura abituale sono entrambi efficaci nel ridurre i giorni di malattia.\nSettori economici.\nI fattori specifici di rischio per la salute e la sicurezza sul lavoro variano a seconda del settore economico e dell'attivit\u00e0. Ad esempio i lavoratori edili potrebbero essere particolarmente a rischio di cadute, mentre i pescatori potrebbero essere particolarmente a rischio di annegamento. L'Ufficio di statistica del lavoro degli Stati Uniti d'America identifica le industrie della pesca, dell'aviazione, del legname, della lavorazione dei metalli, dell'agricoltura, delle miniere e dei trasporti tra le pi\u00f9 pericolose per i lavoratori. Allo stesso modo i rischi psicosociali, come l'aggressione sul posto di lavoro, sono pi\u00f9 pronunciati per alcuni gruppi professionali, come gli assistenti sanitari, la polizia, gli agenti penitenziari e gli insegnanti.\nEdilizia.\nL'edilizia \u00e8 una delle attivit\u00e0 pi\u00f9 pericolose al mondo, causa di pi\u00f9 incidenti mortali di qualsiasi altro settore negli Stati Uniti d'America e nell'Unione Europea. Nel 2009 il tasso di infortuni mortali tra i lavoratori edili negli Stati Uniti era quasi il triplo di quello di tutti gli altri lavoratori. Le cadute sono una delle cause pi\u00f9 comuni di infortuni mortali e non mortali tra i lavoratori edili. Equipaggiamento di sicurezza adeguato come imbracature e parapetti e procedure come il fissaggio delle scale e l'ispezione dei ponteggi possono limitare il rischio di infortuni sul lavoro nel settore edile. A causa del fatto che gli incidenti possono avere conseguenze disastrose per i dipendenti e le aziende, \u00e8 della massima importanza garantire la salute e la sicurezza dei lavoratori.\nIl del 2010 ha identificato i fattori dell'organizzazione del lavoro e le esposizioni psicosociali e chimico - fisiche che possono aumentare alcuni rischi per la salute. Tra tutti i lavoratori statunitensi nel settore delle costruzioni, il 44% aveva contratti di lavoro non standard (non erano impiegati fissi regolari) rispetto al 19% di tutti i lavoratori statunitensi, il 15% aveva un impiego temporaneo rispetto al 7% di tutti i lavoratori statunitensi e il 55% aveva vissuto insicurezza sul lavoro rispetto al 32% di tutti i lavoratori statunitensi. I tassi di prevalenza per l'esposizione a rischi fisici e chimici erano particolarmente elevati per il settore delle costruzioni. Tra i lavoratori non fumatori il 24% degli operai edili \u00e8 stato esposto al fumo passivo, mentre solo il 10% di tutti i lavoratori statunitensi \u00e8 stato esposto. Altri pericoli fisici e chimici con alti tassi di prevalenza nel settore delle costruzioni erano il lavoro frequente all'aperto (73%) e la diffusa esposizione a vapori, gas, polveri o fumi (51%).\nAgricoltura.\nI lavoratori dell'agricoltura sono spesso a rischio di infortuni sul lavoro, malattie polmonari, perdita dell'udito causata dal rumore, malattie della pelle e alcuni tipi di cancro correlati agli agenti chimici o all'esposizione prolungata al sole. Nelle aziende industrializzate, gli infortuni spesso comportano l'uso di macchinari agricoli. La causa pi\u00f9 comune di infortuni agricoli mortali negli Stati Uniti \u00e8 il ribaltamento del trattore, che pu\u00f2 essere prevenuto con l'uso di strutture di protezione contro il ribaltamento che limitano il rischio di lesioni in caso di ribaltamento di un trattore. I pesticidi e le altre sostanze chimiche utilizzate nell'agricoltura possono anche essere pericolose per la salute dei lavoratori, e i lavoratori esposti ai pesticidi possono avere malattie o difetti alla nascita. In quanto settore in cui le famiglie, compresi i bambini, lavorano abitualmente insieme alle loro famiglie, l'agricoltura \u00e8 una fonte comune di infortuni e malattie professionali tra i lavoratori pi\u00f9 giovani. Tra le cause comuni di infortuni mortali tra i giovani agricoltori vi sono annegamento, incidenti relativi agli autoveicoli e ai macchinari.\nIl del 2010 ha rilevato elevati tassi di prevalenza di diverse esposizioni professionali nel settore agricolo, forestale e della pesca che possono avere un impatto negativo sulla salute. Questi lavoratori spesso sopportavano turni molto lunghi. Il tasso di prevalenza di turni superiori alle 48 ore settimanali tra i lavoratori impiegati in questi settori era del 37% e il 24% lavorava pi\u00f9 di 60 ore a settimana. Di tutti i lavoratori in questi settori l'85% ha lavorato frequentemente all'aperto rispetto al 25% di tutti i lavoratori statunitensi. Inoltre il 53% \u00e8 stato frequentemente esposto a vapori, gas, polveri o fumi, rispetto al 25% di tutti i lavoratori statunitensi.\nLegislazioni e organizzazioni pubbliche.\nItalia.\nLa salute e la sicurezza sul lavoro sono regolamentate dal Testo unico sulla sicurezza sul lavoro (d.lgs 9 aprile 2008 n. 81, entrato in vigore il 15 maggio 2008), e dalle relative disposizioni correttive, ovvero dal \"D. Lgs. 106/2009\". Questo decreto, che ha avuto molti precedenti normativi storici (risalenti al 1955 e 1956) ed altri pi\u00f9 recenti (D.Lgs 626/1994), recepisce in Italia, le Direttive Europee (3 agosto 2007, n. 123) in materia di tutela della sicurezza e della salute dei lavoratori, coordinandole in un unico testo normativo, che prevede specifiche sanzioni a carico degli inadempienti.\nStati Uniti d'America.\nLa legge sulla sicurezza e la salute sul lavoro (\"Occupational Safety and Health Act\") del 1970 \u00e8 una legge degli Stati Uniti che regola gli aspetti sulla salute e sicurezza sul lavoro nel settore privato.\nFrancia.\nIl \"Code du travail\" \u00e8 un testo normativo francese che regola tutta la normativa sul lavoro e che nella \"Quatri\u00e8me partie\" (Quarta parte) regolamenta gli aspetti relativi alla Salute e Sicurezza nei luoghi di lavoro.\nNel Paese l\u2019assicurazione contro gli infortuni sul lavoro e le malattie professionali dei lavoratori dipendenti \u00e8 gestita dalla CNAMTS (ente paragonabile all'INAIL in Italia). Il sistema francese assicura gli infortuni sul lavoro, l\u2019infortunio in itinere e la malattia professionale.\nIl sistema di attuazione e vigilanza delle norme di sicurezza sui luoghi di lavoro \u00e8 improntato su un sistema basato sull\u2019attivit\u00e0 del Ministero del lavoro e degli organismi di sicurezza sociale. Il Ministero del lavoro attua le politiche di prevenzione ed elabora le regole di ordine pubblico. L\u2019applicazione delle norme relative alla sicurezza \u00e8 in primo luogo garantita dall\u2019Ispettorato del lavoro, organizzato in diverse sezioni territoriali. Per l\u2019esercizio di tale funzione di controllo gli ispettori hanno diritto di accesso sui luoghi di lavoro, di farsi esibire documenti, di ordinare analisi, misure e ispezioni tecniche. In ipotesi di violazione degli obblighi imposti dalla legge, l\u2019ispettore, a seconda dei casi, rammenta all\u2019interessato i suoi obblighi, gli ingiunge di cessare le infrazioni, redige un processo verbale (comunicandolo alla magistratura) o, in casi di emergenza, chiede l\u2019intervento dell\u2019autorit\u00e0 giudiziaria.\nLa Francia non trascura la prevenzione. In particolare, il Ministero del Lavoro francese ha anche realizzato un sito dedicato alla prevenzione dei rischi e alla sicurezza nei luoghi di lavoro: una fabbrica virtuale in cui scoprire i rischi per la sicurezza sul lavoro e in cui apprendere i comportamenti virtuosi."}
{"id": "1833665", "revid": "125853437", "url": "https://it.wikipedia.org/wiki?curid=1833665", "title": "Callinectes sapidus", "text": "Il granchio reale blu o granchio azzurro (\"Callinectes sapidus\" ) \u00e8 un crostaceo decapode della famiglia dei Portunidi.\nSpecie autoctona delle coste atlantiche del continente americano, negli ultimi anni si sta diffondendo anche nel continente europeo.\nDistribuzione.\nLa specie \u00e8 originaria della sponda occidentale dell'oceano Atlantico, dove vive lungo le coste dell'intero continente americano, dalla Nuova Scozia all'Argentina, spingendosi anche lungo i corsi dei fiumi, poich\u00e9 \u00e8 in grado di tollerare salinit\u00e0 inferiori al tre per mille. Tramite l'acqua incamerata per zavorrare le navi, la specie \u00e8 stata accidentalmente introdotta in numerose altre parti del mondo (Mare del Nord, Mar Baltico, Mar Nero, Mediterraneo, Mar Giallo): in Italia \u00e8 stata segnalata nel luglio 2008 in Basilicata, alla foce dei fiumi lungo la costa jonica, sulla costa adriatica dell'Abruzzo e della Puglia, e nell'alto adriatico da Goro ai lidi ferraresi. Nell'agosto del 2019 sono stati pescati alcuni esemplari lungo la costa del Cilento, in localit\u00e0 Ascea Marina di Velia (SA), e in localit\u00e0 Sottomarina di Chioggia (VE). La specie si sta rapidamente diffondendo nelle Valli di Comacchio e nel ravennate, dove le acque calme e poco profonde si sono rivelate un habitat ideale per riproduzione e crescita. Dal novembre 2019 gli esemplari pescati in questa zona sono aumentati in maniera sensibile. Nell'agosto 2019 sono stati avvistati anche a Roca Vecchia Marina di Melendugno (LE), Lesina e Peschici (FG). Nel settembre 2019, sulla spiaggia di Marina di Pisciotta (SA), per la precisione sulla spiaggia Bandiera Blu denominata Acquabianca, sono stati avvistati altri esemplari. Nel 2020 sono stati avvistati anche nei pressi del golfo di Manfredonia, Vieste. A Vasto e San Salvo in Abruzzo, nei mari della Sardegna, prevalentemente nelle lagune della provincia di Oristano (Marcedd\u00ec), sono stati pescati alcuni esemplari.\nAltri esemplari sono stati catturati nel Golfo Della Spezia precisamente nella costa Lericina di fronte a San Terenzo (SP) tra novembre 2021 e febbraio 2022 da pescatori locali.\nDescrizione.\nLa specie misura fino a 15 cm di lunghezza e 23 cm di larghezza: presenta corpo pi\u00f9 largo che lungo, di forma ellittica, con due spuntoni ai due lati del corpo e margine anteriore seghettato. Le zampe sono piuttosto allungate, col primo paio tramutato in chele, pi\u00f9 grandi nei maschi rispetto alle femmine: il colore del corpo \u00e8 verde oliva superiormente, mentre il ventre \u00e8 bianco-azzurrino e le zampe presentano l'attaccatura e la parte terminale di un colore blu intenso.\nDurante il periodo della muta, sull'ultimo paio di zampe, appiattite ed adattate al nuoto, appaiono delle macchioline rosa, che acquistano via via colore divenendo sempre pi\u00f9 rosse man mano che la muta si avvicina.\nBiologia.\nSi tratta di animali onnivori e piuttosto aggressivi: si nutrono di tutto ci\u00f2 che riescono a catturare: bivalvi, anellidi, avannotti, carogne e piante.\nUso commerciale.\nQuesti crostacei, nelle loro zone d'origine, vengono pescati in quantit\u00e0 per uso alimentare: in particolare, vengono considerati una prelibatezza quelli pescati nella baia di Chesapeake, dove essi costituiscono un'importante risorsa (valutata in oltre 100 milioni di dollari USA negli anni '90; attualmente la domanda \u00e8 dimezzata).\nPer far fronte alla continua richiesta, gli Stati di Maryland e Virginia, che si affacciano sulla baia, hanno emanato speciali provvedimenti, volti a salvaguardare le popolazioni rimanenti, fra i quali il divieto di pescare esemplari di diametro inferiore ai 14 cm e restrizioni varie circa i periodi in cui effettuare la pesca.\nA causa di tali provvedimenti, per far fronte alla forte domanda i due Stati americani hanno dovuto ricorrere all'importazione da altri Stati (Carolina del Nord, Louisiana, Florida e Texas) od addirittura dal Sud-est Asiatico.\nPesca commerciale.\nLa pesca al granchio reale si effettua tramite particolari nasse, simili a quelle utilizzate per pescare le aragoste e denominate \"crab pot\": tali nasse consistono in reticolati di filo metallico, posti attorno ad uno scheletro di legno o di metallo, a formare una gabbia di forma cubica con due entrate. Tali fori sono studiati in modo che l'animale, entrando attratto dall'esca (costituita da pezzetti di pesce o pollo fissati in una tasca di metallo per impedire agli animali di mangiarli), sia poi impossibilitato ad uscire dal foro. Le varie nasse vengono disposte in lunghi filari e controllate giornalmente, rimuovendo gli esemplari pescati ed eventualmente sostituendo le esche consumate.\nI granchi vengono divisi in \"jimmies\" (maschi adulti), \"sallies\" (femmine immature) e \"sooks\" (femmine adulte): gli esemplari in fase di muta vengono separati dagli altri e piazzati in vasche di cemento di 90\u00d7150 cm a seconda della fase della muta in cui si trovano, per evitare atti di cannibalismo. Dopo la muta, si attendono circa due giorni per lasciar solidificare la nuova corazza dei granchi, dopodich\u00e9 essi vengono congelati e venduti.\nPesca sportiva.\nI pescatori amatoriali, per pescare occasionalmente qualche granchio, utilizzano sia i palangari, che le nasse: queste ultime, di dimensioni minori rispetto a quelle utilizzate commercialmente e dalle forme anche assai varie (oltre che cubiche, se ne trovano anche di forma piramidale o cilindrica). In queste trappole l'animale ha maggiori probabilit\u00e0 di fuga e perci\u00f2 esse devono essere ispezionate pi\u00f9 frequentemente, all'incirca ogni mezz'ora.\nUn altro metodo assai semplice per pescare questi animali \u00e8 quello di utilizzare una lampara per vederli nelle acque fluviali durante la notte e pescarli con un retino dalle maglie robuste, per evitare che questi animali danneggino la rete con le forti chele.\nCucina.\nNegli Stati Uniti orientali, questi animali vengono bolliti in acqua, aceto e varie misture di erbe aromatiche: per poterli cuocere a piacimento, essi vengono gettati in scolapasta ed estratti una volta raggiunto il colore rosso, tipico dei crostacei bolliti.\nPer estrarre la polpa del granchio, \u00e8 necessario \"scoperchiarlo\" ed in seguito romperne le varie articolazioni, ricavando un quantitativo di carne modesto rispetto alle dimensioni totali dell'animale. Le branchie, solitamente rimosse, chiamate \"tomalley\" o \"mostarda\" (a causa del colore), vengono da alcuni considerate una delicatezza.\nLa carne del granchio blu, ricca di vitamina B12, viene utilizzata, oltre che come cibo istantaneo, anche come prezioso ingrediente del \"crab cake\" e di altre ricette locali. La carne pu\u00f2 inoltre essere trattata per la conservazione, in appositi stabilimenti, ed essere venduta inscatolata.\nI granchi catturati appena dopo la muta, e perci\u00f2 muniti di guscio ancora molle, vengono privati delle interiora e delle branchie e fritti dopo essere stati immersi in una pastella di uova, farina ed erbe aromatiche."}
{"id": "1833667", "revid": "110157", "url": "https://it.wikipedia.org/wiki?curid=1833667", "title": "Chiesa di San Girolamo dei Ciechi", "text": "La chiesa di San Girolamo dei Ciechi \u00e8 una chiesa di interesse storico ed artistico di Napoli, sita nel vicolo omonimo, nei pressi della piazzetta Banchi Nuovi.\nStoria e descrizione.\nLe sue origini risalgono al XVI secolo con annessa congregazione, come mostra il portale d'ingresso in piperno (l'elemento pi\u00f9 antico della struttura); l'angelo che sovrasta quest'ultimo \u00e8 opera di artista ignoto.\nLa chiesa, oggi, versa in estremo degrado ed abbandono ed in origine ospitava tele del 1750 del pittore Lorenzo De Caro, oggi disperse, e opere risalenti al Cinquecento e al Seicento, come un crocifisso ligneo e un affresco, entrambi del Cinquecento, e una \"Madonna con San Michele e Nicola\" del Seicento."}
{"id": "1833668", "revid": "1915706", "url": "https://it.wikipedia.org/wiki?curid=1833668", "title": "Fenitoina", "text": "La fenitoina, (denominata anche difenilidantoina e dintoina) \u00e8 un farmaco antiepilettico, della classe delle idantoine efficace nel risolvere le crisi tonico-cloniche e parziali. \u00c8 per\u00f2 totalmente inefficace nei confronti delle assenze, che pu\u00f2 addirittura aggravare. Pu\u00f2 esser utilizzato in alcuni tipi di aritmia cardiaca e nel dolore neuropatico.\nCome antiaritmico si usa per trattare le aritmie ventricolari insorgenti in corso di ischemia miocardica, nelle aritmie indotte dalla digitale e nelle aritmie ventricolari dei bambini.\nMeccanismo d'azione (farmacodinamica).\nLa fenitoina stabilizza (riduzione dell'eccitabilit\u00e0) le membrane neuronali attraverso una riduzione del flusso di ioni Sodio nei neuroni, che ne causano la depolarizzazione.\nIn particolare la fenitoina lega i canali del sodio nello \"stato inattivo\", ovvero aumentando il periodo refrattario e quindi diminuendo la frequenza di scarica. Si tratta dello stesso meccanismo degli antiaritmici di classe Ib come la lidocaina, che a differenza della fenitoina non pu\u00f2 essere somministrata per os, sia a causa dell'elevato metabolismo di primo passaggio epatico, sia a causa della non liposolubilit\u00e0 che ne impedisce l'azione a livello dei neuroni del sistema nervoso centrale.\nFarmacocinetica.\nSomministrata per os (nello stato di male epilettico invece \u00e8 da preferirsi la via endovenosa), la fenitoina viene assorbita lentamente per poi distribuirsi rapidamente nell'organismo, legata all'albumina plasmatica, per raggiungere alte concentrazioni nel sistema nervoso centrale.\nMassima parte del farmaco viene metabolizzata nel fegato dal sistema di idrossilazione epatico, mentre una minima parte (5%) viene escreta immodificata con le urine.\nA basse dosi, la fenitoina ha un'emivita di 24 ore, ma al crescere della dose somministrata si va rapidamente a saturare il sistema di idrossilazione epatico, col risultato che incrementi anche minimi della dose possono provocare considerevoli aumenti della concentrazione plasmatica ed effetti tossici.\nIl farmaco \u00e8 sconsigliato nei bambino sotto i tre anni, ed \u00e8 altres\u00ec importante non interrompere bruscamente la terapia. Nelle donne in stato di gravidanza \u00e8 importante non sospendere del tutto la terapia per evitare la sofferenza fetale in caso di attacchi epilettici materni ed attenersi alle dosi pi\u00f9 basse possibili per evitare la sindrome fetale da idantoina.\nEffetti indesiderati.\nAlterazioni cerebellari (nistagmo, atassia), nausea, vomito, iperplasia gengivale (soprattutto nei bambini: regredisce lentamente dopo la sospensione del farmaco), anemia megaloblastica (da interferenza con il metabolismo della vitamina B12), confusione mentale, sonnolenza, allucinazioni, poliuria (da inibizione della liberazione di ormone antidiuretico (ADH)), iperglicemia, glicosuria, irsutismo, sindrome fetale da idantoina (nei nati da madri che hanno assunto il farmaco in gravidanza)"}
{"id": "1833670", "revid": "1810027", "url": "https://it.wikipedia.org/wiki?curid=1833670", "title": "Chiesa di Sant'Andrea Apostolo detta dei Gattoli", "text": "La chiesa di Sant'Andrea Apostolo detta dei Gattoli \u00e8 un luogo di culto di Napoli ubicato in via San Giovanni in Corte.\nStoria e descrizione.\nL'origine della chiesa risale al XVI secolo come cappella privata della famiglia Gattoli; venne rimaneggiata nei secoli successivi con un ultimo restauro avvenuto nel XIX secolo a causa del Risanamento.\nLa facciata si sviluppa su tre ordini: al primo si apre il portale sormontato da un timpano retto da lesene e trabeazioni ioniche; nel secondo c'\u00e8 un finestrone a tutto sesto con alcune decorazioni eclettiche ed \u00e8 contornato da fasce d'angolo; nel terzo, pi\u00f9 semplice, si apre il coro.\nNell'interno, a pianta centrale, sono presenti decorazioni rococ\u00f2, poich\u00e9 le decorazioni originarie, durante il Risanamento, non sono state distrutte.\nNel dicembre del 2021 parte l'agognato restauro dei prospetti esterni."}
{"id": "1833672", "revid": "118215992", "url": "https://it.wikipedia.org/wiki?curid=1833672", "title": "War Admiral", "text": "War Admiral (Kentucky, 2 maggio 1934 - Kentucky, 30 ottobre 1959) \u00e8 stato un cavallo di razza purosangue inglese, campione in USA.\nSoprannominato il \"potente atomo\", War Admiral \u00e8 stato uno dei campioni di razza generati dal leggendario Man o' War e nella sua carriera vinse 21 delle 26 gare alle quali venne iscritto, vincendo un montepremi totale di 273.240 dollari. Nel 1937 fu il quarto cavallo a vincere la Triple Crown of Thoroughbred Racing statunitense e nella classifica dei 100 migliori cavalli da corsa americani del XX secolo \u00e8 posizionato al n. 13.\nLa storia.\nPrimi tempi.\nWar Admiral nacque dallo stallone Man o' War, considerato da molti addetti al lavoro il miglior cavallo di tutti i tempi e dalla giumenta Brushup. Alla nascita il suo manto era di un marrone talmente scuro che molti pensarono fosse di colore nero. Venne cresciuto nelle scuderie Faraway Farm a Lexington in Kentucky (USA). Di propriet\u00e0 di Samuel D. Riddle, War Admiral aveva un'altezza al garrese molto inferiore (circa 1,56 m) rispetto a quella media dei purosangue da corsa dell'epoca (circa 1,63 m). Infatti, quando il 2 maggio del 1934 il puledro venne alla luce, il commento di Riddle fu: \u00ab\u00c8 arrivato un campione. \u00c8 piccolo, ma sar\u00e0 un grande corridore.\u00bb Il suo aspetto era ben diverso da quello del suo leggendario padre che invece era alto oltre la media. Fisicamente simile alla madre, da Man o' War eredit\u00f2 il temperamento e il talento nel correre.\nIl suo unico fantino rimase, fino al pensionamento del cavallo Charles Kurtsinger. La sua prima corsa avvenne il 25 aprile del 1936 al Havre de Grace Maryland. Il cavallo arriv\u00f2 primo e batt\u00e9 senza problemi i suoi avversari. Un mese dopo al Belmont Park Widener di New York, si piazz\u00f2 di nuovo al primo posto battendo gli altri concorrenti di 2 lunghezze e mezzo. Il 6 giugno dello stesso anno, venne considerato uno dei favoriti, insieme ad un altro cavallo di nome Pompoon, a vincere la National Stallion Stakes ma si piazz\u00f2 terzo. Charles Kurtsinger divenne ufficialmente il fantino di War Admiral il 1\u00ba luglio dello stesso anno e insieme parteciparono alla Great American Stakes. Pur essendo partiti con un buon ritmo War Admiral non riusc\u00ec a battere Fairy Hill, il cavallo che cavalcava prima Kurtsinger appartenuto alla scuderia Foxatcher Farm.\nSuccessivamente il cavallo si ammal\u00f2 e fu vittima di una febbre alta con tosse che non gli permise di partecipare alla gara a Saratoga. Ci vollero 11 settimane per rimetterlo in sesto e iscriverlo alla Eastern Shore Handicap. Gli spettatori di quell'evento consideravano War Admiral di terza scelta rispetto al campione giovanile indiscusso Maedic. Ma il cavallo dimostr\u00f2 ben presto che si sbagliavano. Allo sventolare della bandiera di partenza, War Admiral scatt\u00f2 velocissimo e senza mai guardarsi indietro vinse la gara di ben 5 lunghezze, stabilendo anche un nuovo record di pista. Tre settimane dopo, al Richard Johnson Handicap in Maryland, War Admiral slitt\u00f2 pi\u00f9 volte durante la corsa a causa del cattivo stato della pista dovuto ad un periodo di pioggia e si piazz\u00f2 alle spalle di Bottle Cap. In quello stesso anno, Pompoon fu votato come cavallo dell'anno ma War Admiral appar\u00ec comunque tra i primi dieci nella classifica dei campioni giovanili.\nVenne ritirato dalle piste dal suo proprietario per essere portato alle scuderie Glen Riddle. Il suo ritiro fu dovuto al fatto che Riddle decise di mettere in sesto War Admiral facendolo dimagrire ed aumentando la sua massa muscolare. Questa decisione venne prese per sfruttare al meglio le sue potenzialit\u00e0, essendo comunque stato generato dal grande Man o' War.\nIl potente atomo.\nAl suo ritorno, nel mese di aprile del 1937, War Admiral fu iscritto alla Havre de Grace. Alle gabbie di partenza scatt\u00f2 letteralmente \"come un proiettile\" in vantaggio, finendo primo e distanziando gli altri di 6 lunghezze.\nNel mese di maggio dello stesso anno, Riddle fu dell'opinione che anche War Admiral (come Man o' War nel 1920) era troppo giovane per partecipare al Kentucky Derby, ma alla fine decise di iscriverlo e la folla lo considerava uno dei preferiti. War Admiral, aveva il vizio di leccare l'erba quando si trovava nelle gabbie di partenza, vizio che eredit\u00f2 da suo padre. Ai blocchi ci fu una pausa per l'allineamento che dur\u00f2 ben 8 minuti per il vizio di War Admiral di schiantarsi contro le porte. Ma appena si aprirono le gabbie, War Admiral scatt\u00f2 di nuovo come un proiettile (da qui il suo soprannome \"\"il potente atomo\") e vinse la gara di una lunghezza e mezza, davanti al favorito Pompoon. Dopo questa strabiliante vittoria Neville Dunn, editore sportivo del Lexington Herald, scrisse:\nUna settimana pi\u00f9 tardi vinse a Preakness, piazzandosi davanti a Pompoon per la lunghezza di un muso. Tre settimante dopo vinse anche la 69 esima Belmont Stake.\nQuesta gara fu caratterizzata da una partenza alquanto difficile. Alle gabbie di partenza, per la seconda volta, la pausa per l'allineamento dei cavalli dur\u00f2 circa 9 minuti. Il cavallo, come al solito, si spingeva a gran forza sulle porte. War Admiral usc\u00ec di potenza dalle gabbie e incespic\u00f2 sulla pista. Con uno scatto riusc\u00ec a non rovinare a terra raccogliendosi immediatamente e ripreso il ritmo, vinse la gara distaccando i suoi 6 avversari di 3 lunghezze. Nella foga della corsa per\u00f2 tocc\u00f2 con lo zoccolo posteriore lo zoccolo anteriore e si procur\u00f2 una staccatura notevole della punta dell'unghia. Incurante del dolore continu\u00f2 a correre lasciando dietro di s\u00e9 una scia di sangue che il fantino non riusciva a capire da dove venisse. Preoccupato per l'accaduto, all'arrivo scese di sella e not\u00f2 che il cavallo aveva il sottopancia e l'intera zampa anteriore coperta di sangue. Fortunatamente la lesione venne curata con un periodo di riposo. War Admiral odiava terribilmente le gabbie di partenza ma questo dettaglio non gli neg\u00f2 il titolo di campione della Triple Crown of Thoroughbred Racing del 1937 e nello stesso anno fu anche nominato cavallo dell'anno.\nIl duello con Seabiscuit.\nLe spettacolari vittorie di War Admiral, attirarono l'opinione pubblica e il fan della costa orientale americana a paragonarlo ad un altro grande campione, il leggendario Seabiscuit di propriet\u00e0 del magnate dell'automobilismo Charles S. Howard. In linea di sangue Seabiscuit era il nipote di War Admiral. Infatti Man o' War, padre di War Admiral gener\u00f2 Hard Tack, padre di Seabiscuit.\nDopo varie contrattazioni su un probabile duello con il campione della costa occidentale, Riddle acconsent\u00ec a far partecipare War Admiral al duello con Seabiscuit, duello che fu considerato l'avvenimento sportivo del secolo. La distanza da percorrere fu stabilita in un miglio e mezzo (circa due km) e Seabiscuit batt\u00e9 War Admiral di 4 lunghezze. Il duello del secolo fu seguito da 40.000 persone tra il pubblico e ben 40 milioni di ascoltatori radio.\nIl ritiro dalle corse.\nDopo questa sconfitta, Samuel D. Riddle, dichiar\u00f2 alla stampa che non c'erano scuse e che sarebbe stato disposto ad affrontare Seabiscuit per la seconda volta, per una rivincita. Howard per\u00f2, non accett\u00f2 e nel 1939, Riddle decise di ritirare War Admiral dalle competizioni. Prima del ritiro per\u00f2, partecip\u00f2 e vinse per la seconda volta Widener Handicap, il 18 febbraio. Successivamente, dato un problema alla caviglia, War Admiral fu ritirato definitivamente dalle gare per la meritata pensione con 21 vittorie su 26 e alla fine dell'anno, c'erano gi\u00e0 20 cavalle prenotate per lui.\nGenerazioni di campioni.\nWar Admiral fu un cavallo di straordinario talento e coraggio. Il suo temperamento \u00e8 stato sicuramente uno stimolo a vincere e dopo il ritiro, gener\u00f2 una discreta stirpe di fuoriclasse tra il 1962 e il 1964, tra i quali la figlia Busher, che vinse il titolo di cavallo dell'anno 1945. Oltre a Busher, tra i suoi discendenti si annoverano i nomi di Blue Peter, Cold Command, War Jeep (che fu allenato da Tom Smith, allenatore di Seabiscuit) e War Date. Il suo proprietario inoltre, commission\u00f2 al famoso artista Martin Stainforth, un ritratto del suo campione.\nIl 30 ottobre del 1959 War Admiral si spense all'et\u00e0 di 25 anni, alle scuderie Faraway Farm, Kentucky. Alla sua morte, le sue spoglie furono onorate con la deposizione ai piedi della statua che raffigura suo padre, Man o' War, al Kentucky Horse Park.\nOmaggi a War Admiral.\nNel 2002, lo scrittore Edward L. Bowen, dedica a War Admiral una biografia intitolata \"War Admiral: Thoroughbred Legends\"\".\nPedigree.\nPedigree di War Admiral:"}
{"id": "1833678", "revid": "170423", "url": "https://it.wikipedia.org/wiki?curid=1833678", "title": "NBA Playoffs 1999", "text": "Gli NBA Playoffs 1999 si conclusero con la vittoria dei San Antonio Spurs (campioni della Western Conference) che sconfissero i campioni della Eastern Conference, i New York Knicks, i quali furono i primi (e finora unici) finalisti NBA qualificati ai Playoffs con l'ottavo posto nella Conference.\nEastern Conference.\nPrimo turno.\n(1) Miami Heat - (8) New York Knicks.\nRISULTATO FINALE: 2-3\nPRECEDENTI NEI PLAYOFF\n(2) Indiana Pacers - (7) Milwaukee Bucks.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Atlanta Hawks - (5) Detroit Pistons.\nRISULTATO FINALE: 3-2\nPRECEDENTI NEI PLAYOFF\n(3) Orlando Magic - (6) Philadelphia 76ers.\nRISULTATO FINALE: 1-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(4) Atlanta Hawks - (8) New York Knicks.\nRISULTATO FINALE: 0-4\nPRECEDENTI NEI PLAYOFF\n(2) Indiana Pacers - (6) Philadelphia 76ers.\nRISULTATO FINALE: 4-0\nPRECEDENTI NEI PLAYOFF\nFinale.\n(2) Indiana Pacers - (8) New York Knicks.\nRISULTATO FINALE: 2-4\nPRECEDENTI NEI PLAYOFF\nWestern Conference.\nPrimo turno.\n(1) San Antonio Spurs - (8) Minnesota Timberwolves.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Portland Trail Blazers - (7) Phoenix Suns.\nRISULTATO FINALE: 3-0\nPRECEDENTI NEI PLAYOFF\n(3) Utah Jazz - (6) Sacramento Kings.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Los Angeles Lakers - (5) Houston Rockets.\nRISULTATO FINALE: 3-1\nPRECEDENTI NEI PLAYOFF\nSemifinali.\n(1) San Antonio Spurs - (4) Los Angeles Lakers.\nRISULTATO FINALE: 4-0\nPRECEDENTI NEI PLAYOFF\n(2) Portland Trail Blazers - (3) Utah Jazz.\nRISULTATO FINALE: 4-2\nPRECEDENTI NEI PLAYOFF\nFinale.\n(1) San Antonio Spurs - (2) Portland Trail Blazers.\nRISULTATO FINALE: 4-0\nPRECEDENTI NEI PLAYOFF\nNBA Finals 1999.\nSan Antonio Spurs - New York Knicks.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 6 luglio 2021\"."}
{"id": "1833689", "revid": "709565", "url": "https://it.wikipedia.org/wiki?curid=1833689", "title": "Ernesto Sparalesto", "text": "Ernesto Sparalesto (\"The Quick Draw McGraw Show\") \u00e8 una serie televisiva animata statunitense del 1959, creata e prodotta da Hanna-Barbera.\nLa serie \u00e8 stata trasmessa per la prima volta negli Stati Uniti in syndication dal 1\u00ba gennaio 1959 al 20 ottobre 1961, per un totale di 45 episodi (135 segmenti) ripartiti su tre stagioni. In Italia la serie \u00e8 stata trasmessa su Rai 1 dal 9 marzo 1971."}
{"id": "1833690", "revid": "15756", "url": "https://it.wikipedia.org/wiki?curid=1833690", "title": "Motore a sei tempi", "text": "Tipologia.\nQuesto motore \u00e8 di vario tipi:\nTipo Recupero.\nIn questo tipo di funzionamento, il motore si avvale di tre tipi di valvole, una valvola d'aspirazione, una di scarico e una di recupero o di trasferimento.\nIl motore (quattro tempi a ciclo Otto o ciclo Diesel), compie le prime quattro fasi normali del ciclo a quattro tempi, poi riutilizza il calore dei gas di scarico, che invece di essere scaricati sono convogliati, con un'azione di travaso, in un corpo (cilindro) di accumulo dello stesso motore, e utilizzati in un'ulteriore corsa del pistone del cilindro, detta di recupero, formando la quinta e sesta fase del ciclo.\nModelli.\nAttualmente esistono questi modelli di motori:\nVantaggi.\nQuesto tipo di motore presenta i seguenti vantaggi:\nSvantaggi.\nQuesto tipo di motore presenta i seguenti svantaggi:\nTipo Gradinata.\nIn questo tipo di funzionamento, il motore si avvale di un secondo pistone, che ha una velocit\u00e0 di rotazione doppia rispetto al cilindro principale, collegato in modo da avere il PMI che combacia con il PMI e il PMS del cilindro primario, ma con una corsa ridotta della met\u00e0.\nModelli.\nAttualmente esistono questi motori di tipo Gradinata:\nVantaggi.\nQuesto tipo di motore presenta i seguenti vantaggi:\nTipo Gradinata e recupero.\nIn questo tipo di funzionamento, il motore si avvale di un secondo e terzo pistone, tutti alla stessa velocit\u00e0 di rotazione, un pistone fa da gradinata (misura intermedia) ed uno da recupero (misura grande), il pistone principale \u00e8 il pi\u00f9 piccolo di diametro e lavora con un ciclo 2 tempi, pur avendo una struttura tipica di un motore a 4 tempi.\nVantaggi.\nQuesto tipo di motore presenta i seguenti vantaggi:"}
{"id": "1833691", "revid": "2224238", "url": "https://it.wikipedia.org/wiki?curid=1833691", "title": "Arsenobetaina", "text": "L'arsenobetaina \u00e8 un composto organico dell'arsenico, ed \u00e8 la fonte principale di arsenico trovata nei pesci .\nLa sua biochimica e biosintesi sono simili a quelle della colina e della betaina (della quale \u00e8 infatti l'analogo arsenato).\n\u00c8 noto fin dal 1920 che i pesci marini contengono composti organici dell'arsenico; nel 1977 la struttura del composto principale, l'arsenobetaina, \u00e8 stata scoperta . Oltre a molti altri composti dell'arsenico, come la dimetilarsina e la trimetilarsina, anche l'arsenobetaina \u00e8 quindi una sostanza comune nei sistemi biologici marini per la detossificazione dell'arsenico."}
{"id": "1833694", "revid": "98962375", "url": "https://it.wikipedia.org/wiki?curid=1833694", "title": "Stipettaio", "text": "Lo stipettaio \u00e8 un mastro artigiano che produce manufatti in legno con intarsi, bassorilievi e combinazioni scultoree, con eventualmente altre lavorazioni artistico-artigianali. \nAlcuni lavori possono essere sportelli, cassettoni, nicchie, scatole, arredamenti edili, nautici e aeronautici. \nLo stipettaio svolge un lavoro di falegname, con caratteristiche di carpentiere-ebanista e scultore-verniciatore.\nNicol\u00f2 Tommaseo, riportando il Meini, lo compara col legnaiuolo e nota che lo stipettaio \"\"fa stipi, forzieri e altri mobili di pi\u00f9 costo\", nonch\u00e9 \"mense impiallacciate ed intarsiate\"\"; tuttavia l'autore esprime aperta preferenza per il \"rozzo legnajolo\" e sulla differenza di effetti dei rispettivi prodotti osserva: \"ivi mondezza senza ricercature; qui modi stomachevoli, sino al vaso per isciacquarsi la bocca, come tanti porci al trogolo, In presenza di tutti\".\nLo Janni attribuisce allo stipettaio una sorta di specializzazione nella giunzione a mortasa e tenone delle tavole del fasciame delle imbarcazioni dell'et\u00e0 antica."}
{"id": "1833696", "revid": "287204", "url": "https://it.wikipedia.org/wiki?curid=1833696", "title": "Luigi Sagrati", "text": "Inizi\u00f2 a suonare il violino da giovanissimo, si diplom\u00f2 con il massimo dei voti all'Accademia Nazionale di Santa Cecilia e nell'immediato dopoguerra cominci\u00f2 un'intensa attivit\u00e0 concertistica in Italia ed all'estero. Cominci\u00f2 a studiare la viola all'inizio degli anni cinquanta e vi si dedic\u00f2 a tempo pieno quando fu invitato da Pina Carmirelli ed Arturo Bonucci a far parte del Quintetto Boccherini al posto di Renzo Sabatini. Nel 1949 Bonucci e Carmirelli avevano trovato in una biblioteca di Parigi un'edizione completa dei 141 quintetti per archi di Luigi Boccherini e si apprestavano tramite il nuovo complesso ad iniziare un'imponente opera di valorizzazione di quelle opere fino ad allora trascurate. Dopo la scomparsa di Bonucci e Carmirelli, Luigi Sagrati \u00e8 stato il principale organizzatore delle attivit\u00e0 del Quintetto, che ha infatti terminato ogni attivit\u00e0 quando egli negli anni novanta dovette rallentare e poi interrompere l'attivit\u00e0 concertistica a causa dell'et\u00e0.\nHa poi fondato, nel 1963, il Quartetto Brahms per archi e pianoforte con Pier Narciso Masi (pianoforte), Marco Scano (violoncello) e Montserrat Cervera (violino). Con entrambi i complessi ha compiuto numerose tourn\u00e9e nazionali, in Europa e nel mondo, di cui tredici in Nord America, ed ha registrato numerosi dischi per EMI Voce del Padrone e per la Ensayo spagnola. Dal 1977 alla morte \u00e8 stato presidente dell'Unione Musicisti di Roma, con la cui orchestra da camera ha svolto intensa attivit\u00e0 concertistica per la diffusione della cultura musicale nelle provincie laziali. Con questa orchestra ha anche collaborato con Ennio Morricone per la sincronizzazione di alcune colonne sonore dei suoi celebri film.\nEra sposato con il soprano siciliano Lidia Cremona (1919-1998), anch'essa concertista affermata negli anni quaranta e cinquanta del XX secolo. Come violinista suonava un violino tirolese del '700. Per la sua attivit\u00e0 di violista possedette due viole, una Capicchioni \"modello Tertis\" del 1956 ed una fabbricata da Roberto Bianchi negli anni ottanta. Per la maggior parte della carriera suon\u00f2 con un archetto francese costruito da Dominique Peccatte nel 1870 circa."}
{"id": "1833704", "revid": "767487", "url": "https://it.wikipedia.org/wiki?curid=1833704", "title": "Brick - Dose mortale", "text": "Brick - Dose mortale (\"Brick\") \u00e8 un film del 2005 montato, scritto e diretto da Rian Johnson, vincitore di un Premio speciale della giuria \"per l'originalit\u00e0 della visione\" al Sundance Film Festival.\nTrama.\nBrendan Frye, un adolescente solitario con un passato come spacciatore, scopre nel suo armadietto un messaggio che lo dirige verso un telefono pubblico, dove riceve una chiamata dalla sua ex fidanzata terrorizzata Emily Kostich, la quale chiede disperatamente aiuto. Menziona un \"mattone\", \"Tug\" e \"il Perno\" (Pin in inglese) prima di riattaccare bruscamente, apparentemente impaurito da una Ford Mustang nera di passaggio.\nIncapace di localizzare Emily, Brendan chiede aiuto al suo amico Brain e incontra con un'altra ex fidanzata, Kara (che lo aveva anche iniziato nel giro), attraverso la quale arriva ad una festa organizzata dalla civettuola Laura Dannon e dal suo fidanzato, Brad Bramish. Laura indica Brendan a Dode, tossico e attuale ragazzo di Emily, che organizza un incontro con lei.\nAll'incontro, Emily rinfaccia a Brendan il suo isolamento e l'averla obbligata a stare sola con lui quando erano insieme, e lo supplica di lasciarla andare. Brendan ruba il suo block notes e trova una nota che Brain identifica come un luogo dove i liceali dell'alta societ\u00e0 sono soliti incontrarsi. Recatosi l\u00ec il giorno seguente, Brendan trova il cadavere di Emily. Sconvolto, il ragazzo decide di indagare sul suo omicidio, nascondendo il corpo per evitare l'intrusione della polizia. Brendan grazie a Brain scopre che \"il Perno\" \u00e8 un barone della droga locale segreto, di cui nessuno per\u00f2 conosce l'aspetto o di cui non vuole parlare, per cui, con l'aiuto di Brain, si infiltra nel giro criminoso di un liceo per indagare sulla morte della sua ex ragazza.\nDal momento che Brad \u00e8 un frequente tossicodipendente, Brendan combatte con lui, sperando di attirare l'attenzione del Perno. Pi\u00f9 tardi, un uomo che indossa un berretto picchia Brendan. Il ragazzo ha poi un colloquio con Gary Trueman, vicepreside della scuola. Trueman si fida di Brendan, dal momento che questi con una soffiata fece arrestare uno spacciatore della scuola (in realt\u00e0 lo fece per Emil, per non farla entrare nel giro, ma questo caus\u00f2 solo una frattura che port\u00f2 all'irreparabile rottura tra i due), e gli intima di fare attenzione, perch\u00e9 sa che sta indagando su una faccenda losca, ma che pu\u00f2 aiutarlo fino ad un certo punto, e se i piani alti della scuola lo scoprono e Brendan non fornisce loro un capro espiatorio, per lui sar\u00e0 la fine.\nBrendan vede la Mustang nera in un parcheggio e cerca di entrarci. Viene picchiato dal proprietario dell'auto, lo stesso che lo aveva malmenato in precedenza. Invece di reagire, Brendan chiede ripetutamente di incontrare il Perno. L'uomo \u00e8 Tug, il principale esecutore del Perno, che con riluttanza porta Brendan a casa del Pern0.\nBrendan chiede al Perno un lavoro, e il Perno dice che indagher\u00e0 sul suo conto: da quello che scoprir\u00e0, o lo assumer\u00e0 o lo uccider\u00e0 entro il giorno successivo. Laura si rivela e riporta Brendan a scuola, mostrandosi attratta dal giovane. Ella piega che Emily ha rubato un \"mattone\" di eroina dopo essere stata respinta dall'operazione del Perno. Laura si offre di aiutare Brendan, ma lui non si fida di lei.\nIl giorno successivo, Brendan affronta e si salva da uno spacciatore armato di coltello che intendeva ucciderlo, per poi venire a sapere che il Perno lo ha assunto. Dode chiama Brendan e dice di aver visto Brendan nascondere il corpo di Emily. Credendo che Brendan sia l'assassino, minaccia di rovinarlo. Brendan incontra il Perno, che sospetta che Tug abbia intenzione di tradirlo.\nA casa del Pernon, Tug dice a Brendan che questi ha recentemente acquistato dieci mattoni di eroina, vendendone rapidamente otto all'ingrosso. Il nono fu rubato e in seguito restituito contaminato (cosa che Brendan gi\u00e0 sapeva perch\u00e9 Brain gli aveva rivelato in precedenza che un loro conoscente si era fatto una dose che lo aveva fatto finire in coma) e l'ultimo mattone rimane da vendere. Il Perno arriva e dice che qualcuno vuole incontrarsi per discutere di Emily, rivelando che Tug \u00e8 stato coinvolto romanticamente con lei.\nBrendan intercetta Dode sulla strada per l'incontro e scopre che Emily era incinta quando \u00e8 morta; Dode crede che fosse suo figlio. Brendan sviene per le ferite accumulate e arriva tardi alla riunione, dove Dode chiede soldi per rivelare chi ha ucciso Emily. Improvvisamente per\u00f2 Tug impazzisce , picchia e poi spara a Dode in testa, quindi minaccia il Perno, che se ne va mentre Brendan sviene di nuovo. Brendan si sveglia nella camera da letto di Tug, sentendo di nascosto un delirio in cui confessa l'omicidio di Emily, di come credesse che il bambino fosse suo e di come la notizia lo abbia fatto uscire di testa e a commettere l'omicidio, e appena Brendan si alza gli dice che sono in guerra con il Perno.\nBrendan organizza un incontro tra i due e aspetta nella camera da letto di Tug. Laura lo raggiunge e lo conforta mentre piange Emily e si baciano. Laura chiede al ragazzo di non andare all'incontro, ma lui deve farlo, perch\u00e9 se scoppier\u00e0 una guerra ci andr\u00e0 di mezzo anche lui. Brendan per\u00f2 riconosce la sigaretta fumata dalla ragazza la sera dell'incontro come lo stesso marchio che \u00e8 stato lasciato cadere dalla Mustang durante la chiamata con Emily, capendo che la ragazza nasconde pi\u00f9 di quanto sembri. All'incontro, tutto sembra procedere bene, quando all'improvviso esplode il caos perch\u00e9 qualcuno ha rubato il decimo mattone. Tug furioso picchia a morte il Perno mentre Brendan fugge proprio durante l'arrivo della polizia. Mentre va, passa vicino al bagagliaio parzialmente aperto della macchina di Tug, dove ha posizionato il corpo di Emily per assicurarsi che la polizia incolpi il ragazzo del suo omicidio.\nIl giorno successivo, Brendan incontra Laura a scuola. Il giovane rivela a Laura che egli sa che ha rubato il nono mattone al Perno, di come volesse entrare in proprio dopo essersi avvicinata al giro grazie a Brad, ma che poi le cose peggiorarono dopo averlo tagliato male. Sa anche che aveva manipolato Emily per il furto e di come l'avesse convinta ad incontrare Tug, suggerendogli di dirgli che fosse suo il bambino non ancora nato (per commuoverlo e per non fargli del male), certa che, dopo una notizia del genere, si sarebbe lasciato prendere dal panico e l'avrebbe uccisa. Brendan ha inoltre scritto una nota anonima a Trueman affermando che il decimo mattone \u00e8 nell'armadietto di Laura, rivelando il coinvolgimento della ragazza e di Brad nella storia (inoltre si scoprir\u00e0 che lo spacciatore armato di coltello era stato ingaggiato da Brad per vendicarsi dell'umiliazione subita). Laura, oramai perduta, dice vendicativamente a Brendan che Emily voleva tenere il bambino pur non amando il padre, e che era incinta di tre mesi quando mor\u00ec, facendo capire al ragazzo il nascituro era suo.\nDistribuzione.\nIl film, presentato nella Settimana internazionale della critica alla Mostra del Cinema di Venezia, \u00e8 uscito nelle sale cinematografiche statunitensi il 31 marzo 2006 ed \u00e8 arrivato nelle sale cinematografiche italiane solo il 30 novembre 2007, con il titolo \"Brick - La roba\", poi modificato in \"Brick - Dose mortale\" per la distribuzione home video.\nTitolo.\nIl titolo originale, \"brick\", mattone, \u00e8 un termine gergale per definire il panetto non tagliato di eroina."}
{"id": "1833705", "revid": "287204", "url": "https://it.wikipedia.org/wiki?curid=1833705", "title": "Reggimonti", "text": "Reggimonti \u00e8 un piccolo nucleo abitato facente parte del comune di Bonassola e segna il confine tra il territorio comunale bonassolese e quello di Framura.\nStoria.\nLa prima citazione ufficiale del borgo di Reggimonti \u00e8 un documento del 29 gennaio 1269 dove compare la locale chiesa di San Giorgio dell'allora borgo \"de Resegunti\". Ulteriori informazioni sui primi insediamenti umani nella zona della valle di Bonassola - \"Vallis Bonazolae\" - e quindi di Reggimonti si scoprirono negli scavi archeologici tra il 1959 e il 1960 nella localit\u00e0 di Chiesarotta, identificata dagli storici come il luogo primitivo della chiesa di San Giorgio nel XII secolo; qui furono infatti ritrovati i resti di un tempio dell'Alto Medioevo e le tracce di un'antica strada di collegamento - la \"Via Ligurum\" - antecedente la dominazione dell'Impero romano in Liguria.\nAltre fonti cartacee, databili tra il 1298 e il 1310, attestano il crollo della chiesa di Resegunti a seguito di una frana; sar\u00e0 forse in questo periodo che verr\u00e0 edificata l'antica chiesa parrocchiale di Santa Maria Assunta. Cos\u00ec come il borgo principale di Bonassola, e le altre localit\u00e0 del paese, anche Reggimonti fu sottoposto alla Repubblica di Genova e quindi nella podesteria di Framura seguendo le sorti di Bonassola.\nInfrastrutture e trasporti.\nLa frazione \u00e8 raggiungibile dal centro di Bonassola - uscite autostradali di Deiva Marina o Carrodano-Levanto sull'Autostrada A12 - attraverso la strada per la frazione di San Giorgio e quindi, verso Framura, proseguendo lungo le strade provinciali 332 e 42."}
{"id": "1833707", "revid": "76963", "url": "https://it.wikipedia.org/wiki?curid=1833707", "title": "Brittany Byrnes", "text": "Biografia.\nBrittany Byrnes \u00e8 nata in Australia e all'et\u00e0 di quattro anni ha iniziato a praticare danza alla \"Bradshaw Dancers Performing Arts Academy\" di Sydney. Ha frequentato il \"Terra Sancta College\" a Quakers Hill, un sobborgo di Sydney, durante gli anni del liceo ed \u00e8 stata una \"cheerleader\" fino al 2007.\nHa cominciato a recitare all'et\u00e0 di 8 anni: la sua prima parte \u00e8 stata quella nel film \"Babe, maialino coraggioso\", nel 1995.\nDoppiatrici italiane.\nNelle versioni in italiano dei suoi film, Brittany Byrnes \u00e8 stata doppiata da:"}
{"id": "1833709", "revid": "52953", "url": "https://it.wikipedia.org/wiki?curid=1833709", "title": "Deflate", "text": "L'algoritmo Deflate \u00e8 un algoritmo per la compressione dei dati che \u00e8 stato introdotto dal programma PKZIP, e quindi formalizzato nella RFC 1951.\n\u00c8 tuttora ampiamente utilizzato per le sue ottime prestazioni e l'assenza di brevetti.\nDescrizione.\nL'algoritmo di Deflate opera su blocchi di dati con dimensione massima di 64KB. \nOgni blocco viene preceduto da un header di 3 bit:\nLa maggior parte dei blocchi user\u00e0 la codifica di Huffman con un albero proprio, sebbene in presenza di un alto livello di entropia l'algoritmo possa decidere di non comprimere affatto il blocco. In presenza di un blocco che utilizza un albero proprio, le istruzioni per costruire l'albero seguono l'header.\nLa compressione si suddivide in 2 stadi:\nDifferenze con l'algoritmo LZ77.\nPer quanto riguarda la variante di LZW, essa consiste nel \"non costruire\" esplicitamente il dizionario, ma nell'usare invece dei puntatori all'indietro per specificare che una determinata sotto-stringa di ingresso, \u00e8 in realt\u00e0 la ripetizione di un'altra gi\u00e0 osservata in precedenza. In questo caso, anzich\u00e9 emettere il codice (di Huffman) associato al byte corrente, si emette (il codice di Hamming del) la lunghezza della stringa da copiare, e la distanza (nel passato) della stessa. Quindi in pratica, anzich\u00e9 usare una codeword di lunghezza fissa per indicizzare gli elementi del dizionario come per LZW, si usa un puntatore di lunghezza variabile, privilegiando le copie della sottostringa corrente pi\u00f9 prossime nel tempo, oppure quelle con un maggior numero di caratteri uguali."}
{"id": "1833713", "revid": "273860", "url": "https://it.wikipedia.org/wiki?curid=1833713", "title": "Giasio", "text": ""}
{"id": "1833716", "revid": "254059", "url": "https://it.wikipedia.org/wiki?curid=1833716", "title": "Barra do Quara\u00ed", "text": "Barra do Quara\u00ed \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental."}
{"id": "1833717", "revid": "767487", "url": "https://it.wikipedia.org/wiki?curid=1833717", "title": "Miracolo a Viggi\u00f9", "text": "Miracolo a Viggi\u00f9 \u00e8 un film del 1951 diretto da Luigi Giachino, ed ambientato nel paese di Viggi\u00f9, in provincia di Varese."}
{"id": "1833721", "revid": "767487", "url": "https://it.wikipedia.org/wiki?curid=1833721", "title": "Ellen Allien", "text": "\u00c8 residente a Berlino, Germania, ed \u00e8 spesso impegnata in viaggi all'estero. Compone brani sia in inglese sia in tedesco. L'artista afferma che \u00e8 la stessa Berlino riunificata, a cui dedic\u00f2 il suo primo album \"Stadtkind\" (bambino della citt\u00e0), a darle l'ispirazione per la sua musica. \u00c8 difficile attribuire uno stile preciso alle sue canzoni, poich\u00e9 si rifanno a una miscela di musica Techno ed Elettronica, che si orienta verso la Disco music e include talvolta anche influenze da altri stili."}
{"id": "1833723", "revid": "110157", "url": "https://it.wikipedia.org/wiki?curid=1833723", "title": "Garruchos", "text": "Garruchos \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental."}
{"id": "1833724", "revid": "110157", "url": "https://it.wikipedia.org/wiki?curid=1833724", "title": "Extraparlamentare", "text": "L'aggettivo extraparlamentare pu\u00f2 essere applicato a partiti politici senza una rappresentanza in parlamento per insufficienza di elettori, o denotare la scelta di non partecipare al sistema politico istituzionale (il rifiuto del concetto di rappresentanza parlamentare nei sistemi democratici rappresentativi).\nCaratteristiche.\nOrganizzazioni di destra e sinistra e estremamente diverse fra loro vengono accomunate da questo attributo nel rifiuto del metodo parlamentare, considerato o obsoleto o inefficace per risolvere i problemi della societ\u00e0.\nDa alcune organizzazioni di sinistra il metodo parlamentare viene considerato strumento della borghesia per esautorare le masse dall'iniziativa politica. \nNella diversa accezione di formazione politica che rifiuta il mainstream culturale dominante in una societ\u00e0, la scienza politica utilizza anche la diversa definizione di \"partito anti-sistema\": essa per\u00f2 non \u00e8 perfettamente sovrapponibile alla prima, soprattutto quando queste formazioni o movimenti scelgono di concorrere alle elezioni e conseguono anche una rappresentanza parlamentare.\nAttivit\u00e0.\nI gruppi e movimenti extraparlamentari preferiscono l'azione politica diretta puntando ad un coinvolgimento delle masse e alla partecipazione senza intermediari, facendo evolvere un processo di cambiamento politico fuori dall'alveo delle istituzioni. Spesso le formazioni che si riferiscono a questa area hanno una vocazione marcatamente rivoluzionaria.\nAlcune di queste formazioni hanno alimentato il clima di scontro violento con le autorit\u00e0 e contro i propri nemici politici, tanto da arrivare a teorizzare e talvolta praticare la lotta armata.\nAnarchici.\nSolitamente sono extraparlamentari gli anarchici, che si organizzano in movimenti predicando nei loro comizi l'astensionismo nelle varie elezioni perch\u00e9 ritengono il Parlamento una forma d'istituzione superata e anacronistica. In Spagna per\u00f2 gli anarchici si organizzarono in partito Federaci\u00f3n Anarquista Ib\u00e9rica, che partecip\u00f2 pure a un Governo Statale prima della vittoria del falangismo: in quel Governo entrarono due ministri anarchici."}
{"id": "1833729", "revid": "2032911", "url": "https://it.wikipedia.org/wiki?curid=1833729", "title": "Itaqui", "text": "Itaqui \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental."}
{"id": "1833734", "revid": "200568", "url": "https://it.wikipedia.org/wiki?curid=1833734", "title": "Gran Teatre del Liceu", "text": "Il Gran Teatre del Liceu, conosciuto anche come \"El Liceu\", \u00e8 il teatro attivo pi\u00f9 antico di Barcellona. Si trova nella rambla dels Caputxins."}
{"id": "1833736", "revid": "110157", "url": "https://it.wikipedia.org/wiki?curid=1833736", "title": "Ma\u00e7ambara", "text": "Ma\u00e7ambara \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental."}
{"id": "1833737", "revid": "1627355", "url": "https://it.wikipedia.org/wiki?curid=1833737", "title": "Rete mirabile", "text": "La rete mirabile \u00e8 una rete di capillari sanguigni interposta tra due tronchi arteriosi (rete mirabile arteriosa) o tra due tronchi venosi (rete mirabile venosa). La rete dipende dal flusso sanguigno controcorrente (il sangue scorre all'interno di vasi paralleli della rete in direzioni opposte) e scambia calore, ioni e gas tra le pareti dei vasi sanguigni. In questo modo si mantiene un gradiente di temperatura o di concentrazione dei gas o dei soluti tra i flussi sanguigni arteriosi e venosi.\nEfficacia.\nL'efficacia delle reti \u00e8 determinata principalmente da quanto velocemente vengono scambiati calore, ioni o gas. Inoltre, per una data lunghezza, l'efficacia della rete decresce andando dagli scambi di calore e gas, ai piccoli ioni e alle altre sostanze.\nRete mirabile arteriosa.\nIn alcuni pesci, la rete mirabile riempie la vescica natatoria di ossigeno, usando un sistema controcorrente in cui le variazioni dei valori di pH fanno s\u00ec che l'ossigeno si liberi dal legame con l'emoglobina. Nei tonni (\"Thunnus sp.\") le reti mirabili funzionano come scambiatori di calore per permettere a questi pesci di mantenere la temperatura corporea superiore a quella dell'ambiente esterno.\nNegli uccelli palmipedi, una rete mirabile presente nelle zampe e nei piedi trasferisce calore dal sangue arterioso che entra in queste zone, pi\u00f9 caldo, a quello venoso che ve ne esce, pi\u00f9 freddo. In questo modo la temperatura delle zampe \u00e8 sempre molto vicina a quella dell'ambiente esterno e viene ridotta la perdita di calore.\nUn sistema simile \u00e8 presente anche nel collo dei cani per proteggere il cervello dal surriscaldamento; nei testicoli di alcuni mammiferi, che funzionano meglio a temperature basse; nei pinguini, in cui le reti mirabili sono presenti nei piedi, sulle ali e sui passaggi nasali, per evitare l'eccessiva perdita di calore dovuta agli ambienti molto freddi in cui vivono; nei cetacei, in cui si trovano nelle pinne pettorali, nella pinna dorsale e nei lobi della pinna caudale, per la dispersione del calore in eccesso.\nNelle giraffe (genere \"Giraffa\") \u00e8 presente una rete mirabile nel collo che serve ad equilibrare la pressione del sangue quando l'animale si piega per bere.\nNei mammiferi una rete mirabile si trova anche nelle arteriole efferenti dei glomeruli iuxtamidollari dei reni, dove svolge un importante ruolo nel mantenimento dell'ipertonicit\u00e0 della zona midollare pi\u00f9 interna. Ci\u00f2 rende possibile la formazione di un'urina concentrata e la conservazione dell'acqua corporea.\nRete mirabile venosa.\nDa non confondere con il sistema portale, cio\u00e8 un sistema di vene interposto fra due reti capillari; la rete mirabile \u00e8 quindi composta dai capillari interposti alle due vene, i quali raccolgono il sangue dalle vene portali e lo trasportano al circolo venoso diretto al cuore."}
{"id": "1833739", "revid": "765509", "url": "https://it.wikipedia.org/wiki?curid=1833739", "title": "Colonne sonore di Sailor Moon", "text": "Questa voce raccoglie le colonne sonore di Sailor Moon, sia della serie TV anime \"Sailor Moon\" del 1992 che della serie ONA \"Pretty Guardian Sailor Moon Crystal\" del 2014.\nColonne sonore.\n\"Bish\u014djo senshi Sailor Moon - Ongaku sh\u016b\".\n \u00e8 una compilation contenente la colonna sonora della prima stagione \"Sailor Moon\", trasmessa in Giappone dal 1992 al 1993. Il CD consiste di 11 tracce: la prima e l'ultima traccia sono rispettivamente la sigla d'apertura e la sigla di chiusura della serie. Le tracce che vanno dalla numero 2 alla numero 10 invece sono le \"background music\" utilizzate nell'anime.\n\"Bish\u014djo senshi Sailor Moon R - Ongaku sh\u016b\".\n \u00e8 una compilation contenente la colonna sonora della prima parte dell'anime \"Sailor Moon R\" trasmesso in Giappone dal 1993 al 1994. Il CD consiste di 10 tracce: la prima e l'ultima traccia sono rispettivamente la sigla di chiusura e una image song della serie. Le tracce che vanno dalla numero 2 alla numero 10 invece sono le \"background music\" utilizzate nell'anime. Rispetto alla colonna sonora precedente, non \u00e8 inserita \"Moonlight densetsu\", la sigla di apertura.\n\"Bish\u014djo senshi Sailor Moon R - Gekij\u014dban Music Collection - Ongaku sh\u016b\".\n \u00e8 una compilation contenente la colonna sonora del film \"Sailor Moon R The Movie - La promessa della rosa\". In questa colonna sonora sono presenti sia le canzoni del film che gran parte della musica della seconda serie televisiva. Inoltre, \u00e8 presente la seconda versione di \"I am Sailormoon\", tratta dal singolo \"Moon Revenge\", \u00e8 stata pubblicata un mese prima \u00e8 inclusa, ma non appare nel film. Sia la canzone di chiusura, \"Moon Revenge\", e \"I am Sailormoon\" tratte dallo speciale \"Dreaming Sailormoon\" trasmesso prima del film, sono eseguite da Peach Hips (doppiatrici dell'anime).\n\"Bish\u014djo senshi Sailor Moon S - Ongaku sh\u016b\".\n \u00e8 un CD contenente la colonna sonora dell'anime \"Sailor Moon S\" trasmesso in Giappone dal 1994 al 1995. Il CD consiste di 15 tracce, comprendenti tutte le background music della serie. Rispetto alle precedenti colonne sonore dello stesso anime, non sono incluse nel cd le sigle di apertura (\"Moonlight densetsu\") e di chiusura (\"Tuxedo Mirage\").\n\"Bish\u014djo senshi Sailor Moon S - Gekij\u014dban Music Collection - Ongaku sh\u016b\".\n \u00e8 una compilation contenente la colonna sonora del film \"Sailor Moon S The Movie - Il cristallo del cuore\".\n\"Bish\u014djo senshi Sailor Moon SuperS - Ongaku sh\u016b\".\n \u00e8 la colonna sonora dell'anime \"Sailor Moon SuperS\", comprendente tutte le background music, nonch\u00e9 la sigla di apertura e di chiusura della serie.\nTracce\n\"Bish\u014djo senshi Sailor Moon SuperS Music Collection\".\n \u00e8 la colonna sonora del film \"Sailor Moon SuperS\" in cui sono presenti anche le BGM dello spacialino su Ami.\n\"Bish\u014djo senshi Sailor Moon Music Collection - Extra Version\".\n \u00e8 una raccolta di tutte quelle background music delle prime quattro serie di \"Sailor Moon\" che non erano state inserite nei precedenti BGM ufficiali, pi\u00f9 le due sigle della terza serie in versione TV size.\n\"Bish\u014djo senshi Sailor Moon Sailor Stars Music Collection\".\n \u00e8 la prima parte della raccolta contenente la colonna sonora dell'anime \"Sailor Moon Sailor Stars\", andato in onda originariamente dal 1996 al 1997.\n\"Bish\u014djo senshi Sailor Moon Sailor Stars Music Collection Vol.2\".\n \u00e8 la seconda parte della raccolta contenente la colonna sonora dell'anime \"Sailor Moon Sailor Stars\", andato in onda originariamente dal 1996 al 1997.\n\"Image song\".\n\"Bish\u014djo senshi Sailor Moon - Ai wa doko ni aruno?\".\n \u00e8 il primo album di \"image song\" ispirato alla prima serie dell'anime \"Sailor Moon\". Mitsuishi Kotono, Aya Hisakawa e Michie Tomizawa, gi\u00e0 doppiatrici di Usagi Tsukino, Ami Mizuno e Rei Hino, riprendono i loro ruoli cantando diverse \"image song\", mentre le tracce dialogate del CD formano una conversazione tra Usagi e Luna. Sono presenti anche delle canzoni dedicate a Queen Beryl e alla gattina Luna, ma in entrambi i casi i brani sono cantati da Apple Pie, anzich\u00e9 dalle doppiatrici originali.\n\"Bish\u014djo senshi Sailor Moon - In Another Dream\".\n \u00e8 il secondo album di \"image song\" della prima serie dell'anime. In questo album il cast viene allargato ai protagonisti della serie, con la partecipazione di Mitsuishi Kotono, Aya Hisakawa e Michie Tomizawa, Emi Shinohara, Rika Fukami e Tohru Furuya, nei ruoli di Usagi Tsukino, Ami Mizuno, Rei Hino, Makoto Kino, Minako Aino e Mamoru Chiba. Il brano \"You're Just My Love\" viene utilizzato nel corso dell'episodio 46 dell'anime, mentre \"Eien no melody\" nell'episodio 54.\n\"Bish\u014djo senshi Sailor Moon R - Mirai e mukatte\".\n \u00e8 il terzo album di \"image song\" ispirato alla serie TV, incentrato sulla seconda stagione. Comprende Mitsuishi Kotono, Aya Hisakawa e Michie Tomizawa, Emi Shinohara, Rika Fukami e Tohru Furuya, nei ruoli di Usagi Tsukino, Ami Mizuno, Rei Hino, Makoto Kino, Minako Aino e Mamoru Chiba. I brani \"Route Venus\", \"Onaji namida wo wakeatte\" e \"Ai no senshi\" sono stati utilizzati anche nel corso dell'anime.\n\"Bish\u014djo senshi Sailor Moon R - Otome no shish\u016b\".\n \u00e8 il quarto album di \"image song\" ispirato alla serie TV, incentrato ancora una volta sulla seconda stagione. Si tratta di una raccolta di cinque singoli precedentemente pubblicati, dedicato ognuno ad una guerriera sailor, composti da una breve poesia e da una canzone.\n\"Bish\u014djo senshi Sailor Moon S - Uranus, Neptune, Chibimoon, Plus\".\n \u00e8 il quinto album di \"image song\" ispirato alla serie TV, incentrato sulla terza stagione. Contenente alcune canzoni cantate dai tre nuovi personaggi presenti nella nuova stagione: Sailor Uranus, Sailor Neptune e Sailor Chibimoon. Sono inoltre presenti anche due canzoni inedite cantate da Takase Mariko.\nAltre raccolte.\n\"Bish\u014djo senshi Sailor Moon R - Symphonic Poem\".\n \u00e8 una compilation contenente una versione sinfonica delle musiche dell'anime \"Sailor Moon R\" registrate dalla London Symphony Orchestra.\n\"Bish\u014djo senshi Sailor Moon S - Big Box\".\n \u00e8 un pacchetto multimediale composto da un CD, una cassetta musicale contenente delle basi karaoke, la sceneggiatura degli episodi 92 e 104 ed un set di cartoline.\n\"Bish\u014djo senshi Sailor Moon S - Music Fantasy\".\n \u00e8 un album contenente delle nuove versioni delle musiche utilizzate per la colonna sonora dell'anime \"Sailor Moon S\".\n\"Bish\u014djo senshi Sailor Moon SuperS in Paris\".\n \u00e8 un album contenente alcune delle canzoni legate alle prime tre stagioni di \"Sailor Moon\", cantate da Hiroko Asakawa, con un nuovo arrangiamento che ricorda la musica francese.\n\"Bish\u014djo senshi Sailor Moon SuperS - Theme Song Collection\".\n \u00e8 una raccolta contenente tutte le sigle di apertura e di chiusura delle serie e dei film, legati all'anime \"Sailor Moon\". \u00c8 compresa anche \"Watashitachi ni naritakute\", sigla finale di \"Sailor Moon SuperS\", fino al momento dell'uscita di questo CD, ancora mai registrata su alcun album.\nTracce\n\"Bish\u014djo senshi Sailor Moon SuperS Piano Fantasia\".\n \u00e8 una raccolta di alcune background music e canzoni legate all'anime \"Sailor Moon\" ed arrangiate per solo pianoforte.\n\"Bish\u014djo senshi Sailor Moon SuperS Orgel Fantasia\".\n \u00e8 una raccolta di alcune background music e canzoni legate all'anime Sailor Moon ed arrangiate per solo organo.\n\"Bish\u014djo senshi Sailor Moon SuperS Christmas for You\".\n \u00e8 una raccolta di alcune canzoni natalizie interpretate dalle doppiatrici dell'anime.\n\"Bish\u014djo senshi Sailor Moon Best Song Collection Pretty Cast\".\n \u00e8 una raccolta contenente alcune delle canzoni legate all'anime \"Sailor Moon\", ricantate dalle Pretty Cast, un duo femminile giapponese, formato da Elena e Leona, che aveva eseguito le canzoni legate alla colonna sonora del film di \"Sailor Moon SuperS\".\n\"Bish\u014djo senshi Sailor Moon Best Song Collection\".\n \u00e8 una raccolta di tutte le sigle di apertura e di chiusura dell'anime, oltre che delle sigle usate per i tre film dell'anime \"Sailor Moon\".\n\"Bish\u014djo senshi Sailor Moon Sailor Stars Merry Christmas!\".\n \u00e8 una raccolta di alcune canzoni natalizie interpretate dalle doppiatrici dell'anime \"Sailor Moon\".\nColonne sonore italiane.\nIn Italia \u00e8 stata pubblicata una raccolta di sigle dell'anime \"Sailor Moon\" intitolata \"Cristalli, petali e misteri per Sailor Moon\"."}
{"id": "1833741", "revid": "135491", "url": "https://it.wikipedia.org/wiki?curid=1833741", "title": "Brick - La roba", "text": ""}
{"id": "1833742", "revid": "1305772", "url": "https://it.wikipedia.org/wiki?curid=1833742", "title": "Noble scozzese", "text": "Noble \u00e8 il nome di alcune monete scozzesi d'oro e d'argento. La prima moneta scozzese con questo nome fu coniata nel 1357 da re Davide II.\nUna moneta d'argento con lo stesso nome fu coniata da Giacomo VI prima di accedere al trono di Inghilterra.\nNoble d'oro.\nLa prima moneta d'oro scozzese fu introdotta nel 1357 da Davide II (1329-1371). Anche il groat scozzese fu emesso per la prima volta in questo periodo.\nDavide riprese il tipo del \"noble\" coniato nel 1344 da Edoardo III d'Inghilterra. Nella moneta inglese al dritto era rappresentata una nave su cui c'era il re, in piedi con la spada della mano destra e lo scudo con le armi di Francia e Inghilterra nei quarti. Nella moneta inglese la legenda recitava . ed al rovescio la legenda riportava una frase del Nuovo testamento: .. Il tipo del dritto commemorava la battaglia di Sluis, dove Edoardo batt\u00e9 la flotta dei francesi il 24 giugno 1340.\nLa moneta scozzese, coniata solo 13 anni dopo, riprendeva nei dettagli la moneta inglese: sullo scudo reale era rappresentato per la prima volta, su una moneta, lo stemma di Scozia, con il leone rampante, che era stato introdotto da Guglielmo I.\nAl dritto la legenda intorno al re coronato stante di fronte in una nave, che tiene la spada e lo scudo con le armi di Scozia. Come gi\u00e0 notato \u00e8 la prima raffigurazione su una moneta dello stemma scozzese.\nIl rovescio aveva la stessa legenda della moneta inglese: e lo stesso tipo: una croce fiorita in una cornice di otto archi.\nNel 1357 Adam Tor, che era il responsabile della zecca ricevette una patente con la quale divenne responsabile della coniazione dei due nuovi valori, il \"noble\" ed il \"groat\".\nNella contabilit\u00e0 di Tor \u00e8 menzionato \"James Mulekyn\" da Firenze, capo incisore per la Scozia e probabilmente responsabile dell'incisione e della fornitura dei conii delle nuove monete.\nAveva un peso di 120 grani Troy ed un titolo di 23,875 carati e valeva mezzo \"merk\", cio\u00e8 6s 8d, cio\u00e8 un terzo di sterlina scozzese. Peso e titolo coincidono con quelli della quarta emissione di Edoardo III del 1351.\nGli esemplari noti sono poche unit\u00e0, meno di dieci.\nDopo Davide il \"noble\" d'oro non fu pi\u00f9 coniato e la principale moneta d'oro scozzese divenne il \"lion\".\nLa coniazione del \"noble\" fu ripresa da Giacomo VI che coni\u00f2 un primo \"noble\" d'oro nel 1684, nella sua terza emissione, il \"Lion noble\".\nRecava al dritto la legenda . Il tipo era del leone seduto di fronte che tiene con le zampe anteriori allargate lo scettro e la spada (armi di Scozia). Il tipo del dritto d\u00e0 il nome alla moneta.\nAl rovescio una croce i cui bracci sono formati dalle lettere \"I\" e \"R\" (\"Iacobus rex\") e la legenda e l'anno.\nIl valore era di \u00a33 15s (75 scellini scozzesi).\nUn'altra moneta d'oro con lo stesso nome dal valore di 146s 8d nel periodo 1588-90. Recava il cardo, uno dei simboli scozzesi da cui il nome di \"noble\" al cardo (\"gold thistle noble\").\nAl dritto era raffigurata una nave in mare; al centro scudo coronato con stemma di Scozia; sotto il cardo. Sulle bandiere a prua e a poppa rispettivamente le lettera \"I\" e \"R\". La legenda \u00e8 .\nAl rovescio c'era, all'interno di una cornice, due scettri decussati con una corona alle quattro estremit\u00e0 ed al centro un cardo che d\u00e0 nome alla moneta. Nei quarti i leoni coronati di Scozia. Fuori dalla cornice quattro teste di cardo. Intorno la legenda \nI coni furono incisi da Thomas Foulis.\nNoble d'argento.\nAnche una moneta d'argento di nome \"noble\" fu battuto da Giacomo VI durante la sua seconda monetazione (1571-80), assieme al mezzo \"noble\". Anche questa moneta aveva il valore di 6s 8d, come il noble di Davide II.\nLo stesso nome fu usato da Giacomo VI per alcune monete d'argento emesse prima di salire al trono d'Inghilterra.\nFu coniata dal 1572 al 1580."}
{"id": "1833744", "revid": "110157", "url": "https://it.wikipedia.org/wiki?curid=1833744", "title": "Manoel Viana", "text": "Manoel Viana \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental."}
{"id": "1833749", "revid": "1305772", "url": "https://it.wikipedia.org/wiki?curid=1833749", "title": "Quara\u00ed", "text": "Quara\u00ed \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental."}
{"id": "1833752", "revid": "10431", "url": "https://it.wikipedia.org/wiki?curid=1833752", "title": "Catene, Poi e Kiwi-Do", "text": "Catene, Poi e Kiwido sono diverse parole che designano quasi lo stesso strumento di giocoleria, o meglio, il cui significante \u00e8 uno strumento che sfrutta il medesimo principio, ovvero quello della forza centrifuga e quindi della rotazione di un pesetto su diverse circonferenze, il cui raggio \u00e8 disegnato dalla cordicella, ed il cui centro \u00e8 dato dalle mani del giocoliere.\nCatene.\nLe Catene hanno una impugnatura generalmente in cuoio, delle vere e proprie catene metalliche come \"cordicella\" ed in cui il \"pesetto\" \u00e8 costituito da kevlar infiammabile (attraverso l'imbibizione nel petrolio bianco, apposito per lo spettacolo): esse sono infatti destinate agli spettacoli col fuoco. \nPoi.\nI Poi, invece che hanno una pallina, o comunque un altro pesetto, come impugnatura; essi offrono il vantaggio, per i pi\u00f9 esperti, di poterli lanciare, ampliando il ventaglio delle coreografie. \nKiwido.\nI Kiwido hanno una normale impugnatura di stoffa, generalmente in velluto, una cordicella di filo abbastanza doppio ed un pesetto finale, costituito di stoffa; ad esse sono solitamente abbinati dei nastri colorati, che si attaccano, solitamente tramite un bottoncino, al pesetto e che consentono altres\u00ec di montare vivaci coreografie.\nCorde.\nEsistono anche le Corde, che sono altres\u00ec una variante dello stesso oggetto, ma le cui cordicelle sono anch'esse costituite da materiale kevlar e sono pertanto anch'esse infiammabili."}
{"id": "1833753", "revid": "110157", "url": "https://it.wikipedia.org/wiki?curid=1833753", "title": "S\u00e3o Francisco de Assis", "text": "S\u00e3o Francisco de Assis \u00e8 un comune del Brasile nello Stato del Rio Grande do Sul, parte della mesoregione del Sudoeste Rio-Grandense e della microregione della Campanha Ocidental."}
{"id": "1833758", "revid": "289247", "url": "https://it.wikipedia.org/wiki?curid=1833758", "title": "Equitazione alle olimpiadi estive 2004", "text": ""}
{"id": "1833759", "revid": "1442080", "url": "https://it.wikipedia.org/wiki?curid=1833759", "title": "NBA Playoffs 1950", "text": "Gli NBA Playoffs 1950 si conclusero con la vittoria dei Minneapolis Lakers (campioni della NBA Central Division) che sconfissero i campioni della Eastern Division, i Syracuse Nationals.\nEastern Division.\nSemifinali.\n(1) Syracuse Nationals - (4) Philadelphia Warriors.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) New York Knicks - (3) Washington Capitols.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Syracuse Nationals - (2) New York Knicks.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nCentral Division.\nSemifinali.\n(1) Minneapolis Lakers - (4) Chicago Stags.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n(2) Rochester Royals - (3) Fort Wayne Pistons.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Minneapolis Lakers - (3) Fort Wayne Pistons.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(1) Indianapolis Olympians - (4) Sheboygan Red Skins.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Anderson Packers - (3) Tri-Cities Blackhawks.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Indianapolis Olympians - (2) Anderson Packers.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinale NBA.\nMinneapolis Lakers - Anderson Packers.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1950.\nSyracuse Nationals - Minneapolis Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 27 dicembre 2021\"."}
{"id": "1833772", "revid": "709565", "url": "https://it.wikipedia.org/wiki?curid=1833772", "title": "Le avventure di Ruffy e Reddy", "text": "Le avventure di Ruffy e Reddy (\"Ruff and Reddy\") \u00e8 una serie televisiva d'animazione statunitense prodotta e diretta da William Hanna e Joseph Barbera e trasmessa sulla NBC in 156 episodi da 4 minuti l'uno dal 14 dicembre 1957 al 2 aprile 1960 per tre stagioni. \u00c8 la prima serie realizzata dalla Hanna-Barbera (all'epoca chiamata H-B Enterprises). La serie segue le avventure di Ruffy (in originale Ruff), un gatto intelligente e tenace, e Reddy, un cane bonario e coraggioso ma poco brillante. Fu distribuita dalla Screen Gems, il braccio televisivo della Columbia Pictures. La serie \u00e8 nota come uno dei primi programmi televisivi animati originali e per l'uso pionieristico di tecniche di animazione limitata.\nProduzione.\nAntefatto.\nNel 1957 William Hanna e Joseph Barbera terminarono il loro incarico alla Metro-Goldwyn-Mayer, dove avevano prodotto cortometraggi d'animazione cinematografici (principalmente la serie \"Tom &amp; Jerry\"). Data la chiusura dello studio, il loro staff, composto da 110 inchiostratori, pittori e animatori, se ne and\u00f2 con loro. La MGM trovava pi\u00f9 redditizio rieditare continuamente cartoni vecchi che produrne di nuovi. Hanna e Barbera rimasero una partnership e investirono 30.000 dollari di tasca propria in una nuova impresa, la H-B Enterprises. Il duo inizi\u00f2 a lavorare su storyboard con nuovi personaggi, di cui i primi furono Ruffy e Reddy, e strinse un accordo con l'ex collega della MGM George Sidney secondo cui egli avrebbe ricevuto una piccola percentuale della nuova societ\u00e0 in cambio dell'attivit\u00e0 di rappresentante commerciale. Sidney organizz\u00f2 un incontro alla Screen Gems, che all'epoca aveva preso in considerazione l'idea di rientrare nel mondo dell'animazione. Sentendo fiducia nei personaggi di Ruff e Reddy, il duo present\u00f2 la sua proposta, insieme a un basso budget di produzione che avrebbe comportato un'animazione limitata.\nAnimazione.\n\"Le avventure di Ruffy e Reddy\", come una delle prime serie animate originali prodotte per la televisione, ha aperto la strada alla tecnica dell'animazione limitata, che richiederebbe molti meno disegni e, per estensione, meno inchiostrazione e colorazione. Questo metodo fu impiegato per necessit\u00e0, poich\u00e9 budget pi\u00f9 elevati erano stati la causa del crollo del business dei cartoni animati cinematografici. Hanna, in una nota di sei pagine, aveva tentato di convincere i suoi superiori alla MGM ad impiegare tecniche economizzatrici per ridurre il costo dei loro cortometraggi, ma non aveva ricevuto risposta. All'epoca aveva stimato che un cartone animato di sei minuti costasse 17.500 dollari se utilizzava la tecnica dell'animazione limitata (inferiore rispetto al budget di 35.000 dollari che il duo riceveva alla MGM). Quando present\u00f2 la serie alla Screen Gems, Hanna aveva ampiamente ridotto i costi a 3.000 dollari e il duo era molto fiducioso che la societ\u00e0 avrebbe risposto con grande entusiasmo. La Screen Gems apprezz\u00f2 il concept della serie, ma spieg\u00f2 al duo che il budget per la televisione, ancora un mezzo sperimentale, sarebbe stato molto rigoroso. Alla fine, la societ\u00e0 diede alla partnership un'opzione per produrre cinque segmenti di cinque minuti, con un budget crescente a partire da 2.700 dollari.\nHanna descrisse il processo nel suo libro di memorie del 1996, \"A Cast of Friends\": \"Era essenziale selezionare solo le pose chiave necessarie per impartire in modo convincente l'illusione del movimento nei nostri cartoni animati\". Questo metodo spesso enfatizza i primi piani, piuttosto che i campi interi o medi. Tutto sommato, il processo di produzione de \"Le avventure di Ruffy e Reddy\" non era dissimile da quello utilizzato per creare cartoni animati cinematografici: veniva scritta una sceneggiatura, seguita da uno storyboard che illustrava le pose chiave. Successivamente, veniva utilizzata una colonna sonora registrata con dialoghi per creare un \"rullo di pose\", che avrebbe dato ai realizzatori un senso del ritmo. Guardare i rulli di pose durante i loro anni alla MGM aveva sottolineato che semplici pose chiave sarebbero state sufficienti per dimostrare umorismo. Hanna credeva che il processo in linea con la natura della televisione del periodo, sottolineando \"l'intimit\u00e0 piuttosto che lo spettacolo\", rappresentasse un'esperienza visiva completamente diversa (un grande schermo cinematografico contro uno schermo televisivo di dimensioni standard).\nOltre al processo di produzione pi\u00f9 rapido ed economico, Hanna e Barbera decisero di produrre i segmenti a colori. \"Fu una delle cose pi\u00f9 intelligenti che avessimo fatto\", disse Hanna. \"Abbiamo detto: 'Il colore arriver\u00e0 presto. I cartoni durano per sempre. Andiamo avanti e li facciamo a colori, e saremo un passo avanti agli altri.'\" Questa strategia diede i suoi frutti nel 1959, quando fu introdotta la televisione a colori. \"Le avventure di Ruffy e Reddy\" evit\u00f2 inoltre sfondi ricchi e dettagliati, a favore di illustrazioni semplici e colorate.\nScrittura e sonoro.\nHanna e Barbera amavano il \"rapporto comico continuo\" dei duo dei cartoni animati, tra cui le rivalit\u00e0 tra Willy il Coyote e Beep Beep e tra Silvestro e Titti. La loro creazione alla MGM, \"Tom &amp; Jerry\", era stata una variazione su questo tema. Con \"Le avventure di Ruffy e Reddy\" decisero di eliminare il tema della nemesi e rendere invece i personaggi migliori amici. \"Di conseguenza, questa relazione pi\u00f9 morbida pose una maggiore enfasi sull'umorismo e l'arguzia trasmessi al pubblico attraverso i dialoghi\", scrisse Hanna.\nHanna scrisse la sigla della serie nella sua prima incursione nella composizione musicale, che sarebbe diventata un punto fermo della Hanna-Barbera per quasi trent'anni. Con l'obiettivo di catturare sia lo spirito dei personaggi e che l'orecchio degli ascoltatori, scrisse i testi una mattina durante lo storyboarding, consegnando lo spartito al direttore musicale Hoyt Curtin, che compose la melodia.\nDoppiaggio.\nA differenza di Tom e Jerry, i due nuovi personaggi avrebbero parlato e il duo tenne delle audizioni per trovare i doppiatori. Selezionando principalmente quelli con cui avevano lavorato alla MGM, Hanna e Barbera scelsero Don Messick per Ruffy e Daws Butler per Reddy. Messick e Butler divennero i principali doppiatori di lunga data dei cartoni H&amp;B.\nDistribuzione e accoglienza.\nLa serie fu trasmessa all'interno di un programma per bambini di mezz'ora in onda il sabato mattina, intitolato \"The Ruff and Reddy Show\", che includeva intermezzi dal vivo con il conduttore Jimmy Blaine e i burattinai Rufus Rose e Bobby Nicholson, oltre a cortometraggi animati di propriet\u00e0 della Screen Gems. Bench\u00e9 l'episodio pilota fosse stato proiettato prima della trasmissione, Hanna in seguito ammise di essere stato nervoso su come il pubblico avrebbe risposto, ma che le recensioni sui giornali commerciali erano state principalmente positive, ritenendolo un \"programma di cartoni animati divertente e intelligente\". La NBC, a seguito di questo successo, fece firmare al duo un contratto quinquennale per produrre e sviluppare ulteriori serie televisive animate.\nAlcuni episodi della serie furono doppiati in italiano e trasmessi sul Programma Nazionale dal 26 ottobre 1969 al 17 dicembre 1975 all'interno della TV dei ragazzi, accorpati in puntate da 20 minuti. Inoltre alcuni episodi furono inseriti nella VHS \"Gli allegri animali\", distribuita in Italia dalla Mondadori Video nell'ottobre 1990.\nAltri media.\nNel 1990 l'editrice britannica Hi-Tec Software pubblic\u00f2 il videogioco \"Ruff and Reddy in the Space Adventure\" per molti dei principali home computer.\nNel 2017, Ruffy e Reddy sono apparsi nel primo numero del fumetto DC Comics \"Green Lantern/Space Ghost Annual\" in cui sono ritratti come cabarettisti degli anni '50 trasformati in star della TV. Dal 25 ottobre 2017 al 28 marzo 2018 \u00e8 stata pubblicata una miniserie in sei numeri su tale versione dei personaggi."}
{"id": "1833775", "revid": "121450271", "url": "https://it.wikipedia.org/wiki?curid=1833775", "title": "Monumento naturale Su Sterru", "text": "Su Sterru, pi\u00f9 noto come Voragine di Golgo e in sardo come Su Sterru o S'Isterru, \u00e8 un inghiottitoio naturale che si apre all'improvviso sull'altopiano di Golgo nei pressi della chiesa campestre di San Pietro, nel Supramonte di Baunei. \u00c8 ritenuta tra le pi\u00f9 profonde voragini a singola campata d'Europa.\nEtimologia.\nIl significato corrente del nome \"st\u00e9rru\" \u00e8 \"distesa\", dal verbo \"ist\u00e9rrere\" (stendere), che non sembrerebbe pertanto correlato. Esso significa per\u00f2 anche scavo, quindi \"su disterru\" pu\u00f2 intendere l'abisso.\nDescrizione.\nSi tratta di una voragine carsica creatasi nel calcare giurese, si trova ad un'altitudine di circa 400 metri sul livello del mare e ha il suo fondo dopo un salto pressoch\u00e9 verticale di circa 295 metri. La sezione della voragine, di tipo ellittico, si mantiene uniforme per buona parte del suo sviluppo con un diametro di circa 25 metri che diventano 40 al fondo.\nLa parte pi\u00f9 superficiale dell'inghiottitoio, di circa 25 metri, \u00e8 formata da rocce nere basaltiche, la restante \u00e8 formata da rocce bianche calcaree.\nEsplorazione.\nLa cavit\u00e0, nota fin dall'antichit\u00e0, ha subito diversi tentativi di esplorazione che per parecchi anni si sono rivelati infruttuosi poich\u00e9 le corde utilizzate dai vari speleologi nei tentativi di raggiungerne il fondo, risultavano essere troppo corte rispetto alle dimensioni della voragine. Solamente nell'estate del 1957 gli speleologi del Gruppo Grotte Nuorese riuscirono a toccare la base dell'inghiottitoio che peraltro risultava completamente ricoperto dalle numerose pietre lanciate dai visitatori.\nIn epoche pi\u00f9 recenti diverse spedizioni ne hanno raggiunto il fondo; le pareti dell'inghiottitoio sono state fotografate metro per metro ed un gruppo di biologi ha soggiornato per diversi giorni all'interno della cavit\u00e0 allo scopo di studiare la flora e la microfauna presente.\nLa Voragine del Golgo non \u00e8 attrezzata per un flusso turistico. Per la sua difficolt\u00e0 \u00e8 accessibile solo a specialisti.\nGeologia.\nLa voragine, massiccia ed imponente, sebbene inserita nell'ambiente carsico del Supramonte, presenta nella sua parte superiore rocce di tipo vulcanico di colore nero mentre quella pi\u00f9 profonda ha natura calcarea. Fino al 1957 si considerava che la voragine fosse la bocca di un vulcano e le stesse carte topografiche ne segnalavano l'ingresso con il nome di \"Cratere vecchio\".. Si ipotizzava, infatti, che da qui fossero uscite le lave nere che tuttora ricoprono parte dell'omonimo altopiano.\nQuando, sul finire degli anni cinquanta gli speleologi esplorarono per la prima volta l'abisso, ci si rese conto che la voragine di Golgo \u00e8 stata creata da normali fenomeni di erosione e nello specifico dal crollo di parte delle pareti basaltiche (le rocce nere di tipo vulcanico che si formarono tra il cenozoico ed il neozoico) che sovrastano la roccia calcarea. Tale crollo, si ritiene che sia dovuto all'erosione della roccia calcarea operato principalmente dall'acqua che, ad un certo punto, non sarebbero pi\u00f9 state in grado di sopportare la mole del peso delle rocce sovrastanti.\nAmbiente.\nLa voragine, che presenta un microclima particolare, ospita al suo interno un'interessante fauna troglobia in cui spicca il geotritone sardo, il ragno linifiide Porrhomma ed i crostacei terrestri del genere Trichoniscus.\nFu designato come monumento naturale con Decreto dell'Assessore regionale della Difesa dell\u2019Ambiente della Sardegna del 2 dicembre 1993, n. 3110; a seguito di ricorso presentato da parte della Provincia di Nuoro, il TAR Sardegna con sentenza n. 1239/2001 ha annullato il decreto istitutivo; di conseguenza, Su Sterru non \u00e8 pi\u00f9 da considerarsi come area protetta istituita e non \u00e8 incluso nella versione pi\u00f9 aggiornata dell'Elenco Ufficiale delle Aree Protette (VI aggiornamento, approvato con decreto 27 aprile 2010).\nIncidenti.\nMolte persone si sono suicidate gettandosi nel cuore della voragine, triste realt\u00e0 ben nota localmente.\nAccanto alla voragine \u00e8 visibile una croce di acciaio. \u00c8 stata posta dal padre di Antonio Carta, il giovane che il 31 luglio del 1976 precipit\u00f2 nell'inghiottitoio di Su Sterru nel tentativo di fotografarne l'interno, come spiega la sorella: "}
{"id": "1833776", "revid": "1516566", "url": "https://it.wikipedia.org/wiki?curid=1833776", "title": "Robert Elmer Horton", "text": "Biografia.\nNel 1897, a 22 anni, consegu\u00ec il diploma universitario B.S. presso l'Albion College. Dopo il diploma, and\u00f2 a lavorare da suo zio, George Rafter, un noto ingegnere civile. Rafter aveva commissionato lo studio di una briglia, i cui risultati furono analizzati e sintetizzati da Horton. Nel 1900, a 25 anni, fu chiamato a New York presso il District Engineer dello United States Geological Survey.\nDurante i suoi studi dei flussi di New York, Horton determin\u00f2 che il grado in cui la pioggia pu\u00f2 raggiungere l'acquifero dipendeva da una certa propriet\u00e0 del suolo, che egli chiam\u00f2 capacit\u00e0 di infiltrazione (Infiltration Capacity). Analizz\u00f2 e separ\u00f2 il ciclo dell'acqua nei processi di infiltrazione, evaporazione, intercettazione, traspirazione, deflusso superficiale, etc. Horton fu il primo a delineare e denominare queste ormai familiari parti del ciclo.\nFormulazioni.\nTrovate sperimentalmente negli anni '30 da R.E.Horton per l'infiltrazione delle acque nel suolo, le formule valgono quando la pioggia (mm/h) \u00e8 superiore alla capacit\u00e0 di infiltrazione f(t) ed il suolo \u00e8 secco."}
{"id": "1833777", "revid": "124123", "url": "https://it.wikipedia.org/wiki?curid=1833777", "title": "Antonio Marinetti (fumettista)", "text": "Dopo essersi diplomato all'Istituto d'Arte della propria citt\u00e0, inizia a collaborare con alcune riviste a fumetti di carattere regionale, tra cui Engaso 0.220. Pi\u00f9 tardi realizza, per la casa editrice \"Universo\", una storia breve per la serie \"Billiband\", sceneggiata da Giuseppe De Nardo. Alla fine degli anni novanta arriva poi la collaborazione con l'Elled\u00ec Edizioni, per la quale realizza due volumi della collana \"Eduardo a fumetti\".&lt;br&gt;\nIn quello stesso periodo, insegna alla \"Scuola Italiana di Comix\" di Napoli. Proprio alla \"Comix\" incontra lo scrittore Michele Serio che gli propone di realizzare per il Corriere del Mezzogiorno una storia a fumetti tratta da un suo romanzo, \"Uguale\".&lt;br&gt;\nNel 2002 entra a far parte dello staff di disegnatori della Sergio Bonelli Editore, prima in Nick Raider, e poi nella serie Julia.&lt;br&gt;\nNel 2007 inizia a collaborare anche con la casa editrice francese \"Soleil\"."}
{"id": "1833782", "revid": "2034938", "url": "https://it.wikipedia.org/wiki?curid=1833782", "title": "Wally Gator", "text": "Wally Gator \u00e8 una serie televisiva a cartoni animati ideata e prodotta dalla Hanna-Barbera dal 1962 al 1964. Nell'edizione originale era uno dei tre episodi del programma \"The New Hanna-Barbera Cartoon Series\" assieme a Luca Tortuga e \"Lippy the Lion &amp; Hardy Har Har (I due masnadieri)\".\nTrama.\nIl cartone narra le avventure dell\u2019allegro alligatore Wally Gator, ospite dello zoo cittadino. Il guardiano dello zoo \u00e8 Mr. Twiddle, il quale cerca di tenere sotto controllo Wally perch\u00e9 \u00e8 molto curioso (difatti ama scappare per visitare il mondo esterno). In tutti gli episodi, dopo varie vicende, finisce sempre per ritornare allo zoo.\nAnalisi.\nLo storico dell'animazione Christopher P. Lehman ha notato che \"Wally Gator\" segue la formula che Hanna-Barbera ha stabilito nella serie precedente, come la serie Arriva Yoghi. L'allestimento in cui di questi spettacoli collocava un personaggio animale all'interno di un ambiente controllato dall'uomo e faceva s\u00ec che questi personaggi affrontassero i confini sociali posti e imposti dagli umani.\nUn esempio \u00e8 l'orso Yoghi il quale vive in un parco sotto il controllo di un ranger; Wally vive in uno zoo sotto la supervisione di un guardiano. Il tema che guida la serie \u00e8 il desiderio di Wally di fuggire dallo zoo, un derivato della serie Top Cat, in cui il personaggio titolare continua a cercare di allontanarsi dalla vita nel vicolo.\nLehman nota un tema di fondo piuttosto deprimente: lo zoo e la vita in cattivit\u00e0 sembrano essere il posto giusto per Wally. Non importa quanto si sforza di adattarsi alla societ\u00e0 del mondo esterno, Wally rimane un \"Altro\" ed \u00e8 destinato a fallire. Lo status quo segue ogni tentativo di cambiamento fallito.\nTrasmissione.\nIn Italia la serie \u00e8 stata trasmessa il 18 settembre 1964 da Rai 1 su TV dei ragazzi."}
{"id": "1833783", "revid": "6923", "url": "https://it.wikipedia.org/wiki?curid=1833783", "title": "Higher (Ala)", "text": "Higher \u00e8 l'album di debutto della cantante polacca Ala pubblicato nel 2007 dall'etichetta discografica QL Records.\nIl disco.\nAla, pseudonimo di Alicja Julia Boratyn, \u00e8 un'ex componente del gruppo Blog 27. Molti testi delle canzoni sono stati scritti da Alicja stessa. Il genere \u00e8 pop rock ed \u00e8 stato pubblicato il 12 novembre del 2007. L'etichetta \u00e8 QL Records.\nTracce.\nNella versione polacca sono state inserite anche le seguenti tracce come bonus tracks:"}
{"id": "1833786", "revid": "12590", "url": "https://it.wikipedia.org/wiki?curid=1833786", "title": "Teorema multinomiale", "text": ""}
{"id": "1833788", "revid": "183483", "url": "https://it.wikipedia.org/wiki?curid=1833788", "title": "Zenithal Hourly Rate", "text": ""}
{"id": "1833790", "revid": "123417011", "url": "https://it.wikipedia.org/wiki?curid=1833790", "title": "Braccobaldo Bau", "text": "Braccobaldo Bau (\"Huckleberry Hound\") \u00e8 un personaggio immaginario protagonista di una omonima serie televisiva a cartoni animati, Braccobaldo Show, realizzato della casa di produzione statunitense Hanna-Barbera, esordito nel 1958.\nCaratterizzazione del personaggio.\n\u00c8 un fedele cane dal sangue blu e parla lentamente. Spesso canticchia la canzone \"O mia cara Clementina\". Della razza Bloodhound, caratterizzato da accento campagnolo e dalla voce nasale e meno silenziosa dello stesso personaggio. In Italia divent\u00f2 popolare negli anni 60 grazie al \"Braccobaldo Show\" in cui era il personaggio che introduceva tutti gli altri cartoni animati fra i quali l'Orso Yoghi, Pixie, Dixie e Mr. Jinks e Ugo Lupo prima degli altri. \u00c8 anche protagonista del film d'animazione \"Il buono, il cattivo e Braccobaldo\". La sua prima voce italiana \u00e8 stata quella di Renzo Palmer che doppiava anche Svicolone."}
{"id": "1833792", "revid": "767487", "url": "https://it.wikipedia.org/wiki?curid=1833792", "title": "Millie (film 1967)", "text": "\"Millie (Thoroughly Modern Millie)\" \u00e8 un film del 1967 diretto da George Roy Hill.\nIl film \u00e8 una commedia musicale con Julie Andrews, James Fox, Mary Tyler Moore, John Gavin, Carol Channing, Beatrice Lillie (nel suo ultimo ruolo cinematografico), Pat Morita (al suo debutto) e Jack Soo.\nLa sceneggiatura \u00e8 di Richard Morris, che si \u00e8 ispirato ad un musical britannico del 1956 dal titolo \"Chrysanthemum\". Il suo lavoro gli ha valso un Writers Guild of America Award per il miglior musical americano. Il film ha ricevuto sette nomination ai premi Oscar e cinque ai Golden Globe, vincendo l'Oscar alla migliore colonna sonora (composta da Elmer Bernstein) e un Golden Globe per la migliore attrice non protagonista Carol Channing.\nLe canzoni utilizzate nel film provengono innanzitutto dagli anni dieci e venti. La pi\u00f9 riconoscibile tra queste, almeno per il titolo, \u00e8 probabilmente \"Baby Face\". Per \"Jazz Baby\", brano del 1919, i produttori del film scoprirono di dover acquistare i diritti dal generale Mills, che la usava con vari testi per promuovere i cereali Wheaties da oltre 40 anni.\nIl film \u00e8 stato adattato per il palcoscenico con lo stesso titolo nei primi anni 2000. Questa versione teatrale contiene musiche originali ed alcune delle vecchie canzoni usate nel film.\nTrama.\nMillie Dillmount stringe amicizia con Miss Dorothy Brown che viene dalla California e vuole abitare al Priscilla hotel dove vive la stessa Millie. La padrona \u00e8 la signora Meers che informa Millie che la stanza che occuper\u00e0 Miss Dorothy \u00e8 proprio quella di fronte alla sua poich\u00e9 la precedente inquilina, Ethel Peace, che era appena arrivata, se n'\u00e8 andata per far ritorno al Wyoming. Ci\u00f2 sorprende Millie che sa che Ethel non ha famiglia l\u00e0. Quando la signora Meers chiede a Miss Dorothy se ha una grande famiglia come Millie, la nuova arrivata rivela di essere orfana e la signora Meers afferma che \"\u00e8 triste essere soli al mondo\". Le due ragazze non lo sanno, ma la signora Meers \u00e8 coinvolta in una rete che si occupa della tratta di ragazze bianche.\nA un ballo organizzato al Priscilla, Millie incontra Jimmy Smith, un uomo che vende fermagli e per il quale Millie prova immediatamente simpatia. Tuttavia, Millie ha il progetto di cercare lavoro come stenografa e sposare il suo principale. Trova cos\u00ec impiego alla compagnia d'assicurazioni Sincere Trust e mira a conquistare il cuore del suo capo, Trevor Graydon. Pi\u00f9 tardi Jimmy porta Millie e Miss Dorothy a divertirsi a Long Island dove incontrano l'eccentrica vedova Muzzy. In questa occasione Jimmy racconta che suo padre era il giardiniere della ricca signora.\nMillie si sta innamorando di Jimmy, ma \u00e8 determinata a seguire il suo progetto di sposare Trevor Graydon. Una mattina va al lavoro vestita \u00e0 la gar\u00e7onne e cerca di sedurlo, ma il suo tentativo fallisce. Il cuore di Millie va definitivamente in pezzi quando Trevor vede Miss Dorothy e i due s'innamorano subito reciprocamente. Dopo aver prenotato un tavolo per loro e ordinato delle rose per Miss Dorothy, Millie scoppia in lacrime.\nNel frattempo, i tentativi di Jimmy di parlare con Millie sono continuamente ostacolati da Miss Flannery, la responsabile delle stenografe, che non accetta che in ufficio si perda tempo. Cos\u00ec Jimmy decide di scalare il palazzo e quando finalmente riesce a parlare con Millie, questa gli rivela di voler lasciare il lavoro perch\u00e9 il signor Graydon non \u00e8 pi\u00f9 disponibile.\nLa signora Meers trascorre la maggior parte del tempo cercando di catturare Miss Dorothy per venderla insieme alle altre, ma Millie compare sempre al momento opportuno e inconsapevolmente la salva. Quando finalmente il diabolico piano riesce, Millie trova in un bar un afflitto Trevor Graydon che le racconta che Miss Dorothy l'ha abbandonato ed \u00e8 andata via dal Priscilla. Millie e Jimmy hanno immediatamente il sospetto che qualcosa non quadri.\nJimmy si arrampica fino alla stanza di Miss Dorothy, fa entrare Millie e i due scoprono che la roba di Dorothy \u00e8 ancora tutta l\u00ec. Quando Jimmy afferma che una ragazza non se ne va senza dire una parola a nessuno, Millie ricorda che lo stesso \u00e8 accaduto con Ethel Peace e con altre due ragazze prima ancora e che in tutte le occasioni la signora Meers era l'unica a dire di averle viste partire. Improvvisamente, sentono arrivare il cesto della biancheria della signora Meers con una ruota cigolante, si nascondono sotto il letto e vedono Mrs. Meers e i suoi due aiutanti cinesi prendere tutte le cose di Miss Dorothy e gettare nel cestino le rose che Millie aveva ordinato. Quando i tre escono dalla camera, Jimmy annusa le rose e sente che sono drogate. Cos\u00ec, insieme a Trevor Graydon, provano a mettere in ordine i pezzi del puzzle. Quando Jimmy si domanda cosa avessero in comune le ragazze scomparse, Millie risponde che non avevano nulla e che erano sole al mondo. Ecco allora che Millie ricorda che la signora Meers suole sempre dire \"\u00c8 triste essere soli al mondo\" e l'ha fatto anche con Miss Dorothy quando questa ha detto di essere orfana.\nJimmy si traveste da donna ribattezzandosi Mary Jane, entra con Millie al Priscilla fingendo di cercare una stanza e dice alla signora Meers che non conosce un'anima a New York se non all'orfanotrofio. Come si aspettavano, la signora Meers commenta che \"\u00e8 triste essere soli al mondo\". Anche Jimmy viene catturato dalla Meers e da Bun Foo. Millie li insegue e finisce a Chinatown dove cerca di mescolarsi agli altri fumando una sigaretta mentre continua la sua ricerca. Intanto Jimmy, svenuto, viene portato in una stanza di una fabbrica di fuochi d'artificio dove sta dormendo anche Miss Dorothy. Quest'ultima si sveglia e corre a cercare un telefono, ma viene presa da Ching Ho. Millie, soffocata dalla sigaretta, la getta in una finestra aperta che per\u00f2 d\u00e0 proprio nella fabbrica di fuochi d'artificio. Fra le varie esplosioni che si producono nell'edificio, Millie si precipita nella fabbrica dove trova molte ragazze bianche legate e pronte per essere vendute ad una casa chiusa di Pechino. Ne slega un paio affinch\u00e9 possano liberare le altre e poi si scontra con Miss Dorothy. Portano Jimmy fuori dall'edificio e si dirigono subito a Long Island da Muzzy.\nLa signora Meers, Bun Foo e Ching Ho seguono Mille e gli altri, ma Muzzy, Millie, Miss Dorothy e Jimmy sconfiggono i cattivi con gran facilit\u00e0. Dopo quest'ultima avventura, Millie scopre che Jimmy e Miss Dorothy sono in realt\u00e0 ricchi fratelli e che Muzzy \u00e8 la loro matrigna. Muzzy spiega che Dorothy e Jimmy erano perseguitati da pretendenti cui interessava solo il loro denaro, cos\u00ec li aveva mandati nel mondo reale per trovare dei compagni che li amassero per quel che erano. Segue un triplice matrimonio con Millie che sposa Jimmy, Miss Dorothy che impalma Trevor Graydon, e Muzzy che marita uno dei tanti insegnanti che ha a disposizione.\nVersione teatrale.\nLa versione teatrale ha debuttato al Marquis Theater il 18 aprile 2002 ed \u00e8 proseguita per 903 spettacoli. Ha vinto il Tony Award del 2002 per il Miglior musical ed \u00e8 stata nominata per \"Miglior testo\" e \"Migliore colonna sonora\".\nDoppiaggio e adattamento italiano.\nEsistono due versioni italiane di questo film, entrambe con le canzoni in inglese. La prima degli anni sessanta curata dalla C.D.C.. La seconda \u00e8 stata realizzata dalla C.V.D. per il DVD del 2004 con un nuovo adattamento.\nTagline.\nIl film \u00e8 stato pubblicizzato attraverso queste due tagline (mai tradotte ufficialmente in italiano):"}
{"id": "1833793", "revid": "124582215", "url": "https://it.wikipedia.org/wiki?curid=1833793", "title": "Distretti di Barcellona", "text": "La citt\u00e0 spagnola di Barcellona si divide amministrativamente in dieci distretti, ciascuno dei quali \u00e8 amministrato da \"consiglieri\" nominati dal Consiglio Comunale centrale.\nOgnuno dei distretti ha propri poteri sulla realizzazione delle infrastrutture e sull'urbanistica dell'area.\nL'attuale divisione venne approvata nel 1984.\nAd oggi il distretto pi\u00f9 densamente popolato \u00e8 quello dell'Eixample, mentre il pi\u00f9 esteso \u00e8 quello di Sants-Montju\u00efc, anche se il pi\u00f9 noto (in quanto centro storico della capitale catalana) \u00e8 senza dubbio il primo distretto: Ciutat Vella.\nStoria.\nLe origini.\nLa Barcellona medievale era divisa in cinque \u00abcuarteles\u00bb (\"quarters\"): Framenors, Pi, Mar, Sant Pere e Raval (XV secolo). La riforma del 1769, suddivise la citt\u00e0 in cinque cuarteles ciascuna suddivisa in otto distretti:\nNel 1847 una nuova riforma suddivise la citt\u00e0 nuovamente, in quattro distretti: Lonja, San Pedro, Universidad y San Pablo. Pi\u00f9 tardi, nel 1878, sono stati istituiti i 10 distretti: I-La Barceloneta, II-Borne, III-Lonja, IV-Atarazanas, V-Hospital, VI-Audiencia, VII-Instituto, VIII-Universidad, IX-Hostafranchs y X-Concepci\u00f3n.\nTra la fine del XIX e all'inizio del ventesimo secolo a Barcellona hanno aggiunto diversi comuni limitrofi: nel 1897 Sants, Les Corts, San Gervasio de Cassolas, Gracia, San Andr\u00e9s de Palomar e San Mart\u00edn de Provensals; nel 1904, San Juan de Horta; nel 1921 Sarri\u00e0; nel 1924 Collblanc e la Zona Franca; e nel 1943 El Buen Pastor e il Bar\u00f3 de Viver, separati da Santa Coloma de Gramanet.\nNel 1933 una nuova riorganizzazione, con dieci distretti:\nQuesti distretti sono stati ampliati nel 1949 con altri due: \nCuriosit\u00e0.\nNel 1992, a seguito dell'uccisione del reporter catalano Jordi Pujol Puente, che stava seguendo l'Assedio di Sarajevo, il sindaco Pasqual Maragall nomin\u00f2 Sarajevo come \"undicesimo\" distretto di Barcellona. Questo escamotage permise di inviare aiuti umanitari alla citt\u00e0 bosniaca, aggirando delle grandi difficolt\u00e0 burocratiche."}
{"id": "1833799", "revid": "110157", "url": "https://it.wikipedia.org/wiki?curid=1833799", "title": "Jonna Mendes", "text": "Biografia.\nStagioni 1995-1998.\nLa Mendes, originaria di Heavenly Valley, esord\u00ec in gare FIS il 18 agosto 1994 a Coronet Peak, classificandosi 16\u00aa in slalom gigante, e in Nor-Am Cup il 30 novembre seguente a Winter Park senza completare lo slalom speciale in programma. Il 5 dicembre 1996 conquist\u00f2 a Lake Louise in discesa libera il suo primo podio nel circuito continentale nordamericano, classificandosi al 3\u00ba posto, e il 14 gennaio successivo debutt\u00f2 in Coppa Europa, nella discesa libera di Pra Loup (39\u00aa). Fece il suo esordio in Coppa del Mondo il 7 marzo 1997 nel supergigante di Mammoth Mountain, che chiuse al 31\u00ba posto,\nIl 7 dicembre 1997 ottenne a Lake Louise in supergigante la sua prima vittoria in Nor-Am Cup; in seguito prese parte ai XVIII Giochi olimpici invernali di , sua prima presenza olimpica, dove fu 17\u00aa nella discesa libera, 32\u00aa nel supergigante e 14\u00aa nella combinata. Poco pi\u00f9 tardi conquist\u00f2 la medaglia d'argento nella discesa libera dei Mondiali juniores 1998.\nStagioni 1999-2002.\nAlla sua prima partecipazione ai Campionati mondiali, Vail/Beaver Creek 1999, fu 25\u00aa nella discesa libera, 26\u00aa nel supergigante e 10\u00aa nella combinata; in seguito ai Mondiali juniores di quell'anno vinse nuovamente la medaglia d'argento nella discesa libera.\nAi Mondiali di Sankt Anton am Arlberg 2001 si classific\u00f2 20\u00aa nella discesa libera, 18\u00aa nel supergigante e 9\u00aa nella combinata, mentre ai XIX Giochi olimpici invernali di , sua ultima presenza olimpica, fu 11\u00aa nella discesa libera e 16\u00aa nel supergigante.\nStagioni 2003-2007.\nIl 18 gennaio 2003 ottenne nella discesa libera dell'Olimpia delle Tofane di Cortina d'Ampezzo il suo miglior risultato in Coppa del Mondo, arrivando 5\u00aa, mentre ai successivi Mondiali di Sankt Moritz conquist\u00f2 il risultato pi\u00f9 prestigioso della carriera: la medaglia di bronzo nel supergigante vinto da Michaela Dorfmeister davanti a Kirsten Clark; fu inoltre 6\u00aa nella discesa libera. Il 20 dicembre 2003, ancora sulla Corviglia di Sankt Moritz, eguagli\u00f2 il suo miglior piazzamento in Coppa del Mondo (5\u00aa), sempre in discesa libera.\nAlla sua ultima partecipazione iridata, Bormio/Santa Caterina Valfurva 2005, si classific\u00f2 12\u00aa nella discesa libera. Disput\u00f2 la sua ultima gara in Coppa del Mondo il 28 gennaio 2006 a Cortina d'Ampezzo (42\u00aa in discesa libera); il 12 febbraio successivo ottenne a Big Mountain nella medesima specialit\u00e0 la sua ultima vittoria, nonch\u00e9 ultimo podio, in Nor-Am Cup e si conged\u00f2 dalle competizioni in occasione di un supergigante FIS disputato a Breckenridge l'11 aprile 2007.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "1833801", "revid": "709565", "url": "https://it.wikipedia.org/wiki?curid=1833801", "title": "Svicolone", "text": "Svicolone (\"Snagglepuss\") \u00e8 una serie televisiva a cartoni animati ideata e prodotta dalla Hanna-Barbera nel 1959 e trasmessa nel 1961.\nTrama e caratterizzazione.\nSvicolone \u00e8 un puma antropomorfo, di colore rosa, piuttosto alto e indossa un paio di polsini e un colletto con cravattino. \u00c8 simpatico, gentile, amichevole, colto e raffinato (in particolare ha una passione per il teatro, e lo si vede frequentemente recitare l\"Amleto\" di Shakespeare). Vorrebbe essere accettato dagli uomini, che invece lo considerano una belva feroce e gli danno la caccia.\nLa caratterizzazione del personaggio \u00e8 basata in gran parte sulla voce, prestata da Daws Butler dell'originale inglese, e in italiano doppiato da Renzo Palmer, che interpreta Svicolone con un marcato accento bolognese. Il personaggio \u00e8 noto per l'uso di una serie di espressioni-tormentone, fra cui \"Svicolo tutto a mancina\" (o \"tutto a dritta\", o in altre varianti; in inglese era l'espressione del gergo teatrale \"exit... stage left!\"), pronunciata subito prima di fuggire dagli inseguitori di turno, e \"perfino\" (\"even\" nell'originale) usato come intercalare."}
{"id": "1833805", "revid": "48344", "url": "https://it.wikipedia.org/wiki?curid=1833805", "title": "Giovanni da Fontana", "text": ""}
{"id": "1833806", "revid": "277524", "url": "https://it.wikipedia.org/wiki?curid=1833806", "title": "Cripta sepoltura di Cerreto Sannita", "text": ""}
{"id": "1833811", "revid": "16066", "url": "https://it.wikipedia.org/wiki?curid=1833811", "title": "Atto di Cannes", "text": "Con Atto di Cannes si intende un documento stipulato il 14 novembre 1900 a Cannes da Carlo Tancredi di Borbone-Due Sicilie, alla presenza dei membri della sua famiglia, con cui questi ha o avrebbe (esistono differenti interpretazioni in merito) rinunciato alle pretese al trono delle Due Sicilie; vi sono tuttora discussioni sul fatto che in tale atto non fosse comunque compreso il Gran Magistero del Sacro Imperiale Ordine Costantiniano di San Giorgio, spettante al \"primogenito farnesiano\".\nStoria.\nDopo la fine del Regno delle Due Sicilie, e la morte dell'ultimo legittimo sovrano Francesco II delle Due Sicilie senza eredi, a capo della dinastia e quindi Gran Maestro dei relativi ordini dinastici, tra cui primo per importanza era l'Ordine di San Gennaro, ci fu il fratello minore Alfonso di Borbone-Due Sicilie.\nSecondogenito di Alfonso era Carlo Tancredi, che alla fine del XIX secolo si fidanz\u00f2 con la Principessa delle Asturie, erede presuntiva al trono, Maria de las Mercedes di Borbone-Spagna, sorella maggiore di Alfonso XIII di Spagna. In vista del matrimonio (celebrato poi il 14 febbraio 1901, da cui nascer\u00e0 Alfonso Maria di Borbone-Due Sicilie), il principe Carlo Tancredi sottoscrisse l'atto \u00ab\"avanti di Noi D. Alfonso di Borbone Conte di Caserta (\u2026) Capo della Real Casa e Dinastia delle Due Sicilie\"\u00bb, alla presenza di un notaio, del fratello maggiore Ferdinando Pio e del minore Ranieri con cui dichiarava che \u00ab\"dovendo Egli passare a Nozze con Sua Altezza Reale la Infanta Donna Maria Mercedes, Principessa delle Asturie, ed assumendo per tal matrimonio la nazionalit\u00e0 e la qualit\u00e0 di Principe Spagnuolo, intende rinunziare, come col presente atto solennemente rinunzia per s\u00e9 e pei Suoi Eredi e Successori, ad ogni diritto e ragione alla eventuale successione alla Corona delle Due Sicilie ed a tutti i Beni della Real Casa trovantisi in Italia ed altrove e ci\u00f2 \"secondo le nostre leggi, costituzioni e consuetudini di Famiglia, ed in esecuzione della Prammatica del Re Carlo III,\" nostro Augusto Antenato, del 6 ottobre 1759, alle cui prescrizioni Egli dichiara liberamente ed esplicitamente sottoscrivere ed obbedire\"\u00bb.\nSu pressione del governo italiano, che vedeva con sospetto e preoccupazione un'eventuale ascesa al trono di Spagna di un Borbone Due Sicilie (dato il timore che potesse rivendicare o far valere pretese sul Meridione d'Italia, solo 40 anni prima Regno delle Due Sicilie) con l'Atto di Cannes del 14 novembre 1900, con il quale Carlo Tancredi di Borbone-Due Sicilie (1870 \u2013 1949), accingendosi a sposare (14 febbraio 1901) l'infanta di Spagna Maria de las Mercedes di Borbone-Spagna (1880 \u2013 1904), figlia primogenita di Alfonso XII di Spagna (1857 \u2013 1885) rinunciava eventualmente (nel caso fosse divenuto re di Spagna) per s\u00e9 al trono delle Due Sicilie, in quanto, con il matrimonio, sarebbe potuto accedere al trono spagnolo e i suoi successori avrebbero potuto divenire titolari sul trono di Spagna e nello stesso tempo a quello delle Due Sicilie, cosa che la Prammatica Sanzione emessa nel 1759 da Carlo III di Spagna vietava. Maria de Las Mercedes rest\u00f2 solo erede presuntiva al trono e l'atto fu invalido.\nContestazioni.\nAlla morte nel 1960 senza eredi maschi sopravvissuti di Ferdinando Pio di Borbone-Due Sicilie, fratello maggiore di Carlo Tancredi, il figlio di quest'ultimo Alfonso Maria rivendic\u00f2 per s\u00e9 i diritti ed il relativo patrimonio araldico, secondo l'assunto della Prammatica Sanzione \"... dovr\u00e0 succedere il primogenito maschio di maschio della linea prossima all'ultimo regnante, di cui sia zio paterno o fratello od in maggior distanza, purch\u00e9 sia primogenito nella sua linea, entrando in conflitto con lo zio Ranieri, il quale rivendicava per s\u00e9 i diritti in base all'accordo sottoscritto (dove comunque si rimandava alla Prammatica Sanzione di Carlo III).\nSecondo l'interpretazione dell'Atto di Cannes da parte del \"ramo alfonsino\", l'accordo non avrebbe sancito la decadenza dei diritti per i discendenti di Carlo Tancredi dalla Corona delle Due Sicilie e dal relativo patrimonio araldico, inoltre l'atto sarebbe stato comunque da ritenere nullo per le seguenti ragioni: infrangeva i \"patti successori\" del Codice Civile Italiano del 1865 (la nuova entit\u00e0 statale in cui era inquadrato l'ex Regno delle Due Sicilie), del Code Civil francese del 1806 (essendo il presunto atto stipulato in territorio francese), del Codice Civile del Regno delle Due Sicilie (titolatura reale disputata); infrangeva le regole di successione di primogenitura farnesiana (\"ex genere Farnesio\") al Gran Magistero Costantiniano; superava la personalit\u00e0 del diritto di rinuncia facendola divenire ereditaria; infrangeva il diritto canonico riguardo al Gran Magistero Costantiniano, poich\u00e9 essendo ufficio ecclesiastico di elezione pontificia regolato da statuti approvati dalla Santa Sede, qualsiasi rinuncia necessitava di approvazione del Pontefice.\nSentenza del Tribunale di Napoli.\nCon sentenza a latere dell'udienza del giorno 8 maggio 1961 presso il Tribunale di Napoli, ogni prerogativa dinastica venne riconosciuta solo al ramo alfonsino o ispano-napoletano e non a quello ranierista o franco-napoletano.\nLa commissione in Spagna.\nSulla questione sorta nel 1960 tra due rami della Casa Borbone (ispano-napoletano o Alfonsino, contrapposto al franco-napoletano o Ranierista) che reclamavano entrambi la titolarit\u00e0 di Capo della Casa, Gran Magistero dell'Ordine Costantiniano di San Giorgio e di tutti gli altri ordini dinastici dei Borbone-Due Sicilie, nel 1983 fu chiesto il pronunciamento della Corona di Spagna e dell'ordinamento giuridico spagnolo.\nJuan Carlos I di Borbone, successore ed erede di Carlo III, decise di affidare la risoluzione ad un'Alta Commissione e furono altres\u00ec interpellati i seguenti enti governativi spagnoli: il Ministero di Giustizia, la Reale Accademia di Giurisprudenza e Legislazione, il Ministero degli Affari Esteri, l'Istituto \"Salazar y Castro\" del Consiglio Superiore di Investigazioni Scientifiche, il Consiglio di Stato. In data 8 marzo 1984, il Marchese di Mond\u00e9jar, Ministro della Real Casa, promulg\u00f2 una lettera che attestava i risultati della consultazione richiesta dal Re di Spagna: la Commissione decise con pareri motivati di riconoscere come Capo della Casa Borbone Due Sicilie e Gran Maestro dell'Ordine Costantiniano, il discendente del ramo primogenito di Carlo Tancredi, S.A.R. Carlo Maria, di Borbone delle Due Sicilie-Parma, Duca di Calabria, primogenito farnesiano.\nSeguirono ulteriori bollettini sempre in favore del ramo \"alfonsino\", ad esempio Instrucci\u00f3n General 06/12 del Ministero della Difesa di Spagna, e l'Orden Circular del Ministero degli Esteri spagnolo (n. 4/2014).\nTemporanea riconciliazione.\nIl 25 gennaio 2014 \u00e8 stato firmato a Napoli un atto di riconciliazione tra le due famiglie, siglato da Pietro di Borbone-Due Sicilie e Carlo di Borbone-Due Sicilie. .\nIl 14 maggio 2016 per\u00f2 Carlo di Borbone-Due Sicilie, non avendo figli maschi, e per la prima volta nella storia del Casato dei Borbone-Due Sicilie, decide di modificare le regole di successione che privilegiano la linea maschile abolendo il criterio di successione della Legge Salica, richiamandosi al diritto europeo (Trattato di Lisbona, 2009) che proibisce la discriminazione tra uomini e donne. Questa decisione, il giorno 29 giugno 2016 viene contestata da Pedro di Borbone-Due Sicilie, in quanto illegittimo rispetto al codice legislativo dell'ex Regno delle Due Sicilie e rispetto alle leggi ed alle tradizioni di famiglia."}
{"id": "1833817", "revid": "110157", "url": "https://it.wikipedia.org/wiki?curid=1833817", "title": "Lago di Capitello", "text": "Il lago di Capitello (o \"lago di Capitellu\") \u00e8 un lago di origine glaciale incastonato tra le ripide montagne della Corsica settentrionale. Il lago si trova a dieci chilometri di distanza dalla citt\u00e0 di Corte e con i suoi 42 metri di profondit\u00e0 \u00e8 il lago pi\u00f9 profondo della Corsica.\nSituato a 1930 metri di altitudine, \u00e8 ghiacciato per gran parte dell'anno ed \u00e8 difficilmente raggiungibile nei mesi invernali, essendo completamente circondato dalla neve. Nei mesi estivi \u00e8 raggiungibile con un sentiero (in parte attrezzato negli ultimi punti) che parte dalla valle della Restonica, e che dopo circa 550 metri di dislivello, passando per il lago di Melo, arriva a Capitello."}
{"id": "1833826", "revid": "228587", "url": "https://it.wikipedia.org/wiki?curid=1833826", "title": "Terje Rypdal", "text": "Biografia.\nSi avvicin\u00f2 alla musica all'et\u00e0 di cinque anni attraverso lo studio del pianoforte e tre anni pi\u00f9 tardi a quelli della tromba, per poi abbandonarli nel 1960 una volta scoperta la chitarra. Ispirato da Hank Marvin, nel 1962 entr\u00f2 a far parte del gruppo rock strumentale The Vanguards, con i quali incise materiale vario reso disponibile soltanto nel periodo successivo allo scioglimento, quest'ultimo avvenuto nel 1967. Proprio nel 1967 fond\u00f2 i The Dream, di genere rock psichedelico ispirato a Jimi Hendrix, e pubblic\u00f2 l'unico album in studio \"Get Dreamy\" nel 1968.\nNel 1968 segn\u00f2 la svolta di Rypdal al jazz ed entr\u00f2 a far parte del gruppo di Jan Garbarek e pi\u00f9 tardi del sestetto e dell'orchestra di George Russell. L'anno seguente, entrato nella band di Lester Bowie, partecip\u00f2 al festival del free jazz di Baden-Baden in Germania, che gli permise di farsi conoscere a livello internazionale.\nNei primi anni settanta frequent\u00f2 il conservatorio musicale di Oslo, dove approfond\u00ec gli studi sulla musica classica. Da allora il musicista ha alternato pubblicazioni di stampo jazz con altre pi\u00f9 classiche, passando dalle sinfonie alla musica da camera. Gran parte dei suoi dischi sono stati pubblicati attraverso l'etichetta discografica tedesca ECM e le sue composizioni \"Last Nite\" e \"Mystery Man\" sono state utilizzate dal regista Michael Mann per la colonna sonora del film \"Heat - La sfida\"."}
{"id": "1833831", "revid": "1494169", "url": "https://it.wikipedia.org/wiki?curid=1833831", "title": "Francisco Pacheco", "text": ""}
{"id": "1833833", "revid": "33689", "url": "https://it.wikipedia.org/wiki?curid=1833833", "title": "Patricio", "text": "Biografia.\nNativo della Frigia, fu un uomo giusto e leale, ma poco scaltro.\nNel 500 esercit\u00f2 il consolato con Ipazio come collega. Tra il 500 e il 518 fu \"magister militum praesentialis\". Nel 503 era gi\u00e0 in l\u00e0 con gli anni.\nGuerra contro i Sasanidi.\nNel maggio 503 fu inviato dall'imperatore Anastasio I, assieme ad Areobindo Dagalaifo Areobindo e allo stesso Ipazio, a comandare le truppe romane contro i Sasanidi. Invase l'Arzazene, prendendo molti prigionieri e distruggendo le infrastrutture difensive; accampatosi con Ipazio e 40.000 uomini nei pressi di Amida, non si mosse malgrado la richiesta di aiuto da parte di Areobindo, impegnato in operazioni nei pressi di Nisibis. Si allontanarono all'inseguimento di alcuni nemici, ma un prigioniero promise loro di tradire Amida e Ipazio e Patricio tornarono alla citt\u00e0, senza per\u00f2 riuscire a prenderla. Nell'agosto di quell'anno attaccarono e vinsero un gruppo di Eftaliti (Unni bianchi); il grosso dell'esercito sasanide, sotto il comando di Cavedes, li prese di sorpresa e li costrinse a ripiegare su Samosata. Questa sconfitta e il generale cattivo andamento della guerra furono attribuiti all'incapacit\u00e0 di Patricio e Ipazio: solo il secondo, per\u00f2, fu sollevato dal comando, mentre Patricio rimase al suo posto fino alla fine della guerra.\nI Sasanidi avevano il controllo della fortezza frontaliera di Amida, in cui decisero di raccogliere gli armamenti per il resto dell'offensiva. Sentita questa notizia nel gennaio/febbraio 504, Patricio si mosse da Melitene, dove il suo esercito stava svernando, e attacc\u00f2 Amida, catturando un convoglio persiano che portava rifornimenti alla citt\u00e0. Al sopraggiungere dei rinforsi persiani, Patricio arretr\u00f2 le proprie truppe, per poi attaccare i nemici e sconfiggerli, catturandone i comandanti; infine, pose nuovamente sotto assedio la citt\u00e0. Pi\u00f9 tardi, quello stesso anno, il sostituto di Ipazio, Celere, lo raggiunse ad Amida con il grosso delle truppe romane. Patricio riusc\u00ec a minare e a far crollare un tratto delle mura cittadine esterne, ma i Persiani aumentarono la vigilanza e il comandante romano non pot\u00e9 proseguire nell'azione. Quando Celere lasci\u00f2 Amida per attaccare il territorio persiano con il grosso dell'esercito, Patricio rimase ad Amida; qui riusc\u00ec a far cadere in una imboscata e ad uccidere il generale Glones e i suoi uomini.\nTra il tardo 504 e l'inizio del 505, le ostilit\u00e0 cessarono: dopo aver organizzato la consegna del riscatto per Amida, Patricio torn\u00f2 a Melitene.\nCarriera successiva.\nGli anni tra il 511 e il 512 furono caratterizzati da roventi scontri teologici nella capitale, Costantinopoli, in cui Patricio fu coinvolto come comprimario. Patricio ospit\u00f2 nella propria casa gli incontri tra Severo di Antiochia e Giovanni di Claudiopoli; alcuni monaci gli consegnarono un documento per l'imperatore in cui accusavano il patriarca Macedonio II di essere un sostenitore del Nestorianesimo; Celere e Patricio furono anche incaricati di interrogare il patriarca, in quegli anni. Quando nel 512 il popolo di Costantinopoli si ribell\u00f2, Patricio e Celere furono inviati a calmarla, ma, accolti con lanci di pietre, dovettero rinunciare.\nNel 513 il generale goto Vitaliano si ribell\u00f2 contro Anastasio I; poich\u00e9 il generale goto era amico da lungo tempo di Patricio e della sua famiglia, oltre che suo benefattore, l'imperatore invi\u00f2 il suo \"magister militum\" ad ascoltare le lamentele di Vitaliano quando questi mosse su Costantinopoli. Successivamente, nel 515, Vitaliano attacc\u00f2 Costantinopoli per la terza volta; Patricio, che aveva ricevuto l'ordine di combatterlo, rifiut\u00f2, affermando che una sua eventuale sconfitta contro i Goti avrebbe causato molti sospetti, a causa della sua amicizia col generale nemico.\nNel 518 Anastasio mor\u00ec, senza lasciare un successore al trono. La guardia cerimoniale di palazzo, gli \"scholares\", scelsero Patrizio come proprio candidato al trono; la guardia dell'imperatore, quegli \"excubitores\" che erano gli unici soldati effettivi alla corte imperiale, avevano scelto invece il proprio comandante, salito al trono col nome di Giustino I, per cui la vita di Patricio fu in pericolo: a salvarlo fu il nipote del nuovo imperatore, Pietro Sabbazio, poi sovrano col nome di Giustiniano I.\nIl 4 novembre 519 si trovava ad Edessa, per convincere il vescovo Paolo ad accettare le posizioni del concilio di Calcedonia: poich\u00e9 Paolo rifiut\u00f2, Patricio lo mand\u00f2 in esilio a Seleucia."}
{"id": "1833835", "revid": "767487", "url": "https://it.wikipedia.org/wiki?curid=1833835", "title": "Danno morale", "text": "Il danno morale in diritto \u00e8 un danno soggettivo, inteso come turbamento dello stato d'animo, ad esempio dovuto alla perdita di una persona cara o a violazioni dei propri diritti umani.\nCaratteristiche.\nEsso si sostanzia nella sofferenza psichica subita da un soggetto a causa di un fatto illecito commesso da altri, in uno stato transeunte che, in tema di risarcimento del danno deve essere accertato in sede civile.\nSi tratta di danno che, sebbene spesso riconosciuto dal giudice, \u00e8 difficilmente quantificabile perch\u00e9 dipendente da fattori soggettivi difficilmente accertabili e individuabili.\nEsempi.\nI danni morali sono il dolore, la depressione, l'ansia, i patemi d'animo, che possono avere varia origine: si pensi ad esempio ai parenti delle vittime di incidenti stradali, del lavoro, ecc."}
{"id": "1833843", "revid": "767487", "url": "https://it.wikipedia.org/wiki?curid=1833843", "title": "Stomiidae", "text": "Gli Stomidi (Stomiidae) sono una famiglia di pesci abissali, appartenenti all'ordine Stomiiformes.\nDescrizione.\nBench\u00e9 innocui all'uomo e lunghi in media 20 cm, questi pesci hanno sviluppato incredibili strategie di caccia, che comprendono dalla mascella estroflessibile del pesce mandibola (\"Malacosteus niger\") al barbiglio penzolante dei draghi di mare (gen.\"Idiacanthus\"). Altra strana caratteristica di alcuni di questi pesci \u00e8 la totale mancanza di scaglie e hanno nella maggior parte dei casi un colore nero o marrone, per mimetizzarsi nel buio totale degli abissi marini. Come tutti i predatori di profondit\u00e0, dispongono ovviamente di fotofori allineati su tutto il corpo, che servono per attrarre la preda verso il pesce.\nAlimentazione.\nBench\u00e9 si nutrano di piccoli pesci e crostacei, non capita raramente che riescano a inghiottire prede grandi anche la met\u00e0 di essi, dato il fatto che hanno stomaco e bocca espandibili. Possono per\u00f2 finire anch'essi prede di delfini, capodogli e altri grandi animali capaci di arrivare a notevoli profondit\u00e0.\nGeneri.\nAttualmente si contano 277 specie di Stomidi suddivisi in 27 generi, ma visti gli ambienti difficilmente raggiungibili dall'uomo, si presuppone che alcune specie non siano ancora state scoperte."}
{"id": "1833847", "revid": "287204", "url": "https://it.wikipedia.org/wiki?curid=1833847", "title": "Isola artificiale", "text": "Un'isola artificiale \u00e8 un'isola costruita dalla volont\u00e0 umana anzich\u00e9 dagli elementi naturali. \u00c8 creata dall'espansione di isole esistenti, costruita su reef esistenti, oppure amalgamando altre isole in una pi\u00f9 vasta.\nTipologie.\nLe prime isole artificiali erano strutture fluttuanti in acque immobili; attualmente le isole artificiali sono formate grazie alla tecnica della terra sottratta al mare, ma alcune sono formate dall'isolamento accidentale di un esistente pezzo di terra durante la costruzione di un canale. \nAltre isole sono state create in zone di bassi fondali riversando pietrame e massi in mare, come nel caso del forte veneziano di Belforte, poi riconquistato dall'acqua nei secoli.\nAlcuni degli sviluppi recenti sono derivati dallo studio delle piattaforme petrolifere (ad esempio Sealand e l'isola delle Rose).\nStatus politico.\nSecondo la Convenzione delle Nazioni Unite sul diritto del mare, le isole artificiali hanno un piccolo riconoscimento legale.."}
{"id": "1833852", "revid": "287204", "url": "https://it.wikipedia.org/wiki?curid=1833852", "title": "Ceres Futebol Clube", "text": "Il Ceres Futebol Clube, noto anche semplicemente come Ceres, \u00e8 una societ\u00e0 calcistica brasiliana con sede nella citt\u00e0 di Rio de Janeiro, capitale dell'omonimo stato di Rio de Janeiro.\nStoria.\nIl 10 luglio 1933, il Ceres Futebol Clube \u00e8 stato fondato dai marinai del primo distretto navale (Primeiro Distrito Naval), che abitavano in via Ceres, nel quartiere di Bangu."}
{"id": "1833854", "revid": "123567", "url": "https://it.wikipedia.org/wiki?curid=1833854", "title": "Piattaforme petrolifere", "text": ""}
{"id": "1833855", "revid": "105122079", "url": "https://it.wikipedia.org/wiki?curid=1833855", "title": "G. Thomson", "text": "Muore a Palermo all'et\u00e0 di soli 46 anni.\nNome.\nIl nome \u00e8 indicato semplicemente con \"G.\" poich\u00e9 il nome completo \u00e8 sconosciuto. In diverse fonti secondarie si fa riferimento a lui come a \"William Thomson\" o \"William Thompson\" e a volte \u00e8 persino confuso con Lord Kelvin (1824-1907). Tuttavia nel suo saggio del 1808 pubblicato negli \"Atti dell'Accademia Delle Scienze di Siena\" e nell'articolo di Paneth che riprende questo saggio \u00e8 indicato come \"G. Thomson\". Infine su altre fonti indirette \u00e8 indicato anche come \"W. G. Thomson\".\nLa scoperta delle figure di Widmanst\u00e4tten.\nThomson, un geologo inglese che viveva a Napoli, stava trattando con l'acido nitrico una meteorite di Krasnojarsk allo scopo di pulirla dalla ruggine, quando si accorse che l'acido aveva fatto emergere dal metallo intricati disegni mai visti prima.\n\"\u00abL'acido nitrico distruggendo il lustro ch'era puro effetto dell'arte, mi svel\u00f2 la tessitura\u00bb\" - G. Thomson\nNel 1804 pubblica la scoperta in francese su \"Biblioth\u00e8que Britannique\" e nel 1808 postuma viene pubblicata anche in italiano (in traduzione dal manoscritto inglese) su \"Atti dell'Accademia Delle Scienze di Siena\".\nLa scoperta delle figure di Widmanst\u00e4tten \u00e8 comunemente attribuita ad Alois von Beckh-Widmanst\u00e4tten. Tuttavia, come diversi studiosi del campo hanno pi\u00f9 volte sottolineato, \u00e8 in realt\u00e0 \u00e8 da attribuire a Thomson visto che, pur essendo stata indipendente, la scoperta di Widmanst\u00e4tten \u00e8 senza dubbio posteriore. \nPer questo \u00e8 stato proposto di utilizzare il termine \"struttura di Thomson\" al posto o in associazione con \"figure di Widmanst\u00e4tten\"."}
{"id": "1833861", "revid": "3082", "url": "https://it.wikipedia.org/wiki?curid=1833861", "title": "Flavio Patricio", "text": ""}
{"id": "1833865", "revid": "767487", "url": "https://it.wikipedia.org/wiki?curid=1833865", "title": "Ricky Fant\u00e9", "text": "Biografia.\nCresciuto a Washington dove ha studiato la musica gospel, jazz e soul, Fant\u00e9 ha subito l'influenza musicale di Elvis Presley, Marvin Gaye, e Stevie Wonder. Dopo aver fatto parte di un gruppo musicale amatoriale durante l'adolescenza, Fant\u00e9 entra nei Marines dove rimane per quattro anni, per poi trasferirsi definitivamente a Los Angeles per riprendere la propria carriera musicale.\nNel 2002 autoproduce il demo \"Soul Surfing\", ma \u00e8 solo nel 2004 che ottiene un contratto con la Virgin Records, con la quale pubblica il suo primo album \"Rewind\". L'album ottiene un buon successo in Italia arrivando al 18\u00ba posto in classifica Nel 2005, Ricky Fant\u00e9 ha registrato la canzone \"Shine\" tema portante del film \"Robots\". Nello stesso anno partecipa come attore al film con Dennis Quaid \"I tuoi, i miei e i nostri\" e duetta con Giorgia durante la registrazione dell'MTV Unplugged sulla canzone \"I Heard It Through the Grapevine\" di Marvin Gaye."}
{"id": "1833866", "revid": "125080425", "url": "https://it.wikipedia.org/wiki?curid=1833866", "title": "Leslie Mann", "text": "Biografia.\nNata in California, all'et\u00e0 di 17 anni appare in svariati spot pubblicitari per poi debuttare sul grande schermo nel 1991, nella commedia adolescenziale \"Virgin High\". Nel 1996 ottiene la parte della fidanzata di Matthew Broderick ne \"Il rompiscatole\", superando oltre 500 aspiranti che si erano presentate per la parte.\nIl 1996 si dimostra un anno importante, che la vede recitare nel film di Edward Burns \"Il senso dell'amore\", al fianco di Bruce Willis in \"Ancora vivo\" e nel film di Isabel Coixet \"Le cose che non ti ho mai detto\".\nNel 1999 appare nel film \"Big Daddy - Un pap\u00e0 speciale\", con Adam Sandler.\nNel 2005 recita nella commedia diretta dal marito, Judd Apatow, \"40 anni vergine\" e nel successivo \"Molto incinta\" del 2007. Nel 2009 recita in \"17 Again - Ritorno al liceo\" con Zac Efron e in \"Colpo di fulmine - Il mago della truffa\" con Jim Carrey e Ewan McGregor.\nVita privata.\n\u00c8 sposata dal 1997 con il regista e sceneggiatore Judd Apatow. La coppia ha avuto due figlie: Maude (1997) e Iris (2002), entrambe attrici.\nDoppiatrici italiane.\nNelle versioni in italiano dei suoi lavori, Leslie Mann \u00e8 stata doppiata da:\nDa doppiatrice \u00e8 sostituita da:"}
{"id": "1833867", "revid": "1821847", "url": "https://it.wikipedia.org/wiki?curid=1833867", "title": "Dr. Atl", "text": "Si firmava con la sigla \"Dr. Atl\". Studi\u00f2 pittura da giovane e all'et\u00e0 di 21 anni entr\u00f2 nella National School of Fine Arts di Citt\u00e0 del Messico.\nAvendo mostrato le sue abilit\u00e0 gli venne assegnato un vitalizio dal presidente Porfirio D\u00edaz per studiare pittura in Europa. Qui allarg\u00f2 le sue conoscenze studiando filosofia e legge all'Universit\u00e0 di Roma. Nel 1913 dopo il colpo di Stato di Victoriano Huerta torn\u00f2 in Messico e si un\u00ec ai costituzionalisti e si mise al servizio di Venustiano Carranza e fece da tramite tra lui e Emiliano Zapata.\nMurillo era fortemente interessato alla politica tanto che in Italia collabor\u00f2 col Partito Socialista Italiano e scrisse sull\"'Avanti\". In questo periodo venne battezzato da Leopoldo Lugones \"Dr. Atl\" (in lingua nahuatl \"acqua\").\nNel 1956 il Senato messicano gli confer\u00ec la Medaglia d'Onore Belisario Dom\u00ednguez."}
{"id": "1833870", "revid": "298055", "url": "https://it.wikipedia.org/wiki?curid=1833870", "title": "Polvere (Queste oscure materie)", "text": ""}
{"id": "1833875", "revid": "1305772", "url": "https://it.wikipedia.org/wiki?curid=1833875", "title": "Galazia (provincia romana)", "text": "La Galazia (dal latino: \"Galatia\") era un'antica provincia dell'impero romano che comprendeva parte dei territori della Galazia, nell'attuale Turchia centrale.\nStatuto.\nNel 64 a.C. la Galazia divenne uno stato associato all'Impero Romano, mantenendo la suddivisione in tre trib\u00f9 (ciascuna delle quali con a capo un tetrarca). Al tempo di Cesare, uno dei tre tetrarchi, Deiotaro, prese il sopravvento sugli altri due e venne riconosciuto dai Romani quale \"re\" della Galazia. Con la morte del re Aminta (25 a.C.), la Galazia fu definitivamente incorporata nell'impero da Augusto, tant'\u00e8 che Pilamene, erede dell'ultimo re galata, ricostru\u00ec un tempio presso \"Ancira\" dedicandolo ad Augusto in segno di lealt\u00e0 all'impero. Nei secoli successivi, del resto, la Galazia si dimostr\u00f2 una delle province pi\u00f9 fedeli a Roma.\nSotto Diocleziano fu divisa in Galatia prima e Galatia Salutaris.\nReligione e cristianesimo.\nI Galati praticavano una sorta di politeismo celto-romano, finch\u00e9 la loro terra fu visitata da Paolo di Tarso, accompagnato da Sila e Timoteo (Atti degli Apostoli, 16:6). Qui Paolo predic\u00f2 il Vangelo.\nNel suo terzo viaggio egli visit\u00f2 \"di seguito le regioni della Galazia e della Frigia\" (Atti degli apostoli 18:23). Durante i viaggi, Paolo fu ricevuto con entusiasmo in Galazia. I Galati erano incostanti; a Listra la moltitudine venne a malapena impedita dal sacrificarsi a Paolo (poich\u00e9 pensavano fosse un dio); poco dopo lo lapidarono e lo abbandonarono credendolo morto. Crescente vi venne mandato da Paolo verso la fine della sua vita (\"2 Timoteo\" 4:10).\nGiuseppe Flavio collega la figura biblica di Gomer alla Galazia: \"Perch\u00e9 Gomer trov\u00f2 quelli che i Greci ora chiamano Galati, ma venivano allora chiamati Gomeriti\" (\"Antichit\u00e0 giudaiche\", I:6), anche se altri hanno collegato Gomer ai Cimmeri.\nGirolamo (347-420) riferisce che, al suo tempo, i Galati parlavano ancora il galatico, la loro antica lingua celtica (Gerolamo, infatti, riporta che i Galati di \"Ancyra\", la loro capitale oggi chiamata Ankara, parlavano una lingua sorprendentemente affine a quella dei Galli di Treviri, citt\u00e0 che oggi \u00e8 in Germania). A partire da questa data, tuttavia, le tracce dei Galati si perdono nella storia, anche se, secondo gli storici, essi finirono con il mescolarsi con le popolazioni greche e turche dell'Anatolia centrale."}
{"id": "1833880", "revid": "1543377", "url": "https://it.wikipedia.org/wiki?curid=1833880", "title": "Lubaant\u00fan", "text": "Lubaant\u00fan (anche \"Lubaant\u00e1n\") \u00e8 un sito archeologico costruito dalla civilt\u00e0 Maya nel Belize meridionale, nel distretto di Toledo. \u00c8 situato a 42\u00a0km da Punta Gorda, e a 3,2\u00a0km dal villaggio di San Pedro Columbia. Nel sito sono state trovate una vasta quantit\u00e0 di figurine in ceramica; si pensa che queste piccole sculture venissero usate in rituali come mezzi per effettuare la cristalloterapia.\nLubaantun \u00e8 accessibile tramite automobile e possiede un piccolo centro per i visitatori.\nLa citt\u00e0 risale al periodo classico, fiorendo dal 730 all'890 circa, per poi essere stata abbandonata poco tempo dopo. L'architettura \u00e8 diversa rispetto agli altri siti delle terre basse dei Maya. Le costruzioni di Lubaantun sono costituite in gran parte da blocchi di pietra uniti senza malta, principalmente di ardesia invece che del calcare tipicamente comune nella regione.\nIl centro del sito \u00e8 situato su una piattaforma rialzata artificialmente tra due piccoli fiumi. Il nome antico del sito \u00e8 sconosciuto; \"Lubaantun\" \u00e8 un nome moderno della lingua maya che significa \"luogo delle pietre cadute\".\nRicerche archeologiche.\nDurante i primi anni del XX secolo il dottor Thomas Gann giunse per svolgere ricerche nella zona; nel 1903 svolse ricerche nel sito e pubblic\u00f2 due rapporti riguardanti le rovine nel 1905.\nLa spedizione successiva venne condotta da R. E. Merwin del Museo Peabody della Universit\u00e0 di Harvard nel 1915, che ripul\u00ec la zona dalla vegetazione, fece una mappa dettagliata, prese misure e fotografie, e fece svolgere alcuni piccoli scavi. Merwin scopr\u00ec uno dei tre giardini adibiti al gioco della palla centroamericano.\nNegli anni Venti, l'avventuriero inglese Frederick Albert Mitchell-Hedges leg\u00f2 il suo nome alla citt\u00e0 \"perdura\" di Lubaantun, e pi\u00f9 tardi dichiar\u00f2 tra l'altro di avervi rinvenuto il celebre Teschio di cristallo, ancora oggi oggetto di dibattute interpretazioni.\nIl British Museum finanzi\u00f2 alcuni scavi nel 1926 e 1927 che accertarono la data di costruzione della citt\u00e0, risalente al periodo tardo classico. Dopo gli scavi Lubaantun venne lasciato da parte dagli archeologi, subendo alcuni saccheggi da parte di cercatori di tesori, fino al 1970, quando un progetto creato in comune tra il British Museum, l'Universit\u00e0 di Harvard e l'Universit\u00e0 di Cambridge venne condotto dall'archeologo Norman Hammond."}
{"id": "1833882", "revid": "287204", "url": "https://it.wikipedia.org/wiki?curid=1833882", "title": "Lubaantun", "text": ""}
{"id": "1833885", "revid": "261054", "url": "https://it.wikipedia.org/wiki?curid=1833885", "title": "Ancestry gdr", "text": ""}
{"id": "1833888", "revid": "767487", "url": "https://it.wikipedia.org/wiki?curid=1833888", "title": "Chicago Board of Trade Building", "text": "Il Chicago Board of Trade Building \u00e8 un grattacielo di Chicago, Illinois, Stati Uniti.\nL'edificio si trova al numero 141 di W. Jackson Boulevard al termine di LaSalle Street. Inaugurato nel 1930, dal 4 maggio 1977 \u00e8 stato riconosciuto come uno dei punti di riferimento della capitale dell'Illinois ed \u00e8 stato inserito nella lista dei beni nazionali il 2 giugno 1978. Costruito originariamente per ospitare il Chicago Board of Trade (CBOT), oggi \u00e8 la sede principale di negoziazione del CME Group, nato nel 2007 dalla fusione tra il CBOT e il Chicago Mercantile Exchange.\nIl numero 141 di W.Jackson fu sede dell'ex edificio pi\u00f9 alto di Chicago progettato da William W. Boyington, prima di ospitare l'attuale struttura ideazione dello studio Holabird &amp; Root che detenne il titolo di edificio pi\u00f9 alto di Chicago per 35 anni fino a quando nel 1965 non venne superato dal Richard J. Daley Center. L'edificio \u00e8 noto per la sua architettura in stile art d\u00e9co, per le sue imponenti sculture di pietra e per i suoi piani finanziari.\nL'edificio \u00e8 un'attrazione popolare della citt\u00e0 e i proprietari hanno vinto numerosi premi per gli sforzi compiuti per preservare la struttura.\nStoria.\nPrima sede.\nIl 3 aprile 1848, il Chicago Board of Trade venne aperto al numero 101 di South Water Street.\nQuando nel 1856 vennero aggiunti 122 soci le sede venne spostata all'angolo tra South Water Street e LaSalle Street. Dopo un'altra temporanea ricollocazione ad ovest della South Water Street nel 1860, la prima sede fissa venne stabilita in comunione con l'edificio della Camera di commercio all'angolo tra LaSalle Street e Washington Street nel 1865. Nel 1871, il grande incendio di Chicago distrusse l'edificio. La sede fu temporaneamente riaperta 2 settimane dopo l'incendio in una costruzione di legno di 27\u00a0m x 27\u00a0m conosciuta come \"the Wigwam\" all'intersezione tra la Washington e la Market Street, prima che il CBOT richiedesse una collocazione in un nuovo edificio costruito sul sito della Camera di Commercio un anno dopo.\nLa sede definitiva.\nNel 1882 inizi\u00f2 la costruzione della nuova sede del CBOT, che venne inaugurata all'odierno indirizzo il 1\u00ba maggio 1885. Fu ideato da William W. Boyington, divenuto famoso per il suo lavoro sulla Chicago Water Tower. Costruito in acciaio e granito del Maine, con una facciata di mattoni smaltati, fu caratterizzato da una torre alta 98 metri contenente un grande orologio e una campana da 2.000\u00a0kg, sormontati da un segnavento in rame a forma di nave (2,7\u00a0m \u00d7 2,4\u00a0m). \nLa costruzione cost\u00f2 1,8 milioni di dollari. Con 4 ascensori e con un grande salone d'ingresso alto 24 metri decorato con un grande lucernaio e ornato con balaustre di pietra, fu il primo edificio commerciale di Chicago ad avere la corrente elettrica. Fu anche il primo edificio della citt\u00e0 a superare i 91 metri di altezza diventando cos\u00ec il pi\u00f9 alto grattacielo di Chicago.\nL'edificio divenne un'attrazione per turisti e visitatori. Furono accessibili al pubblico gallerie espositive in onore dell'esposizione universale tenuta a Chicago nel 1893, per festeggiare 400 anni dalla scoperta dell'America da parte di Colombo. Nel 1895, la torre dell'orologio venne rimossa e il record di \"edificio pi\u00f9 alto di Chicago\" fu acquisito dai 92\u00a0m di altezza del Masonic Temple Building. L'edificio del 1885 venne successivamente demolito nel 1929 e la sede trasferita temporaneamente tra Van Buren e Clark mentre un nuovo edificio venne costruito nel sito di LaSalle e Jackson.\nCaratteristiche dell'edificio.\nArchitettura.\nNel 1925, la commissione del CBOT commission\u00f2 allo studio Holabird &amp; Root di progettare l'attuale edificio. I costruttori Hegeman &amp; Harris costruirono il grattacielo per 11,3 milioni di dollari anche se il valore reale era di 12 milioni di dollari. Rivestito di calcare grigio dell'Indiana e decorato con una piramide di rame sul tetto, edificato su un sito lungo 53 metri est-ovest e largo 73 metri nord-sud, alto 184 metri in stile art-deco l'edificio venne inaugurato il 9 giugno 1930. Serve da estremo confine meridionale per i grattacieli lungo LaSalle Street ed \u00e8 l'edificio pi\u00f9 alto per diversi isolati.\nIl Chicago Board of Trade stabil\u00ec la sua sede nei 1765\u00a0m\u00b2 del dodicesimo piano divenendo cos\u00ec il pi\u00f9 grande mercato affaristico del mondo. L'avvento delle strutture in acciaio permise la costruzione di un edificio completamente verticale, per\u00f2, come molti grattacieli d'epoca, mantenne une struttura esterna contenente gradoni con l'aumentare dell'altezza per mantenere una buona illuminazione. Di notte questi gradoni sono illuminati, il che evidenzia ulteriormente lo sviluppo verticale della struttura. L'illumunazione notturna di questo tipo \u00e8 un tema comune negli edifici contemporanei di Chicago, osservabile anche nei palazzi di: Wrigley, Jewelers, Palmolive, LaSalle-Wacker e nella Tribune Tower. Dopo il superamento del Chicago Temple Building, la sede del CBOT \u00e8 stato l'edificio pi\u00f9 alto di Chicago fino alla costruzione del Richard J. Daley Center nel 1965. Conosciuta per i suoi lavori sul ponte di Brooklyn, la fabbrica della famiglia John A. Roebling forn\u00ec i cavi per i 23 ascensori otis installati nell'edificio. Sotto i piani di negoziazione sono stati tirati oltre 4.300\u00a0km di cavi telefonici e telegrafici. Non meno di 240.000\u00a0km di fili (considerati probabilmente un record assoluto per un singolo edificio) sono presenti nelle stanze. Anche se l'edificio venne commissionato dal CBOT, il primo inquilino fu Quaker Oats Company, che vi si trasfer\u00ec il 1\u00ba maggio 1930.\nOpere d'arte.\nLe sculture create da Alvin Meyer sono presenti sulla facciata esterna e decorano gli ambienti interni dell'edificio. Tutto intorno ai 4 metri di diametro dell'orologio frontale sono rappresentati figure di un'azienda di grano egiziana e di un campo di mais di un nativo americano. Figure simili sono presenti anche negli angoli della torre centrale appena sotto il tetto spiovente. Alti due bassorilievi alti 11\u00a0m, raffiguranti industria ed agricoltura, sono posizionati a 9,1\u00a0m sopra il livello stradale,\nGli altri rilievi, di lunghezza di 11\u00a0m, sull'Industria e sull'Agricoltura, sono parte di un gruppo di quattro. A circa 9,1\u00a0m dal livello della strada, rappresentazioni di tori sporgono direttamente dal rivestimento di calcare sulla costruzione sul lato nord e, in misura minore, sul lato est, in riferimento ad un mercato rialzista.\nStoria recente.\nInquilini.\nIl CME group occupa il 33 per cento dello spazio disponibile nell'edificio, mentre attivit\u00e0 finanziarie e assicurative occupano il 54 per cento del complesso edilizio. In aggiunta al Ristorante Ceres presente al primo piano della hall, sono presenti altre attivit\u00e0 di assistenza come: banche, agenzie di viaggio, estetisti e cliniche sanitarie. Alcune imprese hanno avuto la propria sede nell'edificio per oltre 40 anni, come ad esempio il \"Prince of the Pit\" Richard Dennis che ha sempre mantenuto degli edifici all'interno del palazzo. Nel 2007, gli Stati Uniti Futures Exchange, un concorrente del CBOT precedentemente noto come Eurex Stati Uniti, ha annunciato l'intenzione di acquisire degli spazi al 14\u00ba piano del CBOT dalla propria sede nella Sears Tower di Chicago.\nVisitatori.\nIl palazzo sede del CBOT \u00e8 stato meta di visite di un certo numero di dignitari, tra cui il principe del Galles, nell'ottobre 1977. Nel 1991, George W. Bush divenne il primo presidente degli Stati Uniti d'America a visitare il mercato, dove pronunci\u00f2 un discorso sull'importanza dell'agricoltura nell'economia americana. Il 7 marzo 1992, segu\u00ec una visita del leader sovietico Michail Gorba\u010d\u00ebv. Nel 2006, l'ex presidente statunitense Jimmy Carter e la moglie visitarono il CBOT, durante la campagna elettorale del loro figlio Jack per il senato degli Stati Uniti in un seggio del Nevada. \nDurante la conferenza nazionale democratica del 1996, il vice presidente degli Stati Uniti Al Gore, fu ospitato alla reception democratica dello scambio senatoriale. Il presidente U.S.A. George W. Bush, visit\u00f2 il mercato di contrattazione del mais il 6 gennaio 2006, occasione in cui venne salutato dagli operatori finanziari con \"Hook 'em, Horns!\", un riferimento al suo Stato adottivo del Texas."}
{"id": "1833897", "revid": "729019", "url": "https://it.wikipedia.org/wiki?curid=1833897", "title": "Barrett M95", "text": "Il Barrett M95 \u00e8 un fucile di precisione anti-materiale prodotto dalla compagnia statunitense Barrett Firearms Company.\nL'M95, derivante dall'M90, impiega proiettili di grosso calibro 12,7\u00a0mm, il .50 BMG, in grado di perforare corazze di carri leggeri e pareti di cemento; pertanto \u00e8 poco utilizzato per bersagli umani in campo aperto poich\u00e9 \u00e8 pesante e ingombrante. Oltre al calibro .50 BMG, in ambito civile e/o sportivo, viene utilizzato il calibro .416 Barrett, pi\u00f9 contenuto nel prezzo e nelle dimensioni. Come prestazioni \u00e8 molto simile al Barrett M82, un fucile di precisione semiautomatico dello stesso calibro e fabbrica, impiegato da molte forze armate del mondo.\nStoria, evoluzione e modelli.\nTra l'M90 e l'M95 corrono poche differenze. Le pi\u00f9 evidenti, nell'M95, sono la maniglia dell'otturatore che \u00e8 stata leggermente ridisegnata e piegata indietro ed il freno di bocca pi\u00f9 grande sempre di sezione rettangolare ma con tre fori laterali .\nInoltre, nel modello M95 l'impugnatura e il grilletto sono stati spostati in avanti di 1 pollice (2,54\u00a0cm) per rendere pi\u00f9 ergonomico e confortevole l'utilizzo del fucile, la camera di scoppio \u00e8 cromata per una pi\u00f9 facile estrazione del bossolo e una migliore resistenza alla corrosione e ci sono anche alcuni piccoli miglioramenti nel meccanismo del grilletto.\nTecnica.\nSia l'M90 che l'M95 sono fucili a otturatore girevole-scorrevole in configurazione bullpup, ci\u00f2 vuol dire che l'otturatore, il sistema di scatto ed il caricatore (da 5 colpi) sono posti dietro il grilletto, all'interno del calcio per questo risultano essere ben 30\u00a0cm pi\u00f9 corti rispetto all'M82, pi\u00f9 leggeri e anche meno costosi. Ci\u00f2 nonostante il fucile utilizza una canna da 29'\u2019 (come l'M82)\npertanto non vi \u00e8 alcuna riduzione delle prestazioni balistiche della pallottola.\nLa culatta \u00e8 costituita da 2 pezzi (superiore e inferiore) stampati in lamiera d'acciaio alleggerito e collegati tra loro da 2 push-pin.\nL'otturatore presenta tre alette che lo bloccano direttamente nella canna. Nessuno dei due modelli presenta mire metalliche, nell'M90 \u00e8 presente un castello dov'\u00e8 montata un'ottica 10x mentre nell'M95 \u00e8 presente una guida Picatinny per lo stesso scopo.\nCome tutti i modelli Barrett anche questi presentano il bipode anteriore asportabile e un monopiede regolabile inserito nel calcio."}
{"id": "1833898", "revid": "1543377", "url": "https://it.wikipedia.org/wiki?curid=1833898", "title": "Aprilia Europa", "text": "La Europa \u00e8 un motociclo prodotto in due cilindrate (50 e 125 cm\u00b3) dalla casa produttrice Aprilia dal 1990 al 1993.\nEuropa 50.\nQuesto modello venne prodotto dal 1990 al 1992, con la stessa ciclistica utilizzata dall'Aprilia AF1 50 e che verr\u00e0 poi utilizzata sull'Aprilia RS 50, con la sola differenza del cambio a 5 marce invece che a 3.\nEuropa 125.\nSi trattava della versione naked della AF1, modello maggiormente sportivo, di cui conservava gran parte della meccanica ma rispetto alla quale presentava un peso diminuito di 16 chilogrammi, anche grazie all'assenza della carenatura.\nIl propulsore era lo stesso motore a due tempi della AF1 leggermente depotenziato e accoppiato ad una rapportatura del cambio pi\u00f9 corta, cosa che migliorava la ripresa della motocicletta senza andare troppo a discapito della velocit\u00e0 massima che risultava, secondo le prove delle riviste dell'epoca, di oltre 150 km/h.\nEsteticamente presentava un faro tondo anteriore, diversamente dalla versione sportiva che lo presentava trapezoidale, ed era caratterizzata dal vistoso telaio a tubi quadri in alluminio e dalla presenza del nome \"Europa\" sul fianchetto posteriore. Non \u00e8 trascurabile la fonte ispiratrice che la Europa costitu\u00ec per la Ducati allorquando ha prodotto sul mercato la Monster.\nL'impianto frenante era composto da un freno a disco singolo sia all'anteriore che al posteriore mentre l'impianto di sospensioni presentava una forcella a steli rovesciati all'anteriore (del tipo upside down) ed un monoammortizzatore al retrotreno."}
{"id": "1833902", "revid": "307923", "url": "https://it.wikipedia.org/wiki?curid=1833902", "title": "Giorgio Mpompolas", "text": "Nonostante sia uno dei pi\u00f9 ricchi uomini d'affari di tutta la Grecia, Giorgio Mpompolas \u00e8 noto soprattutto per essere il proprietario del giornale Ethnos, un tempo il pi\u00f9 letto in Grecia. \nDurante la II guerra mondiale, al tempo dell'occupazione italo-tedesca della Grecia, nel 1941 fu pescato mentre scriveva sui muri del quartiere Kastella del Pireo frasi contro l'occupante. Nel 1944 il padre, un impiegato ministeriale che aveva dato la sua adesione al movimento partigiano dell'EAM fu inviato in esilio in Egitto. Giorgio Mpompolas aveva allora solo 16 anni. Furono anni di stenti ma riusc\u00ec comunque ad iscriversi al Politecnico di Atene mantenendosi agli studi con lezioni private impartite a studenti del ginnasio. Una volta terminati gli studi si diede agli affari pi\u00f9 svariati ma la sua passione era l'imprenditoria edile. Nel 1968 mise su un'impresa la \"Technodom\u00ec\" attiva nel campo delle costruzioni e degli appalti statali. Suo socio in affari era Kouloumpis che qualche decennio pi\u00f9 tardi, al tempo del governo di Andreas Papandreou sarebbe diventato Ministro dei Lavori Pubblici.\nNel 1980 acquis\u00ec i diritti di traduzione e distribuzione in Grecia dell'enciclopedia sovietica e nello stesso anno finanzi\u00f2 il progetto del quotidiano Ethnos cui impresse un orientamento filosocialista. Tre anni pi\u00f9 tardi si scopr\u00ec che il quotidiano era controllato dal K.G.B. e dai suoi agenti di stanza ad Atene, come dimostravano anche gli articoli che giustificavano l'intervento dell'Unione Sovietica in Afghanistan, Polonia e Medio Oriente. (Fonte: New York Time articolo del 18 dicembre 1983)\nIn seguito Giorgio Mpompolas fu tra i promotori del progetto \"Mega channel\", primo canale tv privato a vedere la luce in Grecia. Il suo pacchetto azionario era originariamento del 20%.\nOggi Giorgio Mpompolas insieme ai suoi tre figli (Fotis, Leonidas e Maria) dirige un gruppo di 11 societ\u00e0. La societ\u00e0 Aktor \u00e8 attiva nel campo degli appalti. La Pegasus \u00e8 invece la societ\u00e0 editrice diretta dalla figlia Maria. Il 16 marzo del 2008 la Pegasus acquis\u00ec il controllo del quotidiano \"Proto Tema\"."}
{"id": "1833903", "revid": "110157", "url": "https://it.wikipedia.org/wiki?curid=1833903", "title": "Lago di Melo", "text": "Il lago di Melo \u00e8 un lago di origine glaciale situato nella Valle della Restonica nella Corsica settentrionale. Il lago si trova a circa dieci chilometri di distanza dalla citt\u00e0 di Corte ed \u00e8 punto di partenza per le escursioni al vicino Lago di Capitello. A causa dell'elevata altitudine a cui si trova il lago \u00e8 ghiacciato per circa sei mesi l'anno."}
{"id": "1833915", "revid": "1442080", "url": "https://it.wikipedia.org/wiki?curid=1833915", "title": "Homevideo", "text": "Homevideo \u00e8 un film televisivo del 2011.\nProduzione.\nIl film \u00e8 stato prodotto da ARTE, NDR e BR in collaborazione con la casa di produzione teamworx. Le riprese hanno avuto luogo dal 22 settembre al 23 ottobre 2010 ad Amburgo e dintorni.\nDistribuzione.\nIl film \u00e8 stato presentato in anteprima al Filmfest M\u00fcnchen il 27 giugno 2011.\n\"Homevideo\" \u00e8 andato in onda per la prima volta in televisione il 19 agosto 2011 su ARTE.\nHome video.\nNel 2012 fu pubblicato il DVD-Video in lingua tedesca, con sottotitoli in varie lingue."}
{"id": "1833919", "revid": "767487", "url": "https://it.wikipedia.org/wiki?curid=1833919", "title": "Jim Matheos", "text": "Carriera.\nOltre ad essere uno dei fondatori, nonch\u00e9 leader e principale compositore, della progressive metal band statunitense Fates Warning, Jim suona anche: negli Arch/Matheos, progetto fondato assieme al cantante John Arch, al quale partecipano gli altri membri dei Fates Warning; negli OSI, duo da lui formato assieme al tastierista Kevin Moore (Chroma Key, ex membro dei Dream Theater), il quale suona e canta nel progetto; nei Tuesday The Sky progetto da lui fondato di rock ambient strumentale.\nCome musicista solista, ha pubblicato tre album strumentali: il primo, First Impressions, con solo chitarra acustica, violino e violoncello; il secondo, Away With Words, con chitarra acustica, violino, basso e batteria (suonata da Mark Zonder, all'epoca membro dei Fates Warning); l'ultimo, Halo Effect, un disco sperimentale basato su effetti di chitarra elettrica.\nCon gli OSI ha registrato quattro album ed un EP, nei quali fornivano supporto strumentale musicisti come Steven Wilson (No-Man/Porcupine Tree) e Mike Portnoy (ex-batterista e membro fondatore dei Dream Theater).\nCon i Fates Warning ha registrato dodici album in studio, due dal vivo, una raccolta e cinque video. Dal 2003 Jim Matheos collabora con John Arch, partendo dal disco solista di quest'ultimo, l'EP \"A Twist of Fate\" e pubblicando un disco a nome del progetto, Sympathetic Resonance, nel 2011.\nHa anche partecipato, assieme a molti altri musicisti, al progetto del bassista Sean Malone, i Gordian Knot, gruppo che fonde progressive rock, heavy metal e jazz."}
{"id": "1833924", "revid": "1005847", "url": "https://it.wikipedia.org/wiki?curid=1833924", "title": "Ministero dell'interno", "text": "Il Ministero dell'interno \u00e8 un dicastero del governo italiano. Ha competenza sull'ordine pubblico nella sua qualit\u00e0 di massima autorit\u00e0 nazionale di pubblica sicurezza.\nL'attuale Ministro \u00e8 Luciana Lamorgese, in carica dal 5 settembre 2019.\nStoria.\nIl Ministero dell'interno \u00e8 tra i dicasteri pi\u00f9 antichi presenti nel governo del Regno di Sardegna. Esso \u00e8 passato pressoch\u00e9 indenne alla crescita notevole di funzioni assunte dopo l'Unit\u00e0 d'Italia, dal 1861 del nuovo Stato. Attesa l'assenza di qualsiasi cenno del capo del Governo nello Statuto Albertino, il Ministero si caratterizz\u00f2 sin dagli esordi per una sua preminenza sulla Presidenza del Consiglio. Durante la costruzione dello Stato unitario il Ministero dell'interno ha rappresentato un modello fortemente accentrato con una progressiva accentuazione dei poteri centrali, voluta dai primi statisti piemontesi al fine di irrobustire un ordinamento statuale allora visto come troppo variegato. Insieme al Ministero delle finanze, il dicastero dell'interno \u00e8 stato uno dei pilastri sui quali si \u00e8 costruita l'unit\u00e0 nazionale italiana.\nLe funzioni del ministero vennero uniformate a quelle del sistema francese dei Prefetti, con sede provinciale quale autorit\u00e0 di diretta emanazione del Governo. Le attribuzioni del prefetto furono la conseguenza che l'allora Governo, rappresentato dalla Destra storica liberale, pose per unificare l'Italia. Fu il ministro Ricasoli nel 1861 con i \"decreti di ottobre\", che pose la prima pietra per un marcato accentramento.\nNei primi decenni dell'Unit\u00e0 d'Italia le Prefetture assicurarono un ferreo controllo delle realt\u00e0 locali, rappresentando anche le istanze al Governo centrale. Spesso i Prefetti erano gli unici uffici periferici presenti in varie zone d'Italia.\nIl Ministero venne riorganizzato nel 1870 dal ministro Lanza e poi nel 1874 e nel 1877, quale primo Governo della sinistra del Partito Liberale. In quegli anni il dicastero assunse le funzioni di polizia, distinte in polizia giuridica, ossia la pubblica sicurezza e i penitenziari, e la polizia sociale, intesa quali uffici di sanit\u00e0 pubblica, allora dipendenti da tale organo. Verso la fine del secolo XIX il ministro Crispi rafforz\u00f2 il ministero e le prefetture. Negli anni successivi il ministro Antonio di Rudin\u00ec decentr\u00f2 talune funzioni, affidando alle Prefetture varie attribuzioni prima di competenza del Ministero.\nCon Giolitti il Ministero divenne lo strumento chiave della sua azione politica. Su comuni e province, in particolare sulla tutela dell'ordine pubblico, venne attuato un controllo vigile e severo. In ambito sanitario venne fatto uno sforzo di razionalizzazione delle leggi sanitarie del 1913 con il cosiddetto \"codice sanitario\", TU. Sul lato sociale i prefetti furono utilizzati nella difficile mediazione dei conflitti di lavoro, o delle condizioni dei lavoratori, collaborando con l'Ufficio governativo del lavoro, o per la municipalizzazione dei servizi essenziali quali tranvie, rete di illuminazione, asili infantili, ecc. Anche in questo caso crebbero i compiti e la stessa amministrazione.\nCon la guerra mondiale del 1915-1918 pur gestendo i compiti ordinari di sicurezza, ordine pubblico e sanit\u00e0 in situazioni belliche, non ne venne modificato l'assetto complessivo. Con il fascismo poco venne cambiato. Unica nota fu che con la legge n. 1601 del 3 dicembre 1922, la Direzione generale delle carceri e dei riformatori pass\u00f2 al Ministero di grazia, giustizia e culti. Mussolini in genere lo riserv\u00f2 a s\u00e9, ma il Ministero perse progressivamente il ruolo guida dell'apparato amministrativo statale.\nNel 1931 al Ministero venne affidata la Direzione generale del fondo per il culto e del fondo di beneficenza e religione della citt\u00e0 di Roma, nonch\u00e9 la Direzione generale degli affari del culto, in precedenza del Ministero di grazia e giustizia. Tuttora tali uffici dipendono dal Ministero dell'interno.\nCon la caduta del fascismo, il cambiamento istituzionale e la nascita della Repubblica il Ministero dell'interno conobbe un'evoluzione. Il tema principale \u00e8 rappresentato dall'istituzione delle Regioni negli anni settanta e dal progressivo trasferimento di competenze.\nSi modifica anche la veste del Ministero, o meglio viene rivisitata la sua veste gi\u00e0 sottolineata da Giovanni Giolitti decenni prima. Infatti, venne rafforzato il suo ruolo nella protezione sociale, e insieme al Ministero del lavoro ha assunto il ruolo chiave delle politiche di \"Welfare\", assicurando il sostegno alle categorie socialmente deboli, e garantendo gli interventi in caso di calamit\u00e0: si pensi alle pensioni d'invalidit\u00e0 a tutt'oggi erogate dal Ministero dell'interno, nonch\u00e9 alle vecchie direzioni di assistenza pubblica e quella dei servizi civili.\nL'importante settore della sanit\u00e0 pubblica (Direzione generale della sanit\u00e0 pubblica, che con decreto luogotenenziale 417/45 era stato denominato alto commissariato per l'igiene e la sanit\u00e0 pubblica posto alle dipendenze della Presidenza del Consiglio) venne espunto al Ministero nel 1958 con l'istituzione del Ministero della sanit\u00e0. Similmente avvenne nel 1974 con la nascita del Ministero dei beni culturali e ambientali, per la quale il Ministero dell'interno contribu\u00ec cedendo gli Archivi di Stato. Negli anni ottanta venne poi istituito Dipartimento della Protezione Civile, retto da un ministro senza portafoglio, ma basato sull'organizzazione del dicastero.\nCol tempo venne riorganizzato l'assetto centrale del Ministero e il numero delle Direzioni Generali pass\u00f2 da 7 a 5. Inoltre, con la legge n. 121/1981 fu riformata la Polizia di Stato, trasformando la Direzione Generale della Pubblica Sicurezza in Dipartimento, anticipando la futura struttura dipartimentale.\nCon la riforma Bassanini degli anni novanta viene attuato il complessivo processo di riorganizzazione del sistema amministrativo e del Ministero. In particolare il D. Lgs. n. 300/1999 ne dispose la ristrutturazione in Dipartimenti. Inoltre, \u00e8 stata riformata l'organizzazione delle prefetture denominate ora Prefetture-Uffici Territoriali di Governo. Col completamento della riforma il Ministero ha oggi un compito di amministrazione \"generale\", quale raccordo tra centro e periferia, in particolare per la tutela delle funzioni fondamentali e di sicurezza dei cittadini.\nLa sede.\nIl Ministero dell'interno ha sede a Roma nel Palazzo del Viminale dal 1925. Fino a quel momento il Ministero, insieme con la Presidenza del Consiglio, aveva sede a Palazzo Braschi. Il Viminale fu commissionato nel 1911 da Giolitti all'architetto Manfredo Manfredi, progettato appositamente come sede con funzioni governative. Fu inaugurato ufficialmente il 9 luglio 1925. Il Palazzo del Viminale, nei suoi 5 piani, ha centinaia di stanze, collegate da una serie di itinerari incrociati. Degni di nota sono l'imponente ingresso a tre fornici del Palazzo della Presidenza, lo scalone d'onore del Palazzo degli Uffici, la sala del Consiglio dei ministri ed il salone di ingresso dello scalone al piano nobile con le decorazioni in legno pregiato, marmi e stucchi.\nNel 1961 la sede della Presidenza del Consiglio fu separata da quella del Ministero dell'interno e portata a Palazzo Chigi, ove ancor oggi si trova.\nFunzioni.\nIl ministro dell'interno \u00e8 il vertice politico dell'amministrazione dell'interno. Da lui dipendono la Polizia di Stato, il Corpo nazionale dei vigili del fuoco e i prefetti. Egli \u00e8 inoltre componente del Consiglio supremo di difesa.\nLe principali funzioni del ministero sono regolate dal decreto legislativo 30 luglio 1999, n\u00ba 300 e consistono nell'assicurare:\nAttualmente, i suoi compiti sono disciplinati dai decreti del presidente della Repubblica 5 giugno 1976 n. 676 e 7 settembre 2001 n. 398.\nIl ministro dell'interno \u00e8 inoltre autorit\u00e0 di pubblica sicurezza, a norma dell'art. 1 della Legge 1 aprile 1981, n. 121.\nOrganizzazione.\nGli uffici del Ministero dell'interno possono classificarsi secondo la seguente suddivisione:\nPresso il dicastero opera il personale dell'amministrazione civile dell'interno - dipendente dal Dipartimento per le politiche del personale dell'amministrazione civile e per le risorse strumentali e finanziarie - con compiti amministrativi anche di elevato profilo professionale. Tale personale consta di circa 20.000 dipendenti distribuiti nelle diverse qualifiche (ausiliari, assistenti, funzionari e dirigenti) e con diverse specializzazioni.\nUffici centrali.\nA livello centrale il Ministero \u00e8 organizzato, secondo le disposizioni del DPR n. 398 del 7 settembre 2001, che ha accorpato le vecchie direzioni generali in cinque Dipartimenti, come modificato dal DPR 24 novembre 2009, n. 210 recante \"Disposizioni relative all'organizzazione degli uffici centrali di livello dirigenziale generale del Ministero dell'interno ed al personale dell'amministrazione civile dell'interno, per l'attuazione dell'articolo 1, comma 404-416, della legge 27 dicembre 2006, n. 296 e dell'art. 74 del decreto-legge 25 giugno 2008, n. 112, convertito dalla legge 6 agosto 2008, n. 133.\", in GURI n. 22 del 28 gennaio 2010,:\nL'attivit\u00e0 di controllo amministrativo \u00e8 affidata al servizio di controllo interno, che valuta l'azione amministrativa in rapporto agli indirizzi politici.\nUffici periferici.\nIl Ministero dell'interno \u00e8 strutturato in maniera alquanto complessa a livello territoriale, per via dei compiti di rappresentanza politica del Governo e di ordine pubblico cui assolve. Questi sono gli uffici principali:\nEnti e corpi alle dipendenze.\nCorpo prefettizio.\nDal Ministero dell'interno dipende il Corpo prefettizio, che ne costituisce la dirigenza civile, con compiti di rappresentanza generale del Governo sul territorio nazionale; la figura apicale del Corpo prefettizio \u00e8 costituita dal prefetto.\nAccanto al Corpo prefettizio (costituito da circa 1.500 unit\u00e0 fra consiglieri, viceprefetti aggiunti, viceprefetti e prefetti) operano i dirigenti contrattualizzati dell'area 1.\nPolizia di Stato.\nDal ministro dell'interno dipende la Polizia di Stato, quale corpo civile ad ordinamento speciale con compiti di pubblica sicurezza e gestione dell'ordine pubblico. Il Capo della Polizia, che \u00e8 un prefetto, assume la veste di capo del Dipartimento di Pubblica Sicurezza. La Polizia di Stato consta di circa 100.000 effettivi.\nVigili del fuoco.\nSempre dal ministro dell'interno dipende direttamente il Corpo nazionale dei vigili del fuoco, quale corpo ad ordinamento civile con compiti di difesa civile, servizio di soccorso pubblico e di prevenzione ed estinzione degli incendi su tutto il territorio nazionale. Il personale dei vigili del fuoco ammonta a circa 32.000 effettivi.\nSegretari comunali e provinciali.\nLa categoria dei segretari comunali e provinciali, dal 1928 \u00e8 posta alle dipendenze del Ministero dell'interno. Nel 1997, con la legge 15 maggio 1997, n. 127 (cosiddetta \"legge Bassanini-bis\"), i segretari sono stati inquadrati in un apposito albo professionale pubblico, un primo tempo gestito da un'apposita Agenzia autonoma per la gestione dell'albo dei segretari comunali (AGES), ma con la legge 30 luglio 2010 n. 122, l'Agenzia \u00e8 stata soppressa, e l'albo \u00e8 oggi nuovamente gestito direttamente dal Ministero dell'interno. In sede di prima applicazione, vi provvede attraverso una unit\u00e0 di missione e le strutture ancora funzionanti della disciolta agenzia, in attesa di un inquadramento definitivo della funzione fra gli uffici ministeriali.\nEnti vigilati.\nIl Ministero dell'interno vigila sui seguenti enti:\nFino al 2011 ha vigilato sull'Istituto nazionale di beneficenza Vittorio Emanuele III, ente attivo nel campo della beneficenza agli ex ufficiali ora vigilato dal Ministero della difesa.\nElenco dei ministri.\nDal 1861, col governo Cavour fino al governo De Gasperi:\nDal 1946, col governo De Gasperi II, ad oggi:"}
{"id": "1833931", "revid": "106908", "url": "https://it.wikipedia.org/wiki?curid=1833931", "title": "V.E.L.M. (Vivi e lascia morire)", "text": "V.E.L.M. (Vivi e lascia morire) (sottotitolato \"The Street Sequel\") \u00e8 il decimo album pubblicato da Bassi Maestro nel 2006 per l'etichetta Sano Business. \u00c8 anche il secondo street album di Bassi Maestro."}
{"id": "1833932", "revid": "599013", "url": "https://it.wikipedia.org/wiki?curid=1833932", "title": "Chiesa di San Michele Arcangelo (Pigna)", "text": "La chiesa di San Michele Arcangelo \u00e8 un luogo di culto cattolico situato nel comune di Pigna, in piazza XX settembre, in provincia di Imperia. La chiesa \u00e8 sede della parrocchia omonima del vicariato di Bordighera e Valle Nervia della diocesi di Ventimiglia-San Remo.\nStoria e descrizione.\nEdificata nel XIII secolo, \u00e8 definita tra le opere pi\u00f9 significative e importanti del tardo Medioevo della Liguria intemelia; l'edificio \u00e8 stato in seguito ampliato nel XVI secolo conservandone lo stile gotico.\nLa facciata si presenta con un pregiato rosone del 1450 in marmo bianco costituito da dodici piccole colonne ad opera dello scultore Giovanni Gaggini da Bissone, mentre la facciata \u00e8 di Giorgio de Lancia.\nL'interno \u00e8 costituito da tre navate divise da due file di colonne circolari ed ottagonali.\nDietro l'altare maggiore \u00e8 collocato il celebre polittico del pittore Giovanni Canavesio del 1500 comprendente trentasei scomparti incorniciati da una struttura in legno dorato in stile rinascimentale.\nIl polittico del Canavesio.\nNel dipinto, alto quattro metri e mezzo pertanto considerato il pi\u00f9 grande del ponente ligure, sono raffigurati:"}
{"id": "1833933", "revid": "42179", "url": "https://it.wikipedia.org/wiki?curid=1833933", "title": "Walter M. Miller, Jr.", "text": ""}
{"id": "1833945", "revid": "585241", "url": "https://it.wikipedia.org/wiki?curid=1833945", "title": "Gocce Imperiali", "text": "Le Gocce Imperiali (o Tintura Imperiale) sono una bevanda spiritosa italiana, dalla gradazione alcolica di 90\u00b0, prodotto dai monaci della certosa di Pavia e di altri monasteri cistercensi italiani (abbazia di Monte Oliveto Maggiore, abbazia di Piona, abbazia di Chiaravalle della Colomba, abbazia di Casamari), secondo un'antica ricetta probabilmente inventata da un frate di nome Eutimio Zannucoli nel 1766.\nDiluito con acqua, viene utilizzato come digestivo e come dissetante. Viene impiegato anche per correggere bevande come caff\u00e8, t\u00e8 e latte. L'assunzione non diluita \u00e8 fortemente sconsigliata perch\u00e9 l'alta gradazione alcoolica - prossima all'etanolo puro - pu\u00f2 provocare lesioni, irritazione, arrossamento e semiparalisi delle corde vocali.\nHa una gradazione alcolica di 90% vol. e un gusto di anice. Gli ingredienti sono alcool, acqua, erbe, aromi naturali e zafferano, che conferisce il colore giallo che contraddistingue il liquore."}
{"id": "1833956", "revid": "599013", "url": "https://it.wikipedia.org/wiki?curid=1833956", "title": "Santuario di Nostra Signora della Rovere", "text": "Il santuario di Nostra Signora della Rovere \u00e8 un luogo di culto cattolico situato nel comune di San Bartolomeo al Mare, in via al Santuario, in provincia di Imperia.\nStoria e descrizione.\nIl santuario, secondo alcune fonti storiche, potrebbe risalire al XIV secolo, ma l'originaria struttura fu completamente modificata nel XVI secolo.\nL'interno, a pianta longitudinale, \u00e8 costituito da tre navate e numerosi pilastri disposti irregolarmente nella divisione delle navate, quasi a dimostrare le continue modifiche strutturali che la chiesa sub\u00ec nei secoli successivi.\nLa facciata esterna, progettata e disegnata dall'architetto locale Angelo Ardissone, \u00e8 stata rifatta nel corso del 1860 e presenta un antico portale in ardesia datato al 1553 raffigurante l\"'Annunciazione\".\nAll'interno sono custodite diverse opere pittoriche e scultoree per lo pi\u00f9 ritraenti l'effigie della Vergine Maria. Tra le opere pi\u00f9 pregiate vi sono un dipinto a olio su tavola di scuola fiamminga del XVI secolo, parte di un trittico del 1578, una statua in legno e un crocifisso in legno di ulivo del XV secolo sopra l'altare maggiore. Il campanile \u00e8 del 1602; all'interno di esso \u00e8 presente un concerto di 6 campane in La bemolle 3, fuso nel 1964 dalla Fonderia Roberto Mazzola di Valduggia (in provincia di Vercelli). La campana minore invece \u00e8 stata fusa dall'omonima fonderia nel 1994.\nNel corso dei secoli si sarebbero verificate nel santuario diverse apparizioni. Nel 1671 Giacinto Perato di Rollo (Andora) avrebbe avuto apparizioni mariane dal 18 aprile al 12 luglio e sarebbe stato risanato miracolosamente da una grave infermit\u00e0. Le apparizioni e la guarigione del veggente, insieme a numerosi altri prodigi, furono autenticate dall'autorit\u00e0 ecclesiastica."}
{"id": "1833960", "revid": "110157", "url": "https://it.wikipedia.org/wiki?curid=1833960", "title": "Lethem", "text": "Lethem \u00e8 una citt\u00e0 della Guyana, situata nella regione dell'Alto Takutu-Alto Essequibo. Il suo nome deriva da quello di Sir Gordon James Lethem, governatore della Guyana britannica dal 1946 al 12 aprile 1947.\nGeografia fisica.\nLethem si trova presso il fiume Takutu, il quale \u00e8 una zona di confine naturale con il Brasile. In posizione opposta a Lethem si trova la citt\u00e0 di Bonfim. Il ponte del fiume Takutu, in via di costruzione, servir\u00e0 in futuro a collegare le due nazioni.\nLe acque del fiume sono sufficientemente basse da permettere transiti diretti e di commerciare sul confine.\nLa citt\u00e0 si trova a 85 metri sul livello del mare.\nSociet\u00e0.\nEvoluzione demografica.\nLa popolazione della Guyana \u00e8 etnicamente varia e vi sono diverse trib\u00f9 di indigeni amerindi provenienti dalle savane della regione. Vi sono poche persone di origini europee, mentre \u00e8 notevole il numero di elementi di origine caraibica e africana. La lingua ufficiale \u00e8 l'inglese, parlata con un accento caraibico. A causa della vicinanza con il confine brasiliano alcune persone parlano il portoghese e i dialetti delle trib\u00f9 amerindie.\nAmbiente ed economia.\nLethem fa parte della savana di Rupununi dove vi sono molti mandriani e ranches. La vegetazione locale include anacardi, manghi, e palme da cocco. La valuta ufficiale \u00e8 il dollaro guyanese, e il dollaro statunitense viene accettato comunemente.\nI governi guyanese e brasiliano stanno collaborando per costruire un ponte sul fiume Takatu a nord della citt\u00e0. Il ponte collegher\u00e0 la regione brasiliana di Roraima alla costa atlantica tramite il porto di Georgetown.\nL'acqua viene raccolta a mano dai pozzi anche se vi \u00e8 un rifornimento apposito di acqua per la comunit\u00e0. L'acqua viene direttamente filtrata e imbottigliata, pronta da vendere nei negozi.\nLe altre attivit\u00e0 economiche della zona sono l'estrazione mineraria e il turismo.\nLethem possiede un aeroporto (codice IATA: LTM) che collega la citt\u00e0 alla capitale Georgetown con diversi servizi di trasporto aereo per la maggior parte dei giorni della settimana. L'aeroporto possiede una pista d'atterraggio lunga 1888 metri. La pista \u00e8 orientata verso 07/25. L'avvicinamento a 07 avviene spesso nello spazio aereo del Brasile, che inizia a meno di 1\u00a0km dalla soglia. Il servizio viene effettuato da Trans-Guyana Air tramite un Cessna Caravan a motore singolo."}
{"id": "1833962", "revid": "121995600", "url": "https://it.wikipedia.org/wiki?curid=1833962", "title": "Tamara di Georgia", "text": "Figlia primogenita del re georgiano Giorgio III (1156-1184) e di sua moglie Gurandukht, govern\u00f2 durante quella che \u00e8 generalmente considerata l'\"et\u00e0 dell'oro\" della Georgia, guadagnandosi la reputazione di eccellente sovrana, tanto che fu ribattezzata \"re dei re e regina delle regine\". \u00c8 considerata una tra i pi\u00f9 grandi monarchi georgiani e il suo regno ha visto la conquista di quasi tutti gli stati confinanti di religione musulmana.\nTamara e la figlia Rusudan (1223-1245) sono state le uniche regine regnanti georgiane.\nBiografia.\nAl fine di prevenire, dopo la sua morte, qualsiasi guerra civile per il trono, Giorgio III nomin\u00f2 Tamara co-sovrano ed erede nel 1178. Tamara quindi succedette al padre alla sua morte nel 1184. Come ogni sovrano, Tamara, pur essendo donna, usava il titolo spettante di diritto al sovrano maschio, ossia re, facendosi chiamare Re Tamara (\"Tamar Mepe\").\nQuando Tamara sal\u00ec al trono, un gruppo di nobili, guidati dal ministro delle finanze (\"mechrurchletukhutsesi\") Qutlu Arslan chiesero che il potere del re fosse limitato da un legislatore, o \"Karavi\". La re respinse la richiesta del ministro del e lo fece arrestare, ma l'opposizione si tramut\u00f2 in una ribellione, e i ribelli marciarono verso il palazzo reale. Tamara riusc\u00ec a negoziare con loro ristabilendo la pace, liberando il loro capo e concedendo solo funzioni limitate a un \"Karavi\".\nNel 1185 un gruppo di nobili georgiani organizz\u00f2 un matrimonio per Tamara e il candidato sposo sarebbe stato il principe Rus' Jurij Bogoljubskij (noto in Georgia come Rusi Giorgio, Giorgio il Rus'). Tamara accett\u00f2 la proposta dei nobili e lo spos\u00f2, ma da questo matrimonio non nacquero figli. La regina ben presto fu delusa dal marito, che aveva dimostrato di essere immorale ed un grande bevitore. Per questo motivo, Tamara divorzi\u00f2 nel 1187 e scelse da sola il suo secondo marito. La scelta cadde sul principe Davide Soslani da Ossezia, un discendente della famiglia reale georgiana dei Bagration, e il matrimonio fu celebrato nel 1188. Davide fu re solo di nome mentre di fatto lo era Tamara, che continu\u00f2 ad essere chiamata \"re dei re e regina delle regine\", mantenendo il potere effettivo. L'ex marito di Tamara, Yuri, s\u00ec alle\u00f2 con un potente gruppo di nobili georgiani e con essi organizz\u00f2 due rivolte, ma nella seconda (1191) soccombette nel tentativo di conquistare il potere.\nDopo la stabilizzazione degli affari interni del regno, Tamara riprese la politica estera del padre, che vedeva la Georgia in guerra con i vicini stati turchi selgiuchidi. Tamara svolse un ruolo attivo in campo militare, infatti lei stessa comandava l'esercito in battaglia. Nel 1193 l'esercito georgiano marci\u00f2 su Bardav. Dopo il suo trionfale ritorno, ella organizz\u00f2 una nuova campagna contro l'emirato di Erzurum. L'esercito, sotto la guida di Tamara e Davide, attacc\u00f2 i selgiuchidi e svern\u00f2 sulle rive del fiume Aras.\nAll\"'atabeg\" d'Azerbaigian Abu Bakr fu dato il comando delle forze armate di una coalizione musulmana, contro la Georgia. Una battaglia fu combattuta vicino Shamkor nel 1195 e si concluse con una grande vittoria georgiana. Furono fatti numerosi prigionieri e furono sequestrate grandi quantit\u00e0 di bottino, tra cui lo stendardo del califfo, che Tamara don\u00f2 all'icona della Madonna di Khakhuli. I georgiani conquistarono la citt\u00e0 di Shamkor con le regioni limitrofe e le terre occupate della dinastia Shirvanshah furono costrette al vassallaggio. Da Shamkhor l'esercito georgiano marci\u00f2 poi verso Ganja.\nLe vittorie georgiane allarmarono gli altri vicini stati musulmani, in particolare il sultano del sultanato d'Iconio, Rukn ad-Din. Questi inizi\u00f2 i preparativi per condurre una campagna contro la Georgia, al fine di rompere la forza della Georgia cristiana, e una grande battaglia fu combattuta vicino a Basian nel 1203. Nonostante la netta superiorit\u00e0 numerica dell'esercito selgiuchide, che si dice che contava 400.000 soldati, l'esercito georgiano, guidato da Davide, ebbe la meglio e questa fu una delle pi\u00f9 famose vittorie della Georgia.\nDurante il suo regno la Georgia raggiunse l'apice della sua potenza politica, economica e culturale. Tra il 1201 e il 1203 la Georgia annett\u00e9 le capitali armene di Ani e Dvin. Nel 1204 l'esercito di Tamara occup\u00f2 la citt\u00e0 di Kars.\nNell'aprile del 1204 Tamara contribu\u00ec a fondare l'impero di Trebisonda sulla riva meridionale del Mar Nero, fornendo ai nipoti bizantini, Alessio I Comneno e Davide I Comneno, un esercito, con il quale conquistare questi territori, sempre appartenuti alla famiglia dei Comneni. Questo impero, dove vivevano sia bizantini che georgiani, era governato dai due nipoti di Tamara, che erano nipoti dell'ex imperatore bizantino Andronico I Comneno e che erano riusciti a fuggire insieme alla madre Rusudan, sorella di Tamara, in Georgia, dove furono allevati nella corte georgiana.\nTra il 1208 e il 1209 i georgiani attaccarono Khlat, Archesh e Ardabil; qui soggiogarono i governi locali, annettendo queste citt\u00e0 alla Georgia. Nel 1210 l'esercito georgiano comp\u00ec una campagna a nord contro la Persia, saccheggiando le terre invase.\nNel giugno 1212 Tamara dovette affrontare un'altra ribellione scoppiata a Pkhovi e a Didos, nella Georgia orientale. Tamara affid\u00f2 il comando dell'esercito al generale Ioane Mkhargrdzeli, che attacc\u00f2 le province ribelli e soffoc\u00f2 la rivolta nell'agosto del medesimo anno.\nCome gli altri regnanti medievali, Tamara svolse un ruolo attivo nella religione e nella cultura del proprio paese, infatti fece costruire numerose chiese ortodosse in Georgia.\nTamara mor\u00ec nel 1212, all'et\u00e0 di 52 anni, e dopo la sua morte fu canonizzata dalla chiesa apostolica autocefala ortodossa georgiana. Le succedette sul trono il figlio Giorgio IV Lasha. Ella aveva fatto della Georgia un impero che era lo stato che pi\u00f9 minacciava l'Islam, e aveva creato un forte esercito, questa forza per\u00f2 non dur\u00f2 molto dopo la sua morte, infatti nel 1220 suo figlio Giorgio fu sconfitto pesantemente in Azerbaigian da Gengis Khan, ponendo cos\u00ec fine alla forza della Georgia.\nLa tomba di Tamara.\nTamara fu seppellita nel monastero di Gelati, insieme ai suoi antenati, anche se non \u00e8 stato ancora individuato il punto preciso.\nTitolo.\nSua Maest\u00e0 la Regina Altissima Tamara, per volont\u00e0 di nostro Signore, re dei re e regina delle regine degli Abkhazi, dei Kartveli, dei Ranii, dei Kakheti e degli Armeni, Shirvanshah e Shahanshah e Maestro di tutto l'Oriente e l'Occidente, la Gloria del Mondo e della Fede, Campione del Messia.\nFamiglia.\nTamara ebbe dal secondo marito Davide Soslani un maschio e una femmina, entrambi futuri sovrani:\nCulto.\nLa Chiesa Georgiana commemora la santa regina Tamara il 1\u00ba maggio e nella terza domenica di Pasqua."}
{"id": "1833964", "revid": "287204", "url": "https://it.wikipedia.org/wiki?curid=1833964", "title": "Konrad Kyeser", "text": "L'opera fu molto diffusa nel XV secolo. Originariamente realizzata per il re Venceslao alla fine fu dedicata al re Roberto di Germania.\nKyeser studi\u00f2 come medico e visse alla corte di Padova prima di unirsi alla crociata contro i turchi che fin\u00ec disastrosamente nel 1396 con la battaglia di Nicopoli. Dopo quest'episodio si ritir\u00f2 (1401-1402) sulle montagne della Boemia sotto il regno di Sigismondo. Cominci\u00f2 allora a scrivere il suo libro di cose militari. \nL'opera rappresenta il miglior trattato di ingegneria militare illustrato del tardo Medioevo. Esistono almeno 12 manoscritti che copiano, riassumono o ampliano quest'opera, per esempio il libro \"Thott Fechtbuch\" di Hans Talhoffer del 1459.\nIl Bellifortis \u00e8 diviso in 10 capitoli che trattano pi\u00f9 o meno gli stessi temi delle enciclopedie bizantine coeve e che si ritrovano pure nella corrispondenza di Leonardo da Vinci a Ludovico Sforza:\nL'opera non si presenta come un trattato organico quanto piuttosto come un'antologia, una raccolta di macchine, sul tipo di quelli che nel XVI secolo saranno chiamati \"Theatri machinarum\".\nLe illustrazioni potrebbero essere opera di un artista boemo, pittore di messali.\nIl Bellifortis \u00e8 in bilico tra la tradizione ingegneristica medievale (numerosi esempi di antropomorfismo delle macchine, apparecchi muniti di bocche o a forma di drago) e quella rinascimentale (trasformazione dell'artiglieria, armi portatili, meccanismi pi\u00f9 sofisticati ecc.).\nLa muta per le immersioni illustrata nel libro ha dei precedenti che risalgono al XII secolo e a Ruggero Bacone. \u00c8 pure illustrata per la prima volta una cintura di castit\u00e0 fiorentina.\nPer Kyeser anche la magia fa parte delle arti meccaniche e il suo libro ne contiene svariate applicazioni per la guerra.\nIl manoscritto originale \u00e8 conservato alla Biblioteca Universitaria di Gottinga (Cod. Ms. philos. 63).\nCuriosit\u00e0.\nKyeser compare nel videogioco . "}
{"id": "1833967", "revid": "289247", "url": "https://it.wikipedia.org/wiki?curid=1833967", "title": "Badminton alle olimpiadi estive 2004", "text": ""}
{"id": "1833970", "revid": "767487", "url": "https://it.wikipedia.org/wiki?curid=1833970", "title": "10 in amore", "text": "10 in amore (\"Teacher's Pet\") \u00e8 un film del 1958 diretto da George Seaton.\nTrama.\nNew York, Jim Gannon, caporedattore di un importante quotidiano, viene invitato a tenere il discorso inaugurale del corso di giornalismo presso l'universit\u00e0 ma egli rifiuta, spedendo alla docente Erica Stone una lettera in cui, senza usare alcun tatto, inconsapevole che si tratta di una donna, spiega che non approva tali scuole poich\u00e9 egli, privo di istruzione e giornalista della vecchia scuola, fedele alla linea della crescita nella strada, diffida dell\"'istruzione\" ed \u00e8 ostile a chiunque ostenti una laurea come titolo per la qualifica di buon giornalista.\nPersuaso dal direttore, stipendiato come lui dall'editore che \u00e8 anche nel consiglio di amministrazione dell'universit\u00e0, a scusarsi si reca alla lezione di Erica ma \u00e8 costretto ad ascoltare la replica della docente che lo dipinge ai suoi studenti con parole sprezzanti ed allora decide di vendicarsi facendosi passare per un nuovo allievo che naturalmente si rivela di grandi qualit\u00e0, tanto da sollevare l'interesse e l'ammirazione della donna con cui inizia un rapporto di collaborazione. Anche Jim resta affascinato da Erica, tanto da chiederle di uscire insieme ma la segretaria lo scoraggia, facendogli pensare che il professor Hugo Pine, un prestigioso sociologo, sia \"pi\u00f9 avanti di lui\".\nI tre si incontrano in un locale notturno e, dopo che Jim \u00e8 riuscito a fare ubriacare il \"rivale\", i due si recano a casa di Erica dove l'atmosfera sembra promettente ma egli, dopo avere scoperto che lei \u00e8 figlia di un famoso giornalista, vincitore del Premio Pulitzer, viene preso dai rimorsi per l'inganno che sta perpetrando ai suoi danni e lascia l'appartamento. Il giorno dopo si reca a casa di Hugo per chiedergli consiglio ed egli, avendo capito quello che sta succedendo tra i due, gli consiglia di ammettere tutto prima che lei lo scopra ma, quando Jim si decide, Erica si reca dal direttore del giornale per raccomandargli il suo dotato allievo, scoprendo nel modo peggiore l'inganno di Jim, reagendo freddamente e terminando di fatto la nascente relazione.\nAffranto Jim si reca da Hugo e si mette allo scoperto, ammettendo i suoi complessi nei confronti delle persone istruite ed il sociologo tenta di spiegargli che i suoi metodi sono quelli giusti e che il conflitto che sta vivendo non deve intaccare la sua intelligenza e la sua professionalit\u00e0 ma il campanello suona e Jim viene invitato a recarsi in un'altra stanza in attesa che il professore si liberi: Erica si presenta alla porta e, dopo avere capito che Jim \u00e8 in casa, viene invitata da Hugo a riflettere sulle ragioni del suo comportamento e viene convinta del sentimento autentico che il giornalista prova per lei ma, quando la donna sembra convinta, Jim esce dalla stanza contestando apertamente la linea editoriale della rivista diretta dal padre di Erica che nel frattempo Jim aveva avuto modo di leggere nella camera da letto quando Erica stava parlando con Hugo.\nIl conflitto sembra di nuovo insanabile ma separatamente i due trovano i punti di convergenza della professione: Jim invita il direttore del suo giornale a dare maggiore approfondimento alle notizie di cronaca mentre Erica gli chiede di tenere una serie di conferenze al suo corso per portare agli allievi l\"'esperienza\" che un insegnamento totalmente didattico non pu\u00f2 offrire, ritrovando la stima reciproca e l'amore.\nProduzione.\nProdotto dalla Paramount Pictures, \"Dieci in amore\" segna un cambiamento nella carriera di Doris Day: dai suoi film essenzialmente musicali, l'attrice pass\u00f2 a pellicole dove recit\u00f2 senza ricorrere al canto, se non incidentalmente.\nDistribuzione.\nIl film, distribuito dalla Paramount Pictures, usc\u00ec in sala il 1\u00ba aprile 1958. Fu un grande successo di pubblico, incassando moltissimo; anche il disco che fu pubblicato in occasione dell'uscita del film e che comprendeva oltre a \"Teacher's Pet\" un altro pezzo di Doris Day, \"Everybody Loves a Lover\", entr\u00f2 nella hit parade, restandone al vertice per 12 settimane.\nRiconoscimenti.\nIl film ricevette due candidature all'Oscar 1959:"}
{"id": "1833971", "revid": "287204", "url": "https://it.wikipedia.org/wiki?curid=1833971", "title": "Gran Turismo", "text": ""}
{"id": "1833973", "revid": "289247", "url": "https://it.wikipedia.org/wiki?curid=1833973", "title": "Badminton alle olimpiadi estive 2004 - Singolo maschile", "text": ""}
{"id": "1833974", "revid": "289247", "url": "https://it.wikipedia.org/wiki?curid=1833974", "title": "Badminton alle olimpiadi estive 2004 - Singolo femminile", "text": ""}
{"id": "1833978", "revid": "289247", "url": "https://it.wikipedia.org/wiki?curid=1833978", "title": "Badminton alle olimpiadi estive 2004 - Doppio maschile", "text": ""}
{"id": "1833979", "revid": "289247", "url": "https://it.wikipedia.org/wiki?curid=1833979", "title": "Badminton alle olimpiadi estive 2004 - Doppio femminile", "text": ""}
{"id": "1833980", "revid": "767487", "url": "https://it.wikipedia.org/wiki?curid=1833980", "title": "Corticale renale", "text": "La corticale renale \u00e8 la porzione sottocapsulare del rene, posta tra la midollare interna e la capsula renale esterna. \nUna porzione di essa riveste le basi delle piramidi renali del Malpighi (della midollare) e viene chiamata \"arco renale\", mentre ciascuna porzione contigua che si approfonda tra due piramidi renali viene detta \"colonna renale di Bertin\".\nNella corticale si trovano i corpuscoli e parti dei tubuli renali, vasi sanguigni, dotti reunienti e le porzioni corticali dei dotti collettori. L'ultrafiltrazione renale, che avviene nei corpuscoli renali, ha quindi sede nella corticale.\nLa corticale ha consistenza minore rispetto alla midollare, ha aspetto granuloso ed appare di colore giallastro.\nStruttura.\nIl parenchima corticale pu\u00f2 essere distinto in due parti: la \"parte radiata\" e la \"parte convoluta\".\nLa parte radiata \u00e8 costituita dai \"raggi midollari\" (di Ferrein), che paiono dipartirsi dalla base delle piramidi e si assottigliano a breve distanza dalla superficie; sono costituiti dalle parti rette dei tubuli dei nefroni corticali, ovvero quelli il cui corpuscolo si trova pi\u00f9 lontano dalla midollare, che si approfondano poi nella midollare con l'ansa di Henle. \nLa parte convoluta, o \"labirinto renale\", occupa invece lo spazio pi\u00f9 esterno del parenchima corticale, quello tra i raggi e le colonne renali, ed \u00e8 formata dai corpuscoli renali e dai tubuli contorti dei nefroni."}
{"id": "1833981", "revid": "320578", "url": "https://it.wikipedia.org/wiki?curid=1833981", "title": "Tommaso Bolena", "text": ""}
{"id": "1833982", "revid": "289247", "url": "https://it.wikipedia.org/wiki?curid=1833982", "title": "Badminton alle olimpiadi estive 2004 - Doppio misto", "text": ""}
{"id": "1833989", "revid": "289247", "url": "https://it.wikipedia.org/wiki?curid=1833989", "title": "Nuoto alle olimpiadi estive 1928", "text": ""}
{"id": "1833996", "revid": "287204", "url": "https://it.wikipedia.org/wiki?curid=1833996", "title": "Hiroshi Yoneyama", "text": "Specializzato nello stile libero ha vinto la medaglia d'argento nella staffetta 4x200\u00a0m sl Olimpiadi di Amsterdam 1928."}
{"id": "1833997", "revid": "26244", "url": "https://it.wikipedia.org/wiki?curid=1833997", "title": "Turkish delight", "text": ""}
{"id": "1833998", "revid": "26244", "url": "https://it.wikipedia.org/wiki?curid=1833998", "title": "Loukoum", "text": ""}
{"id": "1833999", "revid": "119673887", "url": "https://it.wikipedia.org/wiki?curid=1833999", "title": "Nobuo Arai", "text": "Specializzato nello stile libero ha vinto la medaglia d'argento nella staffetta 4x200\u00a0m sl Olimpiadi di ."}
{"id": "1834000", "revid": "59976", "url": "https://it.wikipedia.org/wiki?curid=1834000", "title": "Palline di vernice", "text": ""}
{"id": "1834001", "revid": "599013", "url": "https://it.wikipedia.org/wiki?curid=1834001", "title": "Vincenzo Di Pinto", "text": "\u00c8 attualmente allenatore della .\nCarriera.\nLaureato all'Isef de l'Aquila con il massimo dei voti nel 1979. Nel 1980 inizia la sua carriera di allenatore.\nEsord\u00ec con la squadra di Turi nel 1980 passando in meno di due anni dalla Prima Divisione alla C1, successivamente a Mottola dalla D alla B1 e a Castellana Grotte dalla C1 alla B1, conquistando complessivamente sei promozioni.\nNel 1991 divent\u00f2 allenatore della Capurso di Gioia del Colle, creando un ciclo di risultati che lo hanno portato alle attenzioni della pallavolo nazionale e internazionale. Con un gruppo di ragazzi giovani vinse e domin\u00f2 il campionato di B1, l'anno successivo sfior\u00f2 la promozione in A1 che arriv\u00f2 puntualmente l'anno successivo insieme al Premio Anderlini quale migliore Tecnico. Nell'anno 94/95 completa il ciclo con lo stesso gruppo preso in B e praticamente un solo straniero, il giovane Kovac, disputando un eccellente campionato insieme alle tante attestazioni professionali di stima e richieste dalla grandi squadre nazionali e internazionali.\nNel 1995 accetta il progetto dell'Associazione Sportiva Volley Lube, societ\u00e0 ambiziosa e dalla grandi potenzialit\u00e0 economiche organizzative, provenienti da alcuni anni di delusioni. La Lube \u00e8 subito la rivelazione del campionato raggiungendo subito i Play off e tenendo testa alle grandi. Nel 1996 con l'inserimento del giovane Marco Meoni e di Andrea Zorzi, gioca da grande squadra classificandosi quarta in campionato e semifinali scudetto.\nDopo questi risultati, accetta di ritornare in Puglia per creare una scuola tecnica insieme al Presidente regionale Giuseppe Manfredi e, insieme ad un suo ex-giocatore ed esordiente dirigente Vito Primavera, costruire una grande societ\u00e0 a Taranto, partendo dalla Serie A2. Contemporaneamente viene chiamato alla guida della Nazionale di pallavolo maschile della Spagna, dal presidente federale e dopo vicepresidente internazionale Chintana, per un progetto che prevedeva i campionati del Mondo in Giappone 1998 ed eventualmente le Olimpiadi di Sydney 2000.\nSignificative le parole riportate sul \"Resto del Carlino\" da Leo Turrini, \"uno dei rari allenatori italiani di successo all'estero che non soffre di nostalgia e dopo Trapattoni e Capello nel calcio ecco il Mago di Turi Di Pinto vero apripista nella pallavolo\". Di Pinto e la nazionale spagnola sono la rivelazione del Mondiale e lo stesso viene premiato come allenatore pi\u00f9 creativo (Most Creative Coach in the World). Nella stessa competizione il capitano della Nazionale spagnola Rafael Pascual viene premiato quale Miglior Giocatore del Mondiale. Particolare \u00e8 la sua gestione delle partite del mondiale: Di Pinto chiama schemi e partecipa attivamente muovendosi a bordo campo, schermandosi dietro la giacca e sfruttando al meglio la neonata regola per gli allenatori, usanza poi diventata normalit\u00e0 in tutto il mondo. Cinque mesi dopo \u00e8 costretto a rinunciare alla guida della Nazionale spagnola e quindi alle Olimpiadi di Sydney 2000, per gravi motivi famigliari.\nNella stagione 99/00 ritorna in Puglia e riprende il suo progetto con il Taranto Volley, guidando la sua squadra alla promozione in Serie A1 che gli vale il premio quale Migliore Allenatore della serie A2 (Premio Andrelini). Dopo due eccellenti campionati in A1, dove lanci\u00f2 grandi giocatori tra i quali il giovanissimo Andrea Bari e in seguito la chiusura della stessa per guai giudiziari del presidente, Di Pinto ritorna a al Gioia del Colle, con cui vince il campionato di A2 nel Serie A2 italiana di pallavolo maschile 2002-2003 e premiato nuovamente come migliore allenatore della serie A2, oltre ad un altro eccellente campionato di A1 e la consacrazione di Andrea Bari, Renaud Herpe.\nAttratto dal progetto di Taranto accetta e rivince il campionato di serie A2 (per la quarta volta) e nella stagione successiva di A1 si rivela la sorpresa del campionato, della Coppa Italia e dei Play Off, con la convocazione in nazionale di Nuti e Vicini, e la premiazione come Miglior Giocatore del Campionato di Anderson Rodrigues.\nNella stagione 2006-2007 dopo aver programmato l'annata e parte del pre-campionato con il recupero fisico e tecnico di Leandro Vissotto, ed eseguito parte del campionato, in seguito ad un grave intervento rinuncia alla guida del Taranto. Dopo un recupero di cinque mesi accetta la proposta della RPA Perugia con eccellenti risultati conquistando 14 punti su 7 partite. L'anno successivo 2007/2008, si rivela un'annata storica per la societ\u00e0 perugina con 50 punti, un record di 11 vittorie consecutive, il 4\u00ba posto in classifica, la richiamata in azzurro di Savani e Sintini oltre a Jan \u0160tokr come Miglior Giocatore del Campionato e Damiano Pippi Miglior libero. Il campionato seguente con lo stesso gruppo conquista la Challenge CUP e la definitiva consacrazione di Savani e Stokr.\nNel giugno 2010 accetta il progetto del Presidente Callipo trasferendosi alla Callipo Sport. Con la squadra pi\u00f9 giovane e tanti esordienti nel campionato raggiunge gli obiettivi programmati (qualifica alla Coppa Italia) ma soprattutto valorizzando i tanti giovani: Anderson, Barone, Fanuli, Nikolov, Suljagic, Baroti, Kindgard.\nNel giugno del 2014 viene chiamato a ricoprire l'incarico di allenatore dalla Pallavolo Molfetta, al suo secondo anno in serie A1. La stagione si rivela esaltante: la squadra cresce di partita in partita, ottenendo vittorie prestigiose contro Treia, ex Macerata e campione d'Italia in carica, e Trento, futura campione d'Italia. Vengono raggiunti per la prima volta nella storia della societ\u00e0 i playoff scudetto, che si fermano a gara 2 dei quarti di finale, in seguito alla doppia sconfitta contro Trento.\nLascia la societ\u00e0 pugliese nel luglio 2015. Vi ritorna, per\u00f2, nel febbraio 2016, sostituendo Paolo Montagnani che abbandona i biancorossi per motivi personali. Chiude la regular season in sesta posizione, la stessa ereditata dal suo predecessore. I playoff scudetto contro i campioni d'italia di Trentino Volley si chiudono in gara 5, dopo le due vittorie casalinghe ottenute in gara 2 e gara 4. La stagione si chiude con l'eliminazione in semifinale dei playoff validi per l'accesso alla Challenge Cup di pallavolo maschile della stagione successiva.\nIl ritorno a Castellana, vittoria in Coppa Italia e promozione in A1.\nNella stagione 2011/2012 l'allenatore \u00e8 richiamato in Puglia in seguito all'esonero di Luca Monti, dopo i soli 4 punti raccolti nelle prime tre partite in A2. Il 4 marzo 2012 ad Andria, Di Pinto guida la New Mater Volley alla conquista della sua prima Coppa Italia. In semifinale la formazione pugliese supera al tie-break Perugia per poi battere in finale Segrate per 3-1.\nSuccessivamente conquista anche la promozione in A1, in totale per Di Pinto rappresenta la 5\u00b0 promozione dall'A2 all'A1, tutte in Puglia."}
{"id": "1834002", "revid": "767487", "url": "https://it.wikipedia.org/wiki?curid=1834002", "title": "Mogambo", "text": "Mogambo \u00e8 un film del 1953 diretto da John Ford, tratto dal lavoro teatrale di Wilson Collison.\nIl film, ambientato in Africa, \u00e8 interpretato da Clark Gable, Ava Gardner (candidata all'Oscar come miglior attrice) e Grace Kelly (candidata all'Oscar come miglior attrice non protagonista).\nClark Gable aveva gi\u00e0 interpretato, ventun anni prima, lo stesso ruolo del cacciatore indeciso nello scegliere la donna della sua vita in \"Lo schiaffo\" (\"Red Dust\", 1932), di Victor Fleming, dove Jean Harlow e Mary Astor ricoprivano i ruoli che poi sarebbero stati, rispettivamente, di Ava Gardner e di Grace Kelly, ma l'azione si svolgeva in Indocina.\nTrama.\nL'esuberante ballerina Eloise Kelly, soprannominata \"latte e miele\", raggiunge una sperduta fattoria in Africa a seguito dell'invito di un marajah suo amico che per\u00f2 ha dovuto lasciare il posto in anticipo rispetto ai suoi programmi. Suo malgrado \u00e8 costretta ad attendere il prossimo battello che arriver\u00e0 solo dopo sette giorni. Nonostante tutto lei cerca di adattarsi alla nuova sistemazione, stringe amicizia con John Brown-Pierce ma fa fatica a capire il capo cacciatore Victor Marswell. Nonostante una certa attrazione i due finiscono sempre per litigare.\nDopo una settimana finalmente arriva il battello che porta l'antropologo Donald Nordley e la moglie Linda. La coppia vorrebbe addentrarsi nel territorio dei gorilla per approfondire una certa teoria ma Victor si rifiuta, in passato aveva tentato di addentrarsi nel loro territorio ma la spedizione era finita male.\nLa sera stessa Donald cade preda della febbre, reazione al vaccino alla mosca tze tze e Eloisa fa la sua ricomparsa, il battello che avrebbe dovuto portarla alla citt\u00e0 infatti ha subito un'avaria e non si sa quanto tempo sar\u00e0 necessario per la riparazione.\nUna volta guarito Donald, Victor cede alla richiesta e organizza una spedizione per studiare i gorilla, al gruppo si aggrega anche Eloise che nota subito l'inizio di un amore tra il cacciatore e la giovane moglie dell'antropologo. La relazione piano piano viene notata da tutti tranne che dal marito. \nDurante un appostamento Victor pensa di avvisare Donald ma tace a causa dell'arrivo di un gorilla infuriato che viene colpito a morte proprio da Victor il quale perde l'occasione di catturare un cucciolo di gorilla che avrebbe portato via con s\u00e9.\nLa sera, deluso e arrabbiato, Victor si trova nella sua tenda a bere, viene prima raggiunto da Eloise che lo asseconda accettando di bere con lui ma quando arriva anche Linda le cose precipitano, Victor offende la giovane pensando che trasformando il suo amore in odio torner\u00e0 subito dal marito ma la giovane prende una pistola e spara ferendo l'uomo al braccio. Accorrono gli altri uomini ed Eloise prende in mano la situazione: grida al marito di aver messo in pericolo la moglie che fin dal primo giorno era vittima delle attenzioni di Victor e che quella sera, trovandolo ubriaco sarebbe stato pi\u00f9 pericoloso del solito e sparargli era l'unico modo per fermarlo.\nTornati alla fattoria sono tutti pronti per la partenza. Eloise e Victor si parlano ma alla fine la donna prende la canoa che la porter\u00e0 via per sempre. Victor dalla riva grida al suo collega John di prendersi cura di lei e a quel punto Eloisa scende dalla canoa e lo raggiunge.\nProduzione.\nIl film fu prodotto dalla Loew's e girato in diverse localit\u00e0 dell'allora Congo belga e in Uganda, mentre alcune scene vennero completate negli studios londinesi della Metro-Goldwyn-Mayer.\nGene Tierney avrebbe dovuto interpretare il ruolo di Linda ma dovette rinunciare per problemi di salute.\nIl film non ha una vera colonna sonora, \u00e8 stato infatti deciso di utilizzare i suoni della savana e della foresta il pi\u00f9 possibile.\nDistribuzione.\nDistribuito dalla Metro-Goldwyn-Mayer, il film venne presentato in prima a San Francisco il 23 settembre, per poi uscire nelle sale cinematografiche USA il 9 ottobre 1953. In Italia, venne distribuito il 29 maggio 1954.\nUn brano del film, con Gable e Grace Kelly, si vede in televisione nel film \"Una fidanzata per pap\u00e0\" di Vincente Minnelli.\nCensura.\nLa censura spagnola decise di cambiare il rapporto che legava Linda e Donald che da marito e moglie divennero fratello e sorella, in questo modo scompariva ogni accenno all'adulterio ma fu necessario tagliare anche una scena in camera da letto.\nRiconoscimenti.\nIl film ha ottenuto due candidature ai Premi Oscar 1954 (miglior attrice a Ava Gardner e miglior attrice non protagonista a Grace Kelly) e il Golden Globe per la migliore attrice non protagonista a Grace Kelly.\nNel 1953 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1834004", "revid": "1573940", "url": "https://it.wikipedia.org/wiki?curid=1834004", "title": "Tokuhei Sada", "text": "Specializzato nello stile libero ha vinto la medaglia d'argento nella staffetta 4x200\u00a0m sl Olimpiadi di ."}
{"id": "1834005", "revid": "810736", "url": "https://it.wikipedia.org/wiki?curid=1834005", "title": "Matthew Perry (ufficiale di marina)", "text": "Con il grado di Commodoro della Marina degli Stati Uniti fece pressioni per l'apertura del Giappone all'Occidente con la Convenzione di Kanagawa nel 1854. Nell'estate del 1853 il commodoro Perry, seguendo gli ordini impartitigli dalla presidenza di Millard Fillmore, guid\u00f2 una spedizione di quattro navi da guerra nella baia di Edo (l'antica Tokyo), per stabilire con il Giappone un rapporto commerciale ed ottenere l'apertura del paese.\nBiografia.\nPrimi anni e carriera nella marina.\nPerry era figlio del capitano della Marina Christopher R. Perry e fratello minore di Oliver Hazard Perry. Matthew Perry venne arruolato nella Marina come aspirante di marina nel 1809, e fu inizialmente assegnato alla \"Revenge\", sotto il comando del suo fratello maggiore.\nGli inizi della carriera del Commodoro Perry lo videro assegnato a numerose navi, inclusa la \"President\", che fu coinvolta in uno scontro vittorioso con una nave inglese, \"HMS Little Belt\", poco prima che la guerra del 1812 fosse dichiarata ufficialmente. A bordo della \"USS President\" prest\u00f2 servizio come aiutante al Commodoro John Rodgers. Durante quella guerra Perry fu trasferito alla \"USS United States\", e come risultato di ci\u00f2 egli vide in seguito assai poche azioni di combattimento in quella guerra, perch\u00e9 la nave rimase intrappolata a New London (Connecticut). Dopo quella guerra Perry prest\u00f2 servizio su varie navi nel Mediterraneo e in Africa (in particolare a bordo della \"USS Cyane\" durante la sua perlustrazione fuori dalla Liberia negli anni 1819 e 1820), e fu inviato a reprimere la pirateria e il commercio degli schiavi nelle Indie Occidentali. Pi\u00f9 tardi, mentre si trovava in un porto russo, a Perry fu offerto un ingaggio nella marina russa, che egli rifiut\u00f2.\nAssegnazioni di comando dagli anni venti agli anni quaranta dell'Ottocento.\nApertura di Key West.\nPerry comand\u00f2 la \" USS Shark\" dal 1821 al 1825. Nel 1763, quando la Florida divenne un possedimento britannico, gli spagnoli asserirono che le Florida Keys erano parte di Cuba. Alcuni elementi negli Stati Uniti pensarono che Key West (che allora si chiamava \"Cayo Hueso\", che significa \"Isola Osso\") poteva potenzialmente essere la \"Gibilterra dell'Ovest\" perch\u00e9 controllava l'angolo settentrionale degli Stretti della Florida (145\u00a0km) \u2013 la rotta d'alto mare fra l'Oceano Atlantico e il Golfo del Messico.\nNel 1815 il governatore spagnolo a L'Avana dette l'isola di Key West a Juan Pablo Salas di St. Augustine. Dopo che la Florida pass\u00f2 agli Stati Uniti, Salas vendette Key West all'uomo d'affari americano John W. Simonton nel 1821, per 2000 dollari. Simonton fece pressioni sul governo degli Stati Uniti perch\u00e9 stabilissero una base navale a Key West, perch\u00e9 traessero vantaggio dalla sua posizione strategica e per portare legge ed ordine alla citt\u00e0 di Key West.\nIl 25 marzo 1822 Perry port\u00f2 lo schooner USS \"Shark\" a Key West e vi piant\u00f2 la bandiera degli Stati Uniti, rivendicando fisicamente le Florida Keys come propriet\u00e0 degli Stati Uniti.\nPerry rinomin\u00f2 Cayo Hueso \"Thompson's Island\" dal nome del Segretario della Marina Smith Thompson e il porto \"Port Rodgers\" dal nome del presidente della Commissione dei Commissari della Marina. Nessuno dei due nomi rimase.\nDal 1826 al 1827 Perry ag\u00ec come capitano della flotta per il Commodoro Rodgers. Perry torn\u00f2 a Charleston in Sud Carolina per compiti costieri nel 1828, e nel 1830 prese il comando della USS \"Concord\". Pass\u00f2 gli anni dal 1833 al 1837 come secondo ufficiale del New York Navy Yard (che poi divent\u00f2 il Brooklyn Navy Yard), venendo promosso a capitano alla fine di questo incarico.\nPadre della marina a vapore.\nPerry era molto interessato dall'istruzione navale, supportando un sistema di apprendistato per l'addestramento dei nuovi marinai, ed aiut\u00f2 a stabilire il programma d'istruzione per l'Accademia Navale degli Stati Uniti. Era anche un promotore della modernizzazione della marina. Una volta promosso a capitano, supervision\u00f2 la costruzione della seconda fregata a vapore della marina statunitense, la USS \"Fulton\", che egli comand\u00f2 dopo che fu terminata. Fu chiamato \"il padre della Marina a vapore\", organizz\u00f2 i primi corpi di ingegneri navali americani, e diresse la prima scuola di artiglieria navale mentre era al comando della \"Fulton\" dal 1839-1840 Sandy Hook sulle coste del New Jersey.\nPromozione a Commodoro.\nPerry ricevette il titolo di Commodoro nel giugno 1840, quando il Segretario della Marina lo nomin\u00f2 comandante del New York Navy Yard a Brooklyn. Durante il suo incarico a Brooklyn, egli visse nei Quartieri B a Admiral's Row.\nNonostante le maggiori responsabilit\u00e0 della sua nuova assegnazione, il rango di Perry come ufficiale di marina rimase lo stesso. Il titolo di Commodoro non aggiunse nulla alla sua paga o al suo rango di capitano. Fino al 1862, quattro anni dopo la morte di Perry nel 1858, il titolo di Commodoro non avrebbe significato un grado pi\u00f9 alto o un salario maggiore; ma al giorno d'oggi esso resta inestricabilmente legato al nome di questo famoso ed importante personaggio.\nNel 1843 il Commodoro Perry prese il comando dello Squadrone Africano, il cui compito era di impedire la tratta degli schiavi secondo il Trattato Webster-Ashburton, e continu\u00f2 in questa attivit\u00e0 anche durante il 1844.\nLa guerra fra Stati Uniti e Messico.\nNel 1845, la durata in servizio del Commodoro David Connor al comando dello Home Squadron era terminata. Tuttavia, lo scoppio della guerra fra Stati Uniti e Messico persuase le autorit\u00e0 a non cambiare i comandanti in tempo di guerra. Perry, che avrebbe pi\u00f9 tardi sostituito Connor, fu nominato secondo in comando e divenne capitano della USS \"Mississippi\". Egli conquist\u00f2 la citt\u00e0 messicana di Frontera, comp\u00ec azioni dimostrative contro Tabasco e prese parte alla spedizione a Tampico. Dovette tornare a Norfolk, in Virginia, per riparare la nave, ed era ancora l\u00ec quando le truppe anfibie sbarcarono a Veracruz.\nIl suo ritorno negli Stati Uniti dette ai suoi superiori l'occasione per dagli finalmente l'ordine di sostituire il Commodoro Connor al comando dello Home Squadron. Perry torn\u00f2 alla flotta durante l'assedio di Veracruz e la sua nave aiut\u00f2 gli assedianti dal mare. Dopo la caduta di Veracruz Winfield Scott si mosse verso l'interno e Perry si mosse contro le altre citt\u00e0 portuali messicane. Mise insieme la Mosquito Fleet e conquist\u00f2 Tuxpan nell'aprile del 1847. Nel luglio del 1847 egli attacc\u00f2 Tabasco personalmente, guidando un contingente di sbarco di 1173 uomini e attaccando la citt\u00e0 da terra.\nL'apertura del Giappone all'Occidente: 1852-1854.\nPrima del suo viaggio in Estremo Oriente, Perry fece ampie letture sui libri disponibili a proposito del Giappone dei Tokugawa. La sua ricerca incluse anche una consultazione con il famoso esperto sul Giappone Philipp Franz von Siebold, che era vissuto sull'isola olandese di Dejima per otto anni prima di ritirarsi a Leida, nei Paesi Bassi.\nPrecedenti.\nLa spedizione di Perry in Giappone fu preceduta da numerose spedizioni da parte di navi americane:\nPrima visita, 1852-1853.\nNel 1852 Perry salp\u00f2 da Norfolk, in Virginia, per il Giappone al comando di uno squadrone e con lo scopo di ottenere un trattato commerciale con i giapponesi. A bordo di una fregata a vapore con lo scafo nero (black-hulled), l'8 luglio 1853 fece approdare le navi \"Mississippi\", \"Plymouth\", \"Saratoga\" e \"Susquehanna\" al porto di Uraga, presso Edo (moderna Baia di Tokyo). \nLe sue azioni in questa cruciale situazione erano mosse da un attento studio dei precedenti contatti del Giappone con navi occidentali e su cosa si poteva conoscere all'epoca a proposito della cultura gerarchica giapponese. Si incontr\u00f2 con rappresentanti dello sh\u014dgunato Tokugawa, che gli dissero di spostarsi a Nagasaki, dove c'era un commercio limitato con i Paesi Bassi e che all'epoca era l'unico porto giapponese aperto agli stranieri (vedi Sakoku).\nPerry si rifiut\u00f2 di andarsene e domand\u00f2 il permesso di presentare una lettera da parte del Presidente degli Stati Uniti Millard Fillmore, minacciando una prova di forza se ci\u00f2 gli fosse stato negato.\nLe forze militari giapponesi non potevano resistere ai moderni armamenti di Perry; le \"Navi Nere\" sarebbero divenute, in Giappone, un minaccioso simbolo della tecnologia occidentale. Il governo giapponese fu forzato a lasciare approdare Perry per evitare un bombardamento navale che avrebbe causato molte vittime. Perry approd\u00f2 a Kurihama (oggi Yokosuka) il 14 luglio 1853, present\u00f2 la lettera ai delegati l\u00e0 presenti e salp\u00f2 poi per la costa cinese, promettendo di tornare per avere una risposta.\nSeconda visita, 1854.\nPerry torn\u00f2 nel febbraio 1854 con il doppio delle navi, scoprendo che i delegati avevano preparato un trattato in cui erano accettate virtualmente tutte le richieste presenti nella lettera di Fillmore. Perry firm\u00f2 la Convenzione di Kanagawa il 31 marzo 1854 e ripart\u00ec, erroneamente credendo che l'accordo fosse stato stipulato con rappresentanti dell'imperatore del Giappone.\nSulla rotta per il Giappone, Perry gett\u00f2 l'ancora fuori da Keelung a Formosa (odierna Taiwan) per dieci giorni. Perry e il suo equipaggio sbarcarono a Formosa e s'informarono sulla possibilit\u00e0 di sfruttare i depositi di carbone in quell'area. Perry enfatizz\u00f2 nel suo rapporto che Formosa poteva essere una collocazione conveniente per commerci a medio raggio, e che era una postazione ben difendibile: poteva servire da base per esplorazioni, come Cuba era servita per gli spagnoli nelle Americhe. Occupare Formosa poteva aiutare gli Stati Uniti a contrastare il monopolio europeo sulle maggiori vie commerciali. Tuttavia il governo statunitense non rispose alla proposta di Perry di reclamare la sovranit\u00e0 su Formosa.\nRitorno negli Stati Uniti, 1855.\nQuando Perry torn\u00f2 nel 1855 negli Stati Uniti, il Congresso vot\u00f2 per assegnargli una ricompensa di 20'000 dollari per il suo lavoro in Giappone. Perry us\u00f2 parte del denaro per preparare e pubblicare un rapporto sulla spedizione in tre volumi, intitolato \"Racconto della spedizione di uno squadrone americano in Cina e in Giappone\". Egli inoltre, quando la sua salute inizi\u00f2 a cedere, venne promosso al grado di contrammiraglio in pensione come ricompensa per i suoi servigi in Estremo Oriente.\nUltimi anni.\nPerry mor\u00ec il 4 marzo 1858 a New York, di cirrosi epatica. I suoi resti furono portati all'Island Cemetery a Newport, in Rhode Island il 21 marzo 1866, insieme con quelli della figlia Anna, morta nel 1839.\nBandiera ed eredit\u00e0 di Perry.\nUna replica della bandiera di Perry \u00e8 in mostra a bordo del memoriale della USS \"Missouri\" (BB-63) a Pearl Harbor, nelle Hawaii. \u00c8 attaccata alla paratia appena a bordo del luogo di firma della resa giapponese dalla parte della nave rivolta verso il porto. La bandiera originale fu portata in Giappone per la cerimonia di resa e fu mostrata in quell'occasione su richiesta di Douglas MacArthur, che era lui stesso un parente di Perry. MacArthur si vedeva forse anche come un secondo benigno \"apritore\" del Giappone.\nAlcune immagini della cerimonia mostrano che la bandiera era mostrata al rovescio. La stoffa era cos\u00ec fragile che il conservatore al Naval Academy Museum volle che vi fosse cucita una fodera protettiva, lasciando visibile la sua \"parte sbagliata\"; e cos\u00ec fu presentata la bandiera a 31 stelle di Perry in questa occasione cos\u00ec importante. Alcune fonti affermano che la bandiera fu sventolata dal \"masthead\" della Missouri, ma \u00e8 un errore. Oggi, La bandiera \u00e8 conservata nella United States Naval Academy a Annapolis, in Maryland."}
{"id": "1834008", "revid": "92723", "url": "https://it.wikipedia.org/wiki?curid=1834008", "title": "Vinnycja", "text": "Vinnycja () \u00e8 una citt\u00e0 situata sulle rive del fiume Buh Meridionale nell'Ucraina centrale. \u00c8 il centro amministrativo dell'oblast' omonimo, e capoluogo del distretto omonimo. Fa parte della regione storica della Podolia.\nNel 2011 la popolazione stimata risultava di 369\u00a0490 abitanti.\nA partire dalla fine della Seconda guerra mondiale, Vinnycja \u00e8 stata sede di una grande base militare aeronautica, comprendente una pista attrezzata, un ospedale, arsenali e altre installazioni militari. Il quartier generale dell'Aeronautica militare ucraina ha sede qui dal 1992.\nGeografia fisica.\nTerritorio.\nVinnycja \u00e8 collocata nella parte elevata della regione della Podolia su un altopiano ondulato di composizione granitica: il Ripiano Podolico. Si trova 260\u00a0km ad Ovest di Kiev, 429\u00a0km da Odessa e 369\u00a0km da Leopoli.\nClima.\nCaratteristiche di Vinnycja sono l'estate lunga, calda e piuttosto umida e un inverno relativamente corto. La temperatura media di gennaio \u00e8 di -5,8\u00a0\u00b0C e +18,3\u00a0\u00b0C a luglio. La precipitazione media annua \u00e8 di 638\u00a0mm.\nIn media si hanno dai 6 ai 9 giorni di neve l'anno, dai 37 ai 60 di nebbia d'inverno, dai 3 ai 5 di temporali con grandine.\nStoria.\nVinnycja \u00e8 stato un importante centro commerciale e politico fin dal XVI secolo. La citt\u00e0 ha giocato un ruolo significativo sia durante le guerre dei Cosacchi sia nella Seconda guerra mondiale. \nTra il settembre 1941 ed il gennaio 1942 le Einsatzgruppe D, reparto delle SS, e i collaborazionisti ucraini sterminarono i 30.000 ebrei residenti in citt\u00e0 e nei suoi dintorni. Una foto, denominata \"L'ultimo ebreo di Vinnitsa\", che testimonia uno dei momenti del massacro, \u00e8 divenuta una delle foto simbolo dell'Olocausto.\nNel 1943 i tedeschi hanno scoperto le tombe delle vittime della Grandi purghe di pochi anni prima. Adolf Hitler aveva il suo avamposto pi\u00f9 orientale in Europa vicino alla citt\u00e0 (l'\"FHQ Wehrwolf\") e vi trascorse alcune settimane fra il 1942 e il 1943.\nSport.\nCalcio.\nLa squadra principale della citt\u00e0 \u00e8 il Vinnycja."}
{"id": "1834009", "revid": "1573940", "url": "https://it.wikipedia.org/wiki?curid=1834009", "title": "Chiesa luterana di Napoli", "text": "La chiesa luterana di Napoli \u00e8 una chiesa protestante della citt\u00e0 partenopea; \u00e8 sita in via Carlo Poerio, 5.\nStoria.\nLa comunit\u00e0 evangelica francese-tedesca di Napoli, che a lungo fu poco tollerata dai Borboni, pot\u00e9 esprimere il proprio culto solo grazie all'ala protettiva della Legazione reale di Prussia; da tempo, sotto questo punto di vista, ai ferri corti con Napoli.\nAlla comunit\u00e0 evangelica cittadina, le fu concesso il terreno per la costruzione di chiesa evangelica solo agli inizi degli anni sessanta del XIX secolo, sotto concessione di Giuseppe Garibaldi.\nIl 29 maggio del 1865, la struttura, in stile neogotico, venne inaugurata soprattutto grazie al vivo sostegno finanziario di molte famiglie benestanti tedesche e svizzere residenti a Napoli, tra le quali la famiglia Aselmeyer.\nAttualmente \u00e8 l'edificio di culto della Comunit\u00e0 Evangelica Luterana di Napoli, comunit\u00e0 facente parte della Chiesa Evangelica Luterana in Italia."}
{"id": "1834011", "revid": "731511", "url": "https://it.wikipedia.org/wiki?curid=1834011", "title": "Munroe Bourne", "text": "Specializzato nello stile libero ha vinto la medaglia di bronzo nella staffetta 4x200\u00a0m sl Olimpiadi di Amsterdam 1928."}
{"id": "1834017", "revid": "171881", "url": "https://it.wikipedia.org/wiki?curid=1834017", "title": "George Bolena", "text": ""}
{"id": "1834019", "revid": "731511", "url": "https://it.wikipedia.org/wiki?curid=1834019", "title": "Garnet Ault", "text": "Specializzato nello stile libero, ha vinto la medaglia di bronzo nella staffetta 4x200\u00a0m sl Olimpiadi di ."}
{"id": "1834020", "revid": "767487", "url": "https://it.wikipedia.org/wiki?curid=1834020", "title": "K'uk' B'ahlam I", "text": "Fond\u00f2 la dinastia l'11 marzo, 431. Sua moglie fu Tz'akb'u Ajaw."}
{"id": "1834022", "revid": "26244", "url": "https://it.wikipedia.org/wiki?curid=1834022", "title": "Giulebbe", "text": ""}
