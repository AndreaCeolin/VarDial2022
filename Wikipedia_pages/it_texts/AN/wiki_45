{"id": "1871966", "revid": "330019", "url": "https://it.wikipedia.org/wiki?curid=1871966", "title": "Ascona (Santo Stefano d'Aveto)", "text": "Ascona \u00e8 una frazione del comune di Santo Stefano d'Aveto nella val d'Aveto.\nGeografia fisica.\n\u00c8 situata nell'Appennino ligure, al confine con la provincia di Piacenza, alle pendici del monte di Mezzo (1322 metri). La maggior parte della popolazione \u00e8 anziana, fattore che peraltro connota l'intera valle del fiume Aveto. Curioso \u00e8 il suo toponimo, il quale potrebbe essere derivante da un antico dialetto, \"ascona\" = \"ascusa\", ossia nascosta.\nInfatti il paese, a differenza di molti altri, \u00e8 visibile solo da punti strategici o dalla montagna opposta al paesino, separata solamente dal fiume Aveto che passa sottostante dividendo naturalmente i due monti. Ascona non \u00e8 visibile da nessun altro paese se non da Vicosoprano e Vicomezzano.\nProprio per la sua locazione critica, al confine tra il Ducato di Parma e Piacenza ed il Regno di Sardegna, che in mezzo al paese esiste una casa, oggi adibita ad abitazione privata, che venne costruita nel XIX secolo come dogana ed \u00e8 conosciuta ancora oggi con il nome di caserma.\nStoria.\nFin dall'epoca longobarda la zona era sottoposta all'abbazia di San Colombano di Bobbio fondata dal santo irlandese San Colombano nel 614. Nei pressi furono fondati monasteri chiese e celle monastiche, una di queste era il monastero di Ascona (\"Scaona\"), successivamente decaduto a vantaggio della corte monastica di San Pietro di Torrio.\nNel 1423 assieme a Torrio pass\u00f2 ai Malaspina e nel marchesato di Gambaro e nel Ducato di Parma e Piacenza.\nDopo il periodo napoleonico nel 1815 Ascona, con una parte del comune di Torrio con confine il punto di dogana di Pietra-Sorello, entr\u00f2 a far parte del Regno di Sardegna, dapprima inserita con Caselle, Cornaleto, Pareto, Pievetta, Torrini nella provincia di Bobbio, poi dopo il 1859 e l'Unit\u00e0 d'Italia nel Circondario di Bobbio assegnato alla nuova provincia di Pavia, quindi dal 1923 al 1926 nel Circondario di Chiavari della provincia di Genova.\nCultura.\nEventi.\nIl paese \u00e8 meta di numerosi turisti e villeggianti nel periodo estivo, in cui molte sono le manifestazioni organizzate a favore della comunit\u00e0, come momenti di ballo o intrattenimento la sera e la caratteristica \"Sagra della polenta\" nel prato denominato \"Pozzo\", distante circa 1\u00a0km e raggiungibile dalla carrozzabile che porta al paese.\nAlcuni dei villeggianti, specialmente i pi\u00f9 anziani, vi restano fino alla terza domenica di settembre, quando la comunit\u00e0 si riunisce in festa in onore della Madonna Addolorata. \nTale festa \u00e8 molto sentita dagli abitanti e dai villeggianti, nonch\u00e9 da tutta la valle.\nDurante la Novena viene posta sull'arca processionale la statua della Madonna e si recita il Rosario la sera. La notte della vigilia, dopo la messa in onore della Madonna, c'\u00e8 la serata danzante o l'esibizione di un coro polifonico, seguito da uno spettacolo pirotecnico. \nIl giorno della Solennit\u00e0, che si celebra la terza domenica di settembre, \u00e8 caratterizzato da Sante Messe solenni, dalla Processione che segue la Messa solenne delle ore 16, e dal bacio della reliquia, un pezzo di mantello che la storia del paese e la tradizione vuole fosse appartenuto alla Vergine. \nIn tale occasione poi viene organizzata dal circolo del Paese denominato \"La Tana\" la sagra della Piadina romagnola, con la collaterale lotteria a premi."}
{"id": "1871968", "revid": "96338719", "url": "https://it.wikipedia.org/wiki?curid=1871968", "title": "Zophiel", "text": "Zophiel \u00e8 un Angelo dell'ordine dei Cherubini.\nQuando l'Arcangelo Michele va in battaglia, egli viene assistito da due angeli: Zophiel appunto e l'Arcangelo Hesediel. Costoro porterebbero uno per ciascuno uno stendardo di battaglia."}
{"id": "1871971", "revid": "228587", "url": "https://it.wikipedia.org/wiki?curid=1871971", "title": "Kura (fiume)", "text": "Il Kura (turco: Kura; georgiano: \u10db\u10e2\u10d9\u10d5\u10d0\u10e0\u10d8, \"Mt'k'vari\"; azero: K\u00fcr; armeno: \u053f\u0578\u0582\u0580, \"Kur\"; greco antico: \u039a\u1fe6\u03c1\u03bf\u03c2, \"K\u0177ros\") \u00e8 un fiume che scorre nelle montagne del Caucaso.\nAttraversa il nord-est della Turchia, la Georgia e l'Azerbaigian; riceve il suo principale affluente, l'Aras e sfocia, infine, nel mar Caspio. Non si deve confondere con il fiume Kura, vicino alla citt\u00e0 russa di Kursk o l'altro fiume Kur vicino a Chabarovsk, anche questo in Russia.\nOrigine del nome.\nIl nome Kura deriva dal termine persiano \"Kurosh\" che in questa lingua si pronuncia allo stesso modo del grande re persiano Ciro il Grande. Nei vecchi documenti occidentali il fiume era noto come Ciro. Il nome georgiano del fiume, Mtkvari, significa \"quello lento\". Il nome Kura fu dapprima adottato dai russi e pi\u00f9 tardi dai cartografi europei.\nPercorso.\nIl Kura sorge nel nord-est della Turchia, in una piccola valle del Kars Upland, nel Piccolo Caucaso. Il fiume prende a scorrere verso ovest, dove raggiunge la citt\u00e0 di Ardahan e infine entra in Georgia. Entra in uno stretto canyon presso Rustavi e bagna la periferia ovest di Tbilisi, capitale della Georgia. Il Kura si \"svuota\" poi nel lago Mingachevir e alimenta una centrale idroelettrica. Alla confluenza con l'Aras compie un grande arco a sud, dove scorre per circa 100 chilometri prima di sfociare nel Mar Caspio.\nUtilizzo.\nPrecedentemente navigabile fino a Tbilisi in Georgia, \u00e8 oggi molto pi\u00f9 lento e meno profondo per il massiccio sfruttamento a cui \u00e8 stato sottoposto per la generazione di energia idroelettrica. Il fiume \u00e8 moderatamente inquinato dalle industrie presenti nei maggiori centri industriali come Tbilisi e Rustavi in Georgia."}
{"id": "1871979", "revid": "974994", "url": "https://it.wikipedia.org/wiki?curid=1871979", "title": "Statua colossale di Claudio", "text": "La statua colossale di Claudio si trova ai Musei Vaticani e proviene dagli scavi del teatro di Caere. Pur priva delle braccia e delle gambe, \u00e8 alta 1,57 metri.\nStoria e descrizione.\nLa datazione avanzata \u00e8 quella della censura di Claudio del 47, quando elarg\u00ec provvidenze alle citt\u00e0 etrusche, che dal canto loro avrebbero potuto ringraziare l'imperatore erigendogli il presente monumento. \nL'imperatore \u00e8 raffigurato nella posa della statua di culto di Giove Capitolino, seduto e con in testa un corona civica di quercia. Una testa di Claudio, proveniente dallo stesso scavo, dove peraltro sono stati rinvenuti numerosi ritratti di personaggi della dinastia giulio-claudia, si trova oggi nella Ny Carlsberg Glyptotek di Copenaghen.\nLa testa della statua in Vaticano mostra i segni dell'et\u00e0, ha una forma accentuatamente triangolare e un'espressione velata di malinconia, soprattutto per i piccoli occhi accigliati. Il naso \u00e8 grosso e uniforme, la bocca sottile inquadrata da profonde rughe sulle guance. L'esecuzione accurata ha saputo rendere i morbidi passaggi dell'epidermide, con un certo ritorno alle forme ellenistiche \"barocche\", che ebbe il suo culmine nella seconda met\u00e0 del I secolo d.C. La capigliatura per\u00f2 appare semplificata e ci\u00f2 \u00e8 il principale elemento che la differenzia dai modelli analoghi del I secolo a.C. (si parla quindi di \"neo-barocco\").\nDal trono di questa statua provengono forse i rilievi con le raffigurazioni di eroi eponimi e divinit\u00e0 protettrici dei \"XV populi Etruriae\"."}
{"id": "1871980", "revid": "547034", "url": "https://it.wikipedia.org/wiki?curid=1871980", "title": "Fulesta", "text": "Il fulesta era un raccontatore romagnolo di fole, cio\u00e8 di favole della tradizione orale o di storie, sia tratte dal repertorio epico-popolare o di ambientazione contemporanea. Il fulesta era spesso un girovago e, in tempi recenti, un rappresentante di commercio. Assieme all'arte di raccontare (nei trebbi, nelle piazze dei mercati, nelle cucine contadine) esercitava spesso i mestieri tipici delle fiere.\nUno degli ultimi fulesta \u00e8 stato Augusto Baioni, figura ripresa negli anni novanta da Sergio Diotti nello spettacolo \"Il tempo delle fiabe\". Diotti ha mischiato la tradizione del fulesta con quella dei burattini, per esempio nello spettacolo di burattini \"Ehi tu! (Quando il Fulesta incontr\u00f2 Pulcinella in Cina)\", per la regia di Stefano Giunchi, rappresentato al Carnevale di Venezia del 2006.\nAd oggi, l'arte di raccontare storie sembra definitivamente essersi spostata a teatro, per esempio nel 2008 la Compagnia Arrivano dal mare! ha ripreso la tradizione con \"Il ciclo del fulesta, ovvero: L'uomo che racconta le Favole\"."}
{"id": "1871981", "revid": "14691", "url": "https://it.wikipedia.org/wiki?curid=1871981", "title": "Barbie e La magia di Pegaso", "text": ""}
{"id": "1871989", "revid": "125019", "url": "https://it.wikipedia.org/wiki?curid=1871989", "title": "Rivoluzione liberale portoghese", "text": "La rivoluzione liberale portoghese (\"revolu\u00e7\u00e3o liberal\" in portoghese) fu una rivoluzione politica che scoppi\u00f2 nel 1820 nella citt\u00e0 di Porto, nel nord del Portogallo e che si diffuse presto in tutto il paese. Questo moto rivoluzionario diede inizio al periodo costituzionale; nel 1822 vi fu l'approvazione infatti di una costituzione.\nPremesse storiche.\nTra il 1807 ed il 1811 le armate napoleoniche avevano invaso il territorio portoghese per tre volte. In seguito a questo la famiglia reale del Portogallo fu costretta a lasciare il paese e a trasferirsi in Brasile, colonia portoghese del Sudamerica. Dal Brasile il re Giovanni VI govern\u00f2 il suo impero per tredici anni. La cacciata delle truppe napoleoniche, la scomparsa dello stesso Napoleone dalla scena europea e i tumulti verificatesi in patria convinsero il re a lasciare il Brasile e a fare rientro in Portogallo. La citt\u00e0 di Porto, dotata di una grande e consolidata tradizione borghese, fu il luogo di inizio della rivolta.\nLa rivoluzione.\nIn seguito alla rivoluzione scoppiata in Spagna nel 1820, ed al successo ottenuto dai rivoluzionari spagnoli guidati da Rafael del Riego, anche in Portogallo venne data vita ad un'insurrezione armata. Da Porto, fulcro della vicenda, il clima rivoluzionario si diffuse ben presto in molte altre localit\u00e0 e citt\u00e0 del Portogallo, sino a Lisbona, scenario di una cruenta insurrezione. I rivoluzionari chiedevano l'immediato rientro della famiglia reale e della corte nel Portogallo continentale; fu anche per questo motivo che Giovanni VI affrett\u00f2 il suo rientro a Lisbona. Tornato, il re concesse, come richiesto dagli insorti, una costituzione, diventando un monarca costituzionale.\nL'erede al trono, il principe Pietro, rimase invece in Brasile. La corte portoghese chiese che il Brasile ritornasse al suo \"status\" di colonia e che l'erede ritornasse in Portogallo. Il principe, influenzato dal Senato Comunale di Rio de Janeiro, rifiut\u00f2 di ritornare il 9 gennaio 1822 (il \"Dia do Fico\"). L'indipendenza politica venne raggiunta il 7 settembre 1822, mettendo fine al controllo portoghese durato 322 anni, e il principe venne incoronato imperatore con il nome di Pietro I."}
{"id": "1871993", "revid": "1573940", "url": "https://it.wikipedia.org/wiki?curid=1871993", "title": "Claudio (imperatore romano)", "text": ""}
{"id": "1871996", "revid": "767487", "url": "https://it.wikipedia.org/wiki?curid=1871996", "title": "La legge della Camorra", "text": "La legge della Camorra \u00e8 un film drammatico del 1973 diretto da Demofilo Fidani con lo pseudonimo Nedo De Fida.\nTrama.\nCarolina Miceli, rimasta vedova di Salvatore Caruso, giunta al capezzale del boss camorrista morente Gaetano Liguoro, racconta come, discordi sul traffico della droga, i fratelli Gaetano e Tony Liguori abbiano aperto le ostilit\u00e0 contro suo padre Calogero Miceli spalleggiato da politici, contrario alla nuova attivit\u00e0. Ella racconta la sua giovent\u00f9 in America e in particolare la storia di Lucky De Simone: di come arriv\u00f2 a casa sua una sera e di come ricevette l'aiuto del padre di lui, Don Calogero. Lucky faceva l'esattore per l'organizzazione, ma gli piaceva lavorare da solo e questo gli procur\u00f2 dei guai per cui fin\u00ec in prigione. Eliminato Lucky dai Liguori, la Miceli spera che finalmente giunga un po' di pace. Tuttavia dopo la morte di don Gaetano, le ostilit\u00e0 si riaccendono."}
{"id": "1872000", "revid": "729019", "url": "https://it.wikipedia.org/wiki?curid=1872000", "title": "Aeroporto Internazionale di Guam", "text": "LAeroporto Internazionale Antonio B. Won Pat, noto anche come Aeroporto Internazionale di Guam, \u00e8 situato a Tamuning e Barrigada, tre miglia a est della capitale Hag\u00e5t\u00f1a (ex Agana) nel territorio statunitense di Guam.\n\u00c8 stato cos\u00ec chiamato in onore di Antonio Borja Won Pat, il primo membro della Camera dei Rappresentanti degli Stati Uniti venuto da Guam.\nIncidente di Guam.\nIl 6 agosto 1997, il volo Korean Air 801, si schianta durante la fase di atterraggio nei pressi di Nimitz Hill in condizioni di forte pioggia e vento a causa di un errore di navigazione. Muoiono 228 persone tra passeggeri ed equipaggio."}
{"id": "1872001", "revid": "1446238", "url": "https://it.wikipedia.org/wiki?curid=1872001", "title": "Targhe d'immatricolazione di Cipro", "text": "Le targhe d'immatricolazione di Cipro erano di un unico formato per l'intera isola fino al 1974, quando, quasi dieci anni prima di autoproclamarsi indipendente, la Repubblica Turca di Cipro del Nord deliber\u00f2 di adottare targhe proprie.\nTarghe della Repubblica di Cipro.\nLe targhe per autoveicoli e motoveicoli immatricolati nella Repubblica di Cipro sono attualmente composte da tre lettere e tre numeri da 001 a 999, disposti su una o due linee (ad esempio: ABC 123 oppure ABC/123), che non forniscono alcuna indicazione sulla provenienza. Il font utilizzato \u00e8 il FE-Schrift, il materiale l'alluminio. &lt;br&gt;A partire dalla met\u00e0 del 2004, anno dell'adesione del Paese all'Unione europea, sono posizionate a sinistra la banda blu con le dodici stelle gialle in cerchio e la sigla automobilistica internazionale dello Stato, ossia CY, di colore bianco. &lt;br&gt;Le dimensioni delle targhe cipriote fino al 02/06/2013 erano simili a quelle britanniche, con caratteri derivati dal font DIN 1451 neri su fondo bianco per la targa anteriore e giallo per quella posteriore dal 1974, di colore grigio argento su fondo nero da agosto 1956 a tutto il 1973. &lt;br&gt;Dal 3 giugno 2013 le targhe ordinarie sono conformi agli standard europei (), inoltre anche le targhe posteriori dei veicoli privati hanno cifre e lettere nere in campo bianco. &lt;br&gt;Come in altri Paesi europei, vengono emesse targhe con formato americano, che misurano , per gli autoveicoli con l'alloggiamento per la targa posteriore di lunghezza ridotta.&lt;br&gt;Tra le lettere e il blocco numerico sono indicati in alto il mese e in basso l'anno di immatricolazione del veicolo mediante due piccoli numeri di due cifre posizionati uno sopra l'altro (es.: 06 = giugno, 18 = 2018). Soltanto i veicoli con targhe su doppia linea nonch\u00e9 alcune categorie di automezzi (per esempio i taxi) dovettero sostituire le targhe del vecchio formato con quelle del nuovo entro il 3 dicembre 2013. \nGrafica precedente al 2004.\nGli standard adottati erano quelli del Regno Unito, tuttavia era possibile richiedere targhe con formato americano. Da agosto 1956 a fine novembre 1990, dalla combinazione delle due lettere alla sinistra (che precedevano due o tre cifre) era possibile risalire all'anno di registrazione del veicolo. &lt;br&gt;A dicembre del 1990 venne aggiunta una terza lettera, la prima delle quali identificava l'anno di immatricolazione (es.: A = 12/1990-91, B = 1992, C = 1993, D = 1994). &lt;br&gt;Dal 1995, a partire dalla combinazione \"EAA\", le targhe assegnate non fornivano pi\u00f9 tale indicazione e le lettere utilizzate erano quelle comuni all'alfabeto latino e a quello greco: A, B, E, H, K, M, N, P, T, X, Y e Z. &lt;br&gt;Dal 1974 a met\u00e0 del 2004 le targhe erano di plastica.\nFormati speciali.\na) 1973\u201301/12/1990\nb) 01/12/1990\u201303/06/2013\nc) 03/06/2013\u2013\nTerritori di sovranit\u00e0 britannica.\nI veicoli delle autorit\u00e0 amministrative e della Polizia civile nei territori di Akrotiri e Dhekelia, occupati da basi militari del Regno Unito, sono immatricolati con targhe che si contraddistinguono per la mancanza della banda blu e sono composte dalle lettere SBAA (Sovereign Base Areas Administration\") seguite da un numero che avanza progressivamente da \"1\". I caratteri neri su fondo bianco, disposti su un'unica o doppia linea, e il font FE-Schrift dal 3 giugno 2013 sono uguali a quelli delle targhe d'immatricolazione greco-ciprioti; prima di tale data le targhe anteriori erano bianche, quelle posteriori gialle. &lt;br&gt;All'automobile del Comandante in Capo delle basi suddette \u00e8 riservata la sigla CBF (che sta per Commander-in-Chief of the Base Area Forces\") che precede la sola cifra \"1\", con gli stessi colori sopra specificati. Fino al 1980 le vetture di quest'autorit\u00e0 avevano la combinazione alfanumerica RAF 1 (le lettere sono le iniziali di \"Royal Air Force\") con caratteri argento su fondo nero. Gli altri veicoli militari hanno in dotazione targhe uguali a quelle britanniche dello stesso tipo, mentre i veicoli privati hanno targhe dello stesso formato emesso nella Repubblica di Cipro.\nTarghe della Repubblica Turca di Cipro del Nord.\nLe targhe automobilistiche utilizzate nella Repubblica Turca di Cipro del Nord dal 2018 assomigliano a quelle attualmente emesse nella repubblica greco-cipriota. Il formato standard misura , quello ridotto . I caratteri sono neri in rilievo su fondo bianco e la serie \u00e8 composta da due lettere e tre cifre. A sinistra \u00e8 presente una banda azzurra simile alla banda blu dell'UE; al posto del simbolo delle dodici stelle gialle e della sigla internazionale sono impressi in alto un sigillo costituito da due cerchi concentrici, nella cui corona circolare \u00e8 leggibile \"Motorlu Ara\u00e7lar Mukayyitli\u011fi\" (in turco: \"Registro dei Veicoli a Motore\"), e in basso un codice numerico corrispondente al produttore della targa. Le vecche targhe d'immatricolazione dovevano essere sostituite entro il 31 gennaio 2019..\nDal 1974 al 2018 le targhe, sprovviste della banda blu, avevano tutte il bordo rosso. Le lettere (che variavano da una a tre) erano seguite da un numero generalmente di tre cifre; lo sfondo delle targhe anteriori era bianco e quello delle targhe posteriori giallo, come nella Repubblica di Cipro dal 1974 a giugno del 2013 (vd. sopra). Solo occasionalmente si vedevano targhe con la banda blu UE a sinistra, nella quale le dodici stelle in cerchio sormontavano la bandiera della repubblica turco-cipriota e le lettere KKTC bianche, iniziali di \"Kuzey K\u0131br\u0131s T\u00fcrk Cumhuriyeti\", cio\u00e8 \"Repubblica Turca di Cipro del Nord\". &lt;br&gt;Era inoltre possibile richiedere, previo pagamento di una sovrattassa, una targa personalizzata composta da una libera combinazione di cifre e/o lettere purch\u00e9 non superasse il limite di otto caratteri.\nAlcune targhe speciali hanno identico formato di quelle emesse nella Repubblica di Cipro fino al 2 giugno 2013: \nSi differenziano invece dalle targhe della zona meridionale dell'isola:"}
{"id": "1872002", "revid": "799504", "url": "https://it.wikipedia.org/wiki?curid=1872002", "title": "Necropoli vaticana", "text": "La Necropoli Vaticana, ubicata 10 metri in profondit\u00e0 della Basilica di San Pietro in Vaticano, sotto l\u2019attuale livello delle grotte vaticane, in corrispondenza della navata centrale della stessa basilica, appartiene a una area funebre di epoca romana, formatasi nel tempo accanto allo scomparso circo di Nerone, dove coesistono tombe pagane e cristiane databili al periodo tra I e IV secolo d.C.\nIl circo e la necropoli.\nLa zona del \"Vaticanum\".\nIn epoca imperiale l'\"Ager Vaticanus\" (l\u2019area del Vaticano) era una vasta area, sulla riva destra del Tevere, molto ambita dalle famiglie nobili, che la sceglievano per le loro residenze o per passeggiate tra gli \"horti\" (giardini con fontane, piccoli templi e decorazioni); tra questi i pi\u00f9 famosi erano quelli di Agrippina Maggiore, che dopo la sua morte furono ereditati dal figlio, l\u2019imperatore Caligola. Questi un tempo si trovavano nella valle a sinistra dell\u2019attuale basilica. L\u2019area era ben collegata al nucleo cittadino tramite due ponti sul Tevere: l\u2019ormai distrutto \"Pons Neronianus\" e il \"Pons Aelius\" o \"Pons Hadriani\", che oggi dopo numerosi rifacimenti \u00e8 il famoso Ponte Sant'Angelo.\nL\u2019ippodromo di Caligola.\nL\u2019ippodromo, conosciuto anticamente con il nome di \"circus Gai et Neronis\", fu fatto costruire nel 37 d.C. da Caligola \nCaligola, per segnarne la spina, fece collocare un obelisco egizio prelevato da Alessandria d\u2019Egitto dove decorava il \"Forum Julii\". L'ippodromo per un lungo periodo fu adibito ad uso privato e non pubblico.\nI sepolcri vaticani.\nIn questa stessa area, dove oggi sorge la basilica petrina, vi era un\u2019area funebre molto grande, che non era compresa tra le mura cittadine, come imposto dalla legge, utilizzata in larga parte dai liberti schiavi affrancati che avevano fatto fortuna e avevano qui comprato il sepolcro per loro e famiglie. Dopo il famoso incendio di Roma nel 64 d.C., Nerone trasform\u00f2 quel luogo in un macabro palcoscenico per l\u2019esecuzione di molti cristiani, che accus\u00f2 essere responsabili dell\u2019incendio della citt\u00e0. Fu proprio in questa fase che il circo perse la sua originaria funzione e cominci\u00f2 gradualmente a ospitare sepolture. \nIl trofeo di Gaio.\nQui trov\u00f2 la morte per crocifissione, molto probabilmente nei vicini \"Horti neroniani\", il pi\u00f9 illustre dei cristiani di allora: l\u2019apostolo Pietro. Secondo un'antichissima tradizione, l\u2019apostolo fu sepolto, tra il 64 e il 67 d.C., in una umile fossa e nella nuda terra, sulle pendici meridionali del Colle Vaticano, proprio davanti al circo, teatro delle feroci persecuzioni dal 54 al 68 d.C. \nCent\u2019anni dopo il martirio dell\u2019apostolo, intorno al 160 d.C., fu costruita una piccola edicola funeraria, molto semplice, con due colonnine che sorreggevano una lastra di marmo e un\u2019ulteriore lastra a livello della terra, come un chiusino, ricordata dal presbitero Gaio, chiamata \"Trofeo di Gaio\", punto centrale della necropoli, intorno al quale furono disposte tutte le successive sepolture, che indic\u00f2 per lungo tempo, ai primi cristiani, la tomba di Pietro, luogo di devoti pellegrinaggi, prima ancora della costruzione della basilica da parte di Costantino. \nL'interramento.\nLa necropoli si ritrov\u00f2 interrata quando Costantino, per costruire la primitiva basilica di san Pietro, fece spianare il Colle Vaticano, in modo da avere un altopiano atto all'edificazione, demolendo le volte che fuoruscivano dalla quota prevista, interrando con materiale di riporto tratto dal colle le camere funerarie e livellando la piccola valle, ridotta ad una spianata detta \"platea Sancti Petri\" dove furono poste le fondamenta dell'edificio. L'interramento di un'area cimiteriale, presumibilmente ancora in uso nel IV secolo, inconsueto anche sotto il profilo religioso e giuridico ed effettuato con grandi spese, si giustifica con la grande importanza attribuita alla sepoltura dell'apostolo, riconosciuta come autentica.\nGli scavi.\nGli scavi della necropoli furono eseguiti durante il pontificato di papa Pio XII (1939-1958), negli anni compresi tra il 1939 e il 1949. I lavori furono intrapresi a seguito della richiesta di Pio XI. Il pontefice aveva lasciato scritto nel suo testamento di voler essere sepolto in un luogo delle Grotte vaticane il pi\u00f9 vicino possibile alla tomba di San Pietro. Poich\u00e9 l'ambiente scelto dal defunto papa era angusto, si decise di abbassare il pavimento per rendere pi\u00f9 agevole il lavoro. Poco tempo dopo comparvero le tracce di un\u2019edicola del II secolo d.C. che gli studiosi, fonti e reperti alla mano, riconobbero subito come tomba di san Pietro. Ma non solo, gli ulteriori scavi portarono alla scoperta di quello che inizialmente fu interpretato come i resti di un sarcofago, ma che ad un pi\u00f9 attento esame si rivel\u00f2 essere il cornicione di un edificio di epoca romana.\nAll'iniziare gli scavi apparve una duplice fila di edifici sepolcrali, disposti sul pendio del Colle Vaticano, erano posti l'uno accanto all'altro da ovest verso est, costruiti con muratura in laterizio e gli interni ricchi di stucchi, pitture e mosaici. \nGli scavi portarono quindi alla luce una necropoli il cui nucleo principale risale al II secolo e che risulta utilizzata per un lungo periodo compreso tra il I secolo e l'inizio del IV.\nLa profondit\u00e0 della necropoli varia dai 12 ai 5 metri rispetto al livello del pavimento dell'attuale basilica. Gli scavi non hanno portato alla luce tutta la necropoli: parte di essa \u00e8 ancora interrata ed inesplorata.\nI mausolei rinvenuti appartenevano a famiglie di ricchi liberti, ed erano costituiti da grandi stanze coperte a volta, spesso con un recinto antistante, e dotati di terrazzo, a cui si accedeva tramite scala esterna. I defunti ivi sepolti potevano essere sia cremati che inumati. L'interno delle stanze sepolcrali era interamente ornato: pitture, stucchi, e talvolta anche mosaici.\nGli scavi vennero condotti su un'area complessiva di metri 69x18. Il cimitero che venne riportato alla luce era \"a cielo aperto\". Un'angusta stradina risaliva il colle vaticano, e ai suoi lati si trovano gli edifici dalle eleganti facciate in laterizio. Tutti gli edifici erano rivolti verso il circo di Nerone, che verosimilmente fu il luogo del martirio dell'Apostolo Pietro.\nLa tomba di Pietro.\nLa tomba di Pietro fu individuata presso il \"Campo P\", nella zona ovest della necropoli, dove la piet\u00e0 dei cristiani aveva edificato una piccola edicola gi\u00e0 intorno alla met\u00e0 del II secolo.\nA parte la tomba di Pietro, l'elemento pi\u00f9 significativo, pi\u00f9 grande e pi\u00f9 lussuoso della necropoli \u00e8 il mausoleo dei Valerii. \u00c8 una tomba romana decorata con eccellenti stucchi, colori vivaci, e affreschi che imitano il marmo policromo. Eretto poco dopo la met\u00e0 del II secolo, si trova al centro della necropoli.\nIl restauro.\nNel 1998 furono avviati i lavori di restauro nella necropoli vaticana, sotto la responsabilit\u00e0 della Fabbrica di San Pietro e con il contributo dell'Enel. Scopo dei lavori era quello di conservare le strutture murarie, gli stucchi e gli affreschi, e di installare un impianto di illuminazione che valorizzasse gli edifici sepolcrali e in particolare la tomba di Pietro. Particolare cura venne posta nel generare un'illuminazione che riproducesse la situazione originaria della necropoli all'aperto.\nIl restauro \u00e8 stato preceduto da un'accurata indagine rivolta allo studio del microclima, all'individuazione dei microrganismi biodeteriogeni presenti, e all'analisi delle salificazioni rinvenute sui muri e sugli affreschi.\nAllo scopo di proteggere l'equilibrio termoigrometrico tra l'interno delle strutture e l'ambiente circostante, alcuni mausolei sono stati chiusi con porte di cristallo. Barriere simili ma capaci di aprirsi automaticamente sono stati collocate presso l'ingresso degli scavi e lungo il percorso della necropoli. Flussi di aria filtrata ed umidificata, spinte all'interno attraverso apposite botole, hanno migliorato altres\u00ec le condizioni microclimatiche degli scavi.\nDurante il restauro sono stati individuati gli agenti migliori per evitare l'aggressione microbiologica (batteri, funghi e alghe) e chimica (sali, pi\u00f9 precisamente solfati, nitrati e cloruri). Inoltre gli affreschi hanno ricevuto interventi consolidanti agli intonaci, e i pigmenti sono stati riancorati al loro substrato.\nLa visita alla necropoli.\nIl flusso di visitatori non \u00e8 stato interrotto durante i lavori di restauro.Oggi i visitatori sono ammessi in piccoli gruppi attorno alle dieci persone accompagnate da una guida. Occorre prenotarsi con dovuto anticipo, perch\u00e9 le condizioni imposte per la conservazione limitano il flusso giornaliero di visitatori.\nLa visita guidata dura circa un'ora e mezza, e termina presso la tomba di Pietro. Da l\u00ec si risale quindi alla basilica vaticana.\n\u00c8 responsabile della conservazione e del restauro della necropoli la Fabbrica di San Pietro, presieduta dal cardinal Mauro Gambetti.\nElenco pontefici sepolti nella Necropoli vaticana.\nEscludendo la Tomba di Pietro, la Necropoli ospita a tutt'oggi 11 sommi pontefici, di cui 7 probabili:"}
{"id": "1872021", "revid": "33689", "url": "https://it.wikipedia.org/wiki?curid=1872021", "title": "Codex Amiatinus", "text": "Il Codex Amiatinus o Bibbia Amiatina \u00e8 la pi\u00f9 antica copia manoscritta conservata integralmente della Bibbia nella sua versione latina redatta da san Girolamo, di cui si ritiene sia anche la copia pi\u00f9 fedele.\nStoria.\nRealizzata originalmente in tre copie a partire dal 692 per volont\u00e0 di Ceolfrid, abate di Wearmouth nel Regno di Northumbria, richiese anni di lavoro. L'originale acquisito a Roma era verosimilmente un codice della \"Vulgata\" nella versione dell\"'antiqua translatio\" corretta personalmente da san Girolamo, forse il \"codex grandior\" prodotto nel VI secolo al monastero calabro di Vivarium per volont\u00e0 dell'erudito abate Cassiodoro. Per rendere idea dell'impegno profuso nella realizzazione dell'opera, il monastero si assicur\u00f2 i diritti su terre aggiuntive per poter allevare i 515 capi di bestiame necessari a ricavare la quantit\u00e0 di pergamena richiesta .\nLe due copie rimaste in Inghilterra giungono a noi in forma frammentaria, mentre la copia tornata in Italia \u00e8 intatta. Lo stesso abate Ceolfrid, oramai avanti con gli anni, si incammin\u00f2 in direzione di Roma portando con s\u00e9 il tomo con l'intenzione di farne dono a papa Gregorio II. Ceolfrid mor\u00ec durante il viaggio nell'odierna Borgogna e la Bibbia scomparve, per riapparire circa un secolo dopo nell'abbazia di San Salvatore, dove rimase custodita per quasi mille anni ed acquis\u00ec il nome di \"Codex Amiatinus\". Presso il museo dell'abbazia di San Salvatore \u00e8 possibile ammirare una copia recente dell'opera.\nIl codice amiatino fu utilizzato per la preparazione dell'edizione sisto-clementina della Vulgata. Infatti, sul verso del secondo foglio di guardia \u00e8 attaccato un cartiglio che reca la seguente nota manoscritta: \u00abLa presente Bibia A d\u00ec 12 di luglio 1587 fu portata al illustrissimo Card. Antonio Carafa per l'opera dell'emendatione della Bibia latina vulgata per ordine di S. Santit\u00e0 Sixto v in Roma e fu restituita a d\u00ec 19 di gennaro 1592 alli Reverendi Padri D. Marcello Vanni et D. Stefano Bizzotti Monaci di Monastero di S. Salvatore in Montamiata. Io Arturo de' conti d'Elci\u00bb.\nSoppressa l'abbazia di San Salvatore per volont\u00e0 del granduca Leopoldo II d'Asburgo-Lorena, nel 1786 il \"Codex Amiatinus\" fu trasferito presso la Biblioteca Medicea Laurenziana (Cat. Sala Studio 6) in Firenze. \u00c8 conservato tutt'oggi presso la Biblioteca Laurenziana, di cui costituisce uno dei pi\u00f9 importanti tesori.\nStato attuale.\nLibro di rilevanti dimensioni, \u00e8 composto da 1040 fogli di fine pergamena tutt'oggi ben conservata; misura 49\u00a0cm di altezza per 34 di larghezza e 18 di spessore, pesa 34\u00a0kg. Scritto con carattere onciale largo e ben disegnato, due colonne per pagina, 43 o 44 linee per colonna, \u00e8 tra le altre cose un bell'esempio di calligrafia medievale.\nUn'antica copia del \"Codex Amiatinus\" \u00e8 tutt'oggi la Bibbia personale del Papa.\nEdizione.\nUn'edizione in facsimile della cosiddetta Bibbia Amiatina \u00e8 stata realizzata da La Meta Editore nel 2008."}
{"id": "1872029", "revid": "287204", "url": "https://it.wikipedia.org/wiki?curid=1872029", "title": "1594", "text": ""}
{"id": "1872037", "revid": "729019", "url": "https://it.wikipedia.org/wiki?curid=1872037", "title": "Battaglia di Solferino e San Martino", "text": "La battaglia di Solferino e San Martino venne combattuta il 24 giugno 1859 in Lombardia nel contesto della seconda guerra d'indipendenza italiana dall'esercito austriaco da un lato e da quello francese e piemontese dall'altro. Vide la sconfitta dell'Austria che con essa perse la guerra e la Lombardia. Viene ricordata in Italia come primo concreto passo verso l'unit\u00e0 nazionale e in tutto il mondo per aver ispirato a Henry Dunant l'idea della Croce Rossa Internazionale.\nI tre eserciti erano comandati dai rispettivi sovrani: Napoleone III per la Francia, Vittorio Emanuele II per il Regno di Sardegna (ufficialmente alle dipendenze dell'imperatore francese) e Francesco Giuseppe per l'Austria.\nI due eserciti alleati combatterono insieme e i piemontesi formarono l'ala sinistra dello schieramento. Tuttavia, la storiografia post-risorgimentale separ\u00f2 l'azione dei piemontesi isolandola come un evento a s\u00e9 stante al quale si diede il nome di battaglia di San Martino. Oggi si riconosce l'unit\u00e0 dell'evento, bench\u00e9 in Italia resti la denominazione di battaglia di Solferino e San Martino. Altrove \u00e8 invece conosciuta come battaglia di Solferino.\nFu la prima grande battaglia dopo quelle napoleoniche, avendovi preso parte, complessivamente, 235.000 uomini circa. Il fronte dello scontro si estese dal lago di Garda fino a Castel Goffredo per circa 20\u00a0km. La vittoria alleata fu determinata principalmente dall'impiego oculato del corpo d'\u00e9lite della Guardia, da un uso migliore della cavalleria e dall'impiego dei nuovi cannoni a canna rigata francesi, pi\u00f9 precisi e potenti di quelli austriaci.\nDalla battaglia di Magenta a Solferino.\nDopo la sconfitta di Magenta subita dagli austriaci il 4 giugno 1859, che aveva aperto le porte della Lombardia all'esercito franco-piemontese, Ferencz Gyulai, a capo dell'armata austriaca in Italia, decise di ritirarsi sulla sponda sinistra del fiume Mincio, portando il grosso delle truppe al sicuro tra le fortezze del Quadrilatero. Si trattava dell'identica strategia proficuamente utilizzata durante la prima guerra d'indipendenza italiana che consent\u00ec a Josef Radetzky di riorganizzare le forze e lanciare il contrattacco decisivo.\nTuttavia, alcuni generali erano contrari a ritirarsi e il 9 giugno si ebbe un principio di insubordinazione nei confronti di Gyulai. Solo a fatica gli ufficiali furono convinti che probabilmente il nemico puntava subito all'Adda e che quindi bisognava procedere con la ritirata. Il 15 giugno uno scontro con le forze garibaldine (battaglia di Treponti) e i movimenti delle truppe francesi sbarcate in Toscana evidenziarono un pericolo di aggiramento da parte delle forze alleate sia da nord che da sud. Di conseguenza gli austriaci si decisero per il passaggio del Mincio, cominciato il quale, il 16 giugno, Gyulai fu sospeso dal comando dall'imperatore Francesco Giuseppe che lo sostitu\u00ec.\nLa presenza dell'Imperatore sul campo non port\u00f2 grandi benefici, poich\u00e9 il monarca era circondato da collaboratori fra i quali non vi era accordo. Il passaggio del Mincio era intanto stato sospeso e il nuovo ordine di valicare il fiume fu emanato solo il 20 giugno. Elementi di incertezza vennero poi da voci su un imminente sbarco francese a Venezia e sul timore di un'operazione coordinata alleata dal Chiese, dal basso Po e dall'Adriatico. Gli austriaci decisero pertanto di continuare la ritirata fin dietro l'Adige. Ma il 22 giugno una ricognizione rec\u00f2 la notizia che il nemico, passato il Chiese, procedeva in masse distinte. Gli austriaci decisero allora di interrompere la marcia, tornare sui loro passi e attaccare verso ovest gli alleati per coglierli disseminati.\nSull'altro fronte intanto, il 19 giugno, Napoleone III riuniva a Brescia il consiglio di guerra dei comandanti dei 5 corpi d'armata che facevano parte del contingente francese in Italia. Il consiglio decise di procedere verso est, lentamente. Ci\u00f2 anche per dare la possibilit\u00e0 al 5\u00ba Corpo del principe Napoleone che era sbarcato in Toscana di raggiungere il teatro delle operazioni. 5\u00ba Corpo che non far\u00e0 comunque in tempo a partecipare alla battaglia.\nLe forze in campo e l'avanzata alleata.\nL'esercito austriaco.\nAll'inizio del conflitto l'esercito austriaco in Italia era composto, oltre che dalle guarnigioni nelle varie fortezze, da 5 corpi d'armata: il 2\u00ba al comando di Edoardo Francesco del Liechtenstein, il 3\u00ba di Edmund Leopold von Schwarzenberg, il 5\u00ba di Philipp Franz von Stadion, il 7\u00ba comandato da Friedrich Zobel e l'8\u00ba Corpo d'armata di Ludwig von Benedek. Successivamente si aggiunsero il 1\u00ba Corpo ai comandi di Eduard Clam-Gallas e il 9\u00ba Corpo di Johann Franz Schaaffgotsche von Kynast.\nDopo la battaglia di Magenta si erano aggregati altri due corpi: il 4\u00b0 comandato dall'arciduca Carlo Ferdinando e l'11\u00b0 di Valentin Veigl von Kriegeslohn. In previsione dell'imminente battaglia le truppe che si sarebbero battute furono divise in due armate: la 1\u00aa del feldmaresciallo Franz von Wimpffen che comprendeva il 2\u00b0, il 3\u00b0, il 9\u00ba e l'11\u00ba Corpo; e la 2\u00aa comandata da Franz von Schlick comprendente il 1\u00ba, 5\u00ba, 7\u00ba e 8\u00ba Corpo. Di queste unit\u00e0 solo il 2\u00ba Corpo non parteciper\u00e0 attivamente allo scontro. Il Capo di stato maggiore dell'imperatore Francesco Giuseppe era Heinrich von Hess, che aveva occupato tale carica anche con il generale Josef Radetzky durante la prima guerra d'indipendenza.\nGli eserciti alleati al passaggio del Chiese.\nIl 21 giugno 1859 l'esercito francese cominci\u00f2 a muovere verso est dalla zona di Brescia e il 4\u00ba Corpo, comandato da Adolphe Niel, pass\u00f2 il fiume Chiese su di un ponte costruito dal Genio piemontese dopo aver occupato Castenedolo. Il 3\u00ba Corpo, comandato da Fran\u00e7ois de Canrobert, lo segu\u00ec collocandosi pi\u00f9 a sud, in modo da garantire l'ala destra da eventuali incursioni che potevano provenire da Mantova. La mattina dello stesso giorno il 2\u00ba Corpo del generale Patrice de Mac-Mahon (protagonista della battaglia di Magenta) lasci\u00f2 San Zeno e alle 13 giunse a Montichiari, pass\u00f2 il Chiese su due ponti che gli austriaci non avevano distrutto e si stabil\u00ec sulla strada Goito-Castiglione-Castenedolo. Infine, pi\u00f9 a nord, il 1\u00ba Corpo di Achille Baraguey d'Hilliers prese la strada per Lonato e si posizion\u00f2 a Esenta. Napoleone III con il Corpo della Guardia di Auguste d'Ang\u00e9ly si trasfer\u00ec a Castenedolo e da qui a Montichiari.\nL'esercito piemontese che rimaneva a nord dello schieramento alleato, costituendo la sua ala sinistra, pass\u00f2 anch'esso il Chiese. Era diretto da Vittorio Emanuele II che, per consentire un'unit\u00e0 di comando, aveva concesso di sottostare alle disposizioni di Napoleone III. Era costituito da sei divisioni: la 1\u00aa comandata dal generale Giovanni Durando, la 2\u00aa comandata da Manfredo Fanti, la 3\u00aa da Filiberto Mollard, la 4\u00aa da Enrico Cialdini, la 5\u00aa da Domenico Cucchiari e la divisione di Cavalleria comandata da Callisto Bertone di Sambuy. Le divisioni sabaude coinvolte furono tuttavia quattro: la 1\u00aa, la 2\u00aa, la 3\u00aa e la 5\u00aa per un totale di circa 35.000 uomini. La 4\u00aa era infatti a nord con i Cacciatori delle Alpi.\nL'incontro dei due eserciti.\nLe ricognizioni e il piano francese.\nIl 22 giugno, non appena consolidata la testa di ponte francese sulla riva sinistra del Chiese, il generale Niel (4\u00ba Corpo) aveva ordinato una ricognizione per verificare se l'esercito austriaco si fosse realmente posizionato sulla riva sinistra del Mincio. 40 cavalleggeri della Divisione di Cavalleria del generale Nicolas Desvaux partirono dal bivacco di Carpenedolo e, senza incontrare nemici, proseguirono per Medole, Ceresara e Cerlongo, fino a raggiungere Goito e constatare la ritirata dell'esercito austriaco al di l\u00e0 del Mincio. Al ritorno si scontrarono per\u00f2 con un drappello di Ulani austriaci che presidiavano Piubega, catturandone alcuni, e incontrarono anche un reparto di Ussari presso Asola. I francesi proseguirono per Castel Goffredo e tornarono al bivacco.\nIl 22 giugno 1859 il 2\u00ba Corpo francese occup\u00f2 Castiglione e il 23 il 1\u00ba Corpo, passato per ultimo il Chiese, si port\u00f2 a Esenta, facendo da congiungimento tra il corpo sardo a nord e l'armata francese a sud. Lo stesso giorno, convinto che gli austriaci si stessero disponendo nel Quadrilatero, Napoleone III diede disposizioni di marcia ai suoi corpi d'armata. Le truppe si sarebbero mosse alle due di notte del 24 giugno, e si sarebbe dovuto preparare il rancio una volta che fossero arrivate alle rispettive destinazioni.\nQueste ultime erano: Pozzolengo per il Corpo piemontese, Solferino per il 1\u00ba Corpo francese, Cavriana per il 2\u00ba Corpo, Medole e Guidizzolo per il 4\u00ba Corpo, Castel Goffredo per il 3\u00ba Corpo, e Castiglione per la Guardia che sarebbe rimasta l\u00ec di riserva. Napoleone III quindi non credeva di marciare verso una grande battaglia, eppure egli prescrisse che ad ogni colonna si facesse precedere una forte avanguardia di modo da espugnare eventuali punti ancora occupati dal nemico.\nIl passaggio austriaco del Mincio.\nLa sera del 22 giugno il riordinamento dell'esercito austriaco era terminato, per cui si prepar\u00f2 a ripassare il Mincio, questa volta da est verso ovest. Le operazioni al riguardo cominciarono il 23. La 2\u00aa Armata si dispieg\u00f2 verso nord. La sua ala destra costituita dall'8\u00ba Corpo si mosse per prima: doveva dirigersi verso Desenzano e Lonato, presso la sponda sud del lago di Garda. Il corpo comandato da Benedek pass\u00f2 il fiume a Salionze (fra Peschiera e Monzambano), prese posizione a Pozzolengo e colloc\u00f2 avamposti tra Rivoltella e Castel Venzago (ben oltre Lonato), nella zona cio\u00e8 assegnata sull'altro fronte al corpo piemontese.\nGli altri corpi della 2\u00aa Armata austriaca si mossero pi\u00f9 a sud per occupare le colline fra Solferino e Cavriana. Il 5\u00b0 pass\u00f2 il Mincio a Valeggio, prese posizione a Solferino, cos\u00ec da occupare l'obiettivo assegnato al 1\u00ba Corpo francese. Dietro il 5\u00b0 pass\u00f2 a Valeggio anche il 1\u00ba Corpo austriaco che si diresse a Cavriana. Il 7\u00b0 pass\u00f2 a Ferri e punt\u00f2 su Castiglione.\nAncora pi\u00f9 a sud, pass\u00f2 il Mincio anche la 1\u00aa Armata austriaca, alla quale era stato assegnato il compito di un'azione avvolgente nella pianura verso nord-ovest. Il 3\u00ba Corpo austriaco pass\u00f2 a Ferri e prese posizione a Guidizzolo. A Goito passarono uno dietro l'altro il 9\u00ba e l'11\u00ba Corpo con l'obiettivo generale di raggiungere Carpenedolo, presso il Chiese. Il quartier generale dell'Imperatore si posizion\u00f2 a Valeggio, quello della 1\u00aa Armata a Cereta e quello della 2\u00aa a Volta.\nIl 23 mattina l'aviatore Eug\u00e8ne Godard, al seguito del Genio francese, comp\u00ec un'ascensione aerostatica a Castiglione delle Stiviere, non rilevando contingenti di truppe austriache nelle vicinanze. \nNello stesso giorno anche Napoleone III fece eseguire ricognizioni che notarono nemici a Guidizzolo (era il 3\u00ba Corpo austriaco che prendeva posizione) e in movimento verso Medole, ma la polvere imped\u00ec valutazioni pi\u00f9 precise. L'Imperatore francese pens\u00f2 che l'esercito nemico in ritirata avesse lasciato forti retroguardie e, come abbiamo visto, decise di avanzare.\nL'impatto.\nQuella del 24 giugno fu quindi una battaglia d'incontro, non prevista nelle circostanze in cui si verific\u00f2 da nessuno dei due schieramenti. Le forze erano pressoch\u00e9 uguali: 120.000 gli austriaci e 115.000 i franco-piemontesi.\nI due eserciti si trovavano schierati frontalmente su due linee parallele e vicinissime, estese da nord a sud per oltre 20\u00a0km, totalmente ignari della presenza e delle intenzioni dell'avversario.\nFatti pochi chilometri, inevitabilmente, le colonne franco-sarde vennero a contatto, una dopo l'altra, con le truppe austriache, fortemente attestate proprio nei territori di Solferino, Cavriana, Medole, Guidizzolo e Pozzolengo. Nel giro di poche ore, dalle 4 alle 7 del mattino, divamparono numerosi e feroci combattimenti, producendo un impatto generale che si protrasse per oltre 18 ore.\nIl primo impatto della giornata, che segn\u00f2 l'inizio alla Battaglia di Solferino e San Martino, si verific\u00f2 alle ore 3.50 in localit\u00e0 Salinone Mulino, a circa 1,5\u00a0km dall'abitato di Medole, sulla strada per Carpenedolo. Il 4\u00ba Corpo francese subito ingaggi\u00f2 battaglia per conquistare il villaggio, difeso da forti truppe austriache, formate dal 52\u00ba Reggimento di linea e da 16 Squadroni della Divisione di Cavalleria Zedtwitz, con numerosa artiglieria.\nAl centro: lo scontro per le colline di Solferino.\nVista dal lato francese, da ovest, il fronte nemico si presentava a sinistra con una serie di piccole alture via via sempre pi\u00f9 elevate nella zona centrale e culminanti nel villaggio di Solferino, la cui torre, per la sua posizione strategica, veniva chiamata la \u201cspia d'Italia\u201d. In questo punto la collina raggiunge i 124 metri sul livello del mare. A destra il paesaggio prosegue ancora con alture digradanti, verso sud-est, che terminano nella pianura.\nAll'alba del 24 giugno 1859 i francesi si mossero con la loro ala sinistra e alle 6, quando ancora gli austriaci erano sulle loro posizioni, il loro 1\u00ba Corpo, comandato dal generale d'Hilliers, proveniente da Esenta incontr\u00f2 il 5\u00ba Corpo di Stadion attestato sulle alture avanti Solferino. I francesi impegnarono il combattimento e gli austriaci, approfittando abilmente dei vantaggi offerti dal terreno, resistettero efficacemente.\nPi\u00f9 a sud-ovest il 2\u00ba Corpo francese di Mac-Mahon prese contatto con il nemico pressappoco alla stessa ora, respingendo gli avamposti austriaci a C\u00e0 Morino. Un po' pi\u00f9 indietro, sull'altura di Medolano, Mac-Mahon si accorse dello spiegamento di numerose forze austriache avanti a s\u00e9 sulla destra, ma non si mosse nel timore di lasciare sguarnita la sua posizione e si dispose ad attendere l'arrivo sul suo fianco destro del 4\u00ba Corpo che era in ritardo. Intanto il 1\u00ba Corpo francese combatteva da solo a Solferino impegnando anche il 1\u00ba Corpo austriaco di Clam-Gallas. La battaglia si accese violenta e inaspettata. L'imperatore austriaco Francesco Giuseppe giudic\u00f2 la situazione compatibile con i piani e dispose che gli ordini di fare avanzare in pianura la 1\u00aa Armata fossero eseguiti subito, obbligando buona parte dei corpi a muoversi prima che fosse distribuito il rancio.\nL'attacco francese e la resistenza austriaca.\nD'altro canto i corpi d'armata alleati erano distanti l'uno dall'altro e Napoleone III ordin\u00f2 al 4\u00ba Corpo di Niel e al 3\u00b0 di Canrobert di appoggiare a sinistra il 2\u00b0 di Mac-Mahon che a sua volta doveva avanzare su San Cassiano. Contemporaneamente cerc\u00f2 di riempire il vuoto fra il 2\u00ba e il 4\u00ba Corpo inviandovi la divisione di cavalleria della Guardia del generale Louis-Michel Morris (1803-1867) che doveva mettersi poi a disposizione di Mac-Mahon. L'imperatore francese avvert\u00ec anche Vittorio Emanuele II di convergere a destra con le sue divisioni avvicinandosi alla sinistra del 1\u00ba Corpo impegnato a Solferino.\nQuest'ultimo Corpo circoscriveva gli sforzi degli austriaci nelle posizioni di Solferino dove le brigate dei generali Anton Freiherr von Bils (1810-1894) e Hannibal Konstanz von Puchner (1820-1890) si distinsero nei contrattacchi alla baionetta. Il generale Paul de Ladmirault (1808-1898), della 2\u00aa Divisione francese, sostenuto dal fuoco del generale \u00c9lie Fr\u00e9d\u00e9ric Forey della 1\u00aa, resistette all'ingrossare del nemico mantenendo le posizioni sulle creste di fronte al cimitero. Mac-Mahon, intanto, dispiegato il suo 2\u00ba Corpo in pianura riusc\u00ec a sinistra ad unirsi al 1\u00b0 di Baraguey d'Hilliers, ma a destra aveva ancora il vuoto che il 4\u00ba Corpo, avanzando lentamente da sud-ovest, non era ancora riuscito a colmare.\nAl comando del 4\u00ba Corpo francese vi era il generale Niel che, dopo aver occupato Medole, si accorse che gli austriaci con la 1\u00aa Armata di von Wimpffen puntavano al terreno libero non ancora coperto dalla cavalleria per impedirgli la congiunzione con Mac-Mahon. Ci\u00f2 costrinse il 4\u00ba Corpo ad iniziare una marcia in terreno difficile e con lentezza. Napoleone III si port\u00f2 allora presso il comando del 2\u00ba Corpo giungendovi per\u00f2 quando Mac-Mahon aveva gi\u00e0 dato alla sua 2\u00aa Divisione l'ordine di portarsi a C\u00e0 Morino per chiudere il varco e prepararsi a marciare su San Cassiano.\nLa difficolt\u00e0 delle manovre austriache.\nIntorno alle 9, per\u00f2, il 2\u00ba Corpo francese di Mac-Mahon fu attaccato dalla fanteria austriaca preceduta da molta artiglieria posta ad un migliaio di metri dai francesi. I cannoni del 2\u00ba Corpo francese risposero al fuoco. Contemporaneamente le batterie delle divisioni di cavalleria del generale Nicolas Desvaux del 1\u00ba Corpo e del generale Maurice Partouneaux (1798-1865) del 3\u00ba Corpo da sud, incrociarono i cannoni austriaci che furono costretti a ripiegare. Subito dopo le due divisioni francesi caricarono gli austriaci facendo loro 600 prigionieri.\nD'altro canto, la 1\u00aa Armata austriaca che avrebbe dovuto avanzare con la sua ala destra dal lato della collina per tenersi collegata con la 2\u00aa impegnata a Solferino, si trov\u00f2 a dover traversare una landa scoperta. Qui l'artiglieria francese, equipaggiata con i nuovi cannoni a canna rigata, intercett\u00f2 in pieno il passaggio delle truppe nemiche che altrove avrebbero dovuto avanzare in terreno pi\u00f9 coperto ma pi\u00f9 difficile da percorrere.\nOre 12,30: l'intervento della Guardia.\n \nNapoleone III torn\u00f2 a nord, verso Solferino, il villaggio che era divenuto il punto nevralgico della battaglia. L\u00ec il comandante del 1\u00ba Corpo francese, Baraguey d'Hilliers, ai piedi della collina sulla quale gli austriaci si difendevano nella rocca e nel cimitero, si era esposto pi\u00f9 volte al fuoco nemico alla testa delle due sue divisioni maggiormente impegnate: la 2\u00aa e la 3\u00aa, dei generali Ladmirault e Fran\u00e7ois Achille Bazaine rispettivamente. Estenuate dalla fatica, dal caldo e dalla moschetteria austriaca, queste truppe non avanzavano che con molta difficolt\u00e0, contrastate soprattutto dal 5\u00ba Corpo di Stadion.\nDall'altura di Monte Fenile, Napoleone III si accorse di un nuovo arrivo di truppe nemiche e ordin\u00f2 alla 1\u00aa divisione del 1\u00ba Corpo di Forey di avanzare con la brigata del generale Alfred d'Alton (1815-1866) che si trovava ammassata ai piedi dell'altura; nello stesso tempo ordin\u00f2 alla 2\u00aa Divisione della Guardia del generale Jacques Camou di sostenerla. Erano le 12,30 e questa manovra decise l'esito della battaglia.\nDa nessuna parte si cedeva il passo se non combattendo accanitamente. Il generale Forey portatosi in testa agli uomini di d'Alton, fu ferito a un'anca e continu\u00f2 a dirigere l'azione nonostante molti ufficiali attorno a lui cadessero. La brigata resistette al contrattacco anche quando fu minacciata di aggiramento, e la brigata della Guardia del generale Fran\u00e7ois Joseph Man\u00e8que (1808-1867) arriv\u00f2 appena in tempo per impedirne il crollo. Le due unit\u00e0 si unirono e attaccarono, conquistarono Monte Pellegrino (appena a sud di Solferino) e costrinsero gli austriaci a ritirarsi su Monte Sacro.\nQui la lotta ritorn\u00f2 drammatica: solo grazie all'intervento dell'artiglieria Forey riuscir\u00e0 a conquistare l'altura a caro prezzo. Gli austriaci, individuate le ali del 1\u00ba Corpo francese, tentarono di insinuarsi per aggirarlo. Ma Baraguey d'Hilliers impegn\u00f2 efficacemente l'artiglieria e le tre colonne della divisione di Ladmirault tornarono ad avanzare. Gli austriaci tuttavia resistevano saldamente e Ladmirault, ferito prima ad un braccio, poi all'inguine, fu costretto a cedere il comando al generale di brigata Ernest de N\u00e9grier (1799-1892).\nLa conquista della rocca.\nQuasi tutto il peso dell'attacco francese su Solferino venne sostenuto dal 5\u00ba Corpo austriaco di Stadion, poich\u00e9 i rinforzi del 1\u00ba Corpo di Clam-Gallas giunsero scarsi o quando la ritirata era gi\u00e0 iniziata. Soprattutto, Stadion aveva dovuto impegnare 2 delle sue 5 brigate alla sua destra contro il Corpo piemontese. Asserragliati ora nella rocca e al cimitero, gli austriaci concentravano il loro fuoco sul ristretto fronte di 40 metri sul quale i francesi erano costretti ad avanzare. Forey allora con parte della sua divisione aggir\u00f2 il villaggio e spinse all'attacco gli ultimi battaglioni. Il fuoco dell'artiglieria austriaca raggiunse perfino il Monte Fenile su cui era in osservazione Napoleone III, colpendo alcuni uomini della sua Guardia personale. Poi, il generale Forey ordin\u00f2 l'assalto generale alla baionetta.\nAl grido di \u201cViva l'Imperatore!\u201d le truppe francesi assalirono da tre parti gli austriaci, che prima vacillarono, poi retrocedettero lentamente, infine si ritirarono. Mentre la divisione del generale Bazaine occupava finalmente il cimitero, il castello e il villaggio di Solferino, i soldati della divisione di cacciatori della Guardia e gli uomini della divisione Forey si arrampicavano fino ai piedi della torre che domina la rocca conquistandola. Solferino cadde fra le 13 e le 13,30. Ma solo alle 15,30 gli austriaci abbandonarono definitivamente la posizione sulle colline, lasciando in mano nemica 1.500 prigionieri, 14 cannoni e 2 bandiere.\nIl Reggimento austriaco \u201cReischah\u201d riusc\u00ec a coprire la ritirata del 5\u00ba Corpo e del 1\u00b0 che intanto era giunto a soccorrerlo. A sua volta un terzo corpo, il 7\u00b0, fu trascinato nel ripiegamento. Le truppe del 5\u00ba Corpo cominciarono a ritirarsi a nord-est verso contrada Mescolaro e Pozzolengo, mentre quelle del 1\u00b0 ripiegarono a sud-est su Cavriana.\nAl centro: l'avanzata di Mac-Mahon.\nMentre cadeva Solferino, alle ore 14 pervenne all'imperatore Francesco Giuseppe un avviso del comandante della 1\u00aa Armata von Wimpffen che lo avvisava di essere costretto a ritirarsi dietro il Mincio. L'Imperatore, per evitare un aggiramento da sud, ordin\u00f2 allora a von Schlick di unirsi alla ritirata, lasciando per\u00f2 una forte retroguardia sulle colline di Cavriana. Mentre ci\u00f2 avveniva, Wimpffen, cambiando parere e senza avvertire l'Imperatore, alle 16, torn\u00f2 indietro e spinse nuovamente le sue truppe all'attacco.\nGli scontri di Casal del Monte e San Cassiano.\nAnche Napoleone III puntava su Cavriana, e aveva ordinato al comandante della Guardia Auguste d'Ang\u00e9ly di impadronirsene. Le colline erano per\u00f2 presidiate da una parte dei corpi austriaci 5\u00b0 (Stadion), 1\u00b0 (Clam-Gallas) e 7\u00b0 (Zobel). Le forze francesi che approcciarono il nemico furono quelle della brigata del generale Joseph Man\u00e8que (1808-1867) della divisione della Guardia di Camou. In inferiorit\u00e0 numerica, Man\u00e8que fu raggiunto da unit\u00e0 della 1\u00aa Divisione della Guardia di \u00c9mile Mellinet (1798-1894) e, grazie a queste, dopo duri combattimenti, conquist\u00f2 in testa ai suoi uomini Casal del Monte, tra Solferino e Cavriana.\nMac-Mahon, intanto, intorno alle 14,20 aveva mosso ed era riuscito ad occupare prima San Cassiano e poi posizioni austriache in pianura. Il nemico aveva tentato di attaccarlo alla sua sinistra, ma il tentativo era stato vanificato dall'intervento della cavalleria francese. Mac-Mahon, sempre in attesa del 4\u00ba Corpo di Niel, chiese rinforzi a Napoleone III, che gli arrivarono con la notizia che Niel marciava su Cavriana. Mac-Mahon mosse quindi a destra fino a San Cassiano, da dove le sue truppe non riuscirono ad avanzare nella zona collinare e dovettero fermarsi sopraffatte da forze superiori.\nCavriana e gli scontri della cavalleria.\nGli austriaci tentavano nel frattempo di aggirare la destra del 2\u00ba Corpo di Mac-Mahon, ma i Cacciatori a cavallo e l'arrivo della cavalleria della Guardia del generale Morris, scompaginarono la manovra nemica. Gli austriaci soffrirono anche il tiro dell'artiglieria francese che si oppose sia all'avanzata del 7\u00ba Corpo di Zobel, sia a quella della divisione di Cavalleria del generale Alexander von Mensdorff.\nA sua volta, Mac-Mahon, riordinate le truppe, lanci\u00f2 all'attacco di Monte Fontana, appena a nord-ovest di Cavriana, la divisione del generale Joseph de La Motte-Rouge. Questi, dopo aspri combattimenti, riusc\u00ec a far indietreggiare gli austriaci che, abbandonata l'altura, prima si ritirarono a valle, poi contrattaccarono, ma invano. Intervenuto anche il generale Man\u00e8que con la sua brigata, Cavriana fu occupata, mentre in pianura la cavalleria della Guardia riportava altri successi contro quella di Mensdorff. Alle 17 circa le alture di Cavriana erano in saldo possesso dei francesi.\nFrancesco Giuseppe aveva abbandonato il paese alle 16 e da Volta, alle 17, invi\u00f2 ai suoi comandanti nuovi ordini: le truppe dovevano riprendere le loro posizioni sulla riva sinistra del Mincio. Alle 17,15 si scaten\u00f2 un furioso temporale che agevol\u00f2 gli austriaci nella loro ritirata.\nA sud: il fallimento della manovra austriaca.\nMentre questi avvenimenti accadevano a Solferino e Cavriana, sull'ala destra dello schieramento alleato, in pianura, si combatteva altrettanto fieramente. Qui il generale Adolphe Niel, al comando del 4\u00ba Corpo francese, era in attesa fra Medole e Guidizzolo di entrare in contatto con il grosso del 3\u00ba Corpo del generale Fran\u00e7ois de Canrobert da sud-ovest. Nello stesso tempo Niel fronteggiava le truppe del 9\u00ba Corpo austriaco di Schaaffgotsche appartenenti a quella 1\u00aa Armata che aveva avuto il compito di effettuare la manovra avvolgente da sud verso il Chiese.\nLa conquista di Medole e Castel Goffredo.\nMedole era stata conquistata in mattinata. Partite alle 3 da Carpenedolo, le truppe del 4\u00ba Corpo francese si erano infatti dirette verso il paese marciando in direzione sud-est, sostenute dalle divisioni di cavalleria di Desvaux (1\u00ba Corpo) e Partouneaux (3\u00ba Corpo). A due chilometri dal loro obiettivo i Cacciatori a cavallo francesi incontrarono gli Ulani della 1\u00aa Armata austriaca e li caricarono con successo, ma a poca distanza da Medole dovettero fermarsi respinti dalla resistenza della fanteria e dell'artiglieria austriaca. Il comandante della 1\u00aa Divisione del 4\u00ba Corpo francese, Louis Henri Fran\u00e7ois de Luzy-Pelissac si prepar\u00f2 allora ad attaccare il paese: appoggiate dall'artiglieria, due colonne aggirarono da nord e da sud Medole che fu attaccato con grande vigore. Alle 7 gli austriaci si erano ritirati.\nRadunando le sue tre divisioni, il generale Niel pens\u00f2 poi di portarsi verso Guidizzolo e, appena Mac-Mahon avesse preso Cavriana, avanzare per tagliare al nemico la strada per Volta e Goito. Ma per fare ci\u00f2 aveva bisogno del supporto del 3\u00ba Corpo di Canrobert che, ancora pi\u00f9 a sud, alle 2,30 di mattina aveva varcato il Chiese a Visano. Giunto alle 7 a Castel Goffredo, l'aveva trovato occupato dalla cavalleria austriaca e l'aveva espugnato con la divisione del generale Pierre Renault. Costui verso le 9 giunse a Medole e poi mosse a sud, a guardia di un paventato attacco da Mantova. Ci\u00f2 paralizz\u00f2 per la maggior parte del giorno il 3\u00ba Corpo. Niel non riusc\u00ec, cos\u00ec a ottenerne subito l'appoggio; quando aveva gi\u00e0 fatto avanzare una brigata a met\u00e0 strada fra Medole e Guidizzolo, nella zona di Rebecco.\nLo scontro di Rebecco.\nGli austriaci, intanto si riorganizzavano e inviavano forze del 9\u00ba e del 3\u00ba Corpo da Guidizzolo verso i francesi. Francesco Giuseppe alle 11 e un quarto ordinava alla 1\u00aa Armata di volgere a destra verso Solferino. Il suo 3\u00ba Corpo, comandato da Edmund zu Schwarzenberg, marci\u00f2 sulla strada principale in direzione nord-ovest fino a localit\u00e0 Quagliara (a poco pi\u00f9 di 1\u00a0km a nord di Rebecco), ma non pot\u00e9 avanzare oltre, poich\u00e9 il 9\u00ba Corpo di Schaaffgotsche, malgrado tutti i suoi sforzi, non riusc\u00ec ad allontanare le truppe di Niel da Rebecco.\nPer pi\u00f9 ore francesi e austriaci si disputarono questo villaggio. Ai rinforzi di Niel da Medole, gli austriaci risposero distaccando dall'11\u00ba Corpo la divisione del generale Friedrich August von Blomberg (1797-1877) che con due brigate sostenne il 9\u00ba Corpo e con una il 3\u00b0. Rebecco fu pi\u00f9 volte preso e perduto, ci furono varie tregue e pi\u00f9 volte le truppe austriache presero l'offensiva. Ma nonostante i loro sforzi e un energico attacco su Medole del 9\u00ba e 11\u00ba Corpo, gli uomini di Francesco Giuseppe non riuscirono ad ottenere vantaggi durevoli. Manc\u00f2 a costoro l'appoggio della cavalleria della divisione del generale Friedrich Franz von Zedtwitz (1799-1866) che dopo lo scontro di Medole si era ritirata fino a Ceresara e poi a Goito.\nI francesi disponevano invece delle divisioni di Desvaux e Partouneaux che caricavano i fanti austriaci e rompevano i loro quadrati. Ma soprattutto efficace era la nuova artiglieria a canna rigata che andava a colpire gli austriaci a distanze superiori rispetto a quelle raggiunte dai loro migliori cannoni.\nL'azione austriaca fu definitivamente paralizzata dalla notizia che forze francesi (si trattava probabilmente di unit\u00e0 del 5\u00ba Corpo) si avvicinavano da Cremona. Ci\u00f2 imped\u00ec l'utilizzo di una divisione del 2\u00ba Corpo austriaco che da Marcaria aveva gi\u00e0 avuto l'ordine di aggirare i francesi da sud.\nLa controffensiva francese su Guidizzolo.\nIntorno alle 15, il generale Niel, visto il nemico respinto sul fronte di Rebecco e sapendosi finalmente sostenuto dalla brigata del generale Henri Jules Bataille (1816-1882) del 3\u00ba Corpo, ordin\u00f2 di attaccare Guidizzolo. Ma le truppe inviate, contrastate dal nemico, dovettero ripiegare su localit\u00e0 Baite (poco a nord di Rebecco), mentre gli austriaci puntavano a riprendere Casa-Nuova (poco a sud di Quagliara). La brigata di Bataille che intanto si era unita alla lotta, a 800 metri da Guidizzolo fu fermata da uno schieramento di austriaci protetti dall'artiglieria. Superato anche questo ostacolo, i francesi furono bloccati solo alle porte del villaggio, difeso da due batterie di cannoni che sparavano a brevissima distanza.\nVerso le 17 scoppi\u00f2 il violento temporale di cui sopra. Anche qui i combattimenti cessarono. Ne approfittarono gli austriaci che posizionarono tutti i cannoni rimasti a difesa di Guidizzolo, ma in quel frangente giunse l'ordine dell'imperatore Francesco Giuseppe di ritirata generale. La 1\u00aa Armata austriaca, che avrebbe dovuto, marciando su Castiglione respingere l'ala destra francese e salvare la 2\u00aa sulle colline, aveva completamente fallito. Per questo, al centro, il generale Mac-Mahon pot\u00e9 spostarsi e rendere durature le occupazioni del Corpo della Guardia. Il 4\u00ba Corpo del generale Niel conquist\u00f2 agli austriaci una bandiera, 7 cannoni e fece circa 2.000 prigionieri.\nA nord: i piemontesi contro gli austriaci.\nI soldati delle quattro divisioni piemontesi che costituivano l'ala sinistra dello schieramento alleato erano anch'essi lontani dal pensare di incontrare il nemico in forze. Erano anzi convinti di avere dinnanzi a loro le retroguardie della ritirata austriaca. Per fronteggiarle, le quattro divisioni piemontesi in marcia dal Chiese a Pozzolengo erano precedute da forti avanguardie che mossero la mattina del 24 giugno in due colonne. Una costituita da reparti della 1\u00aa e 2\u00aa divisione che doveva seguire la strada di Castel Venzago e Madonna della Scoperta; l'altra, pi\u00f9 a nord, a lambire la riva del lago di Garda, costituita da reparti della 3\u00aa e della 5\u00aa divisione, per la strada di Rivoltella e San Martino.\nSul fronte opposto, come abbiamo visto, Pozzolengo era stata assegnata all'8\u00ba Corpo del generale Benedek della 2\u00aa Armata austriaca. Benedek disponeva di 5 brigate ma, in vista dell'imminente battaglia, il giorno prima gliene era stata assegnata un'altra proveniente da un corpo in difesa del Tirolo meridionale. Durante il corso della battaglia, inoltre, ottenne dal 5\u00ba Corpo altre due brigate, per un totale di 8; esattamente quante l'armata piemontese riusc\u00ec ad impiegarne contro di lui.\nLo scontro di San Martino.\nIl primo assalto piemontese.\nLa prima ricognizione piemontese a partire, alle 3 del 24 giugno, fu quella della 5\u00aa divisione (Cucchiari). Alle 7 i bersaglieri della ricognizione segnalarono la presenza del nemico che fu subito attaccato e respinto verso Pozzolengo. Ma il grosso delle truppe dell'8\u00ba Corpo era ormai sul posto, poich\u00e9 Benedek alle 6,30 aveva ordinato di occupare le alture a nord del paese.\nAttaccato da forze soverchianti, il reparto in ricognizione ripieg\u00f2 sulla collina della chiesetta di San Martino, dove venne raggiunta da unit\u00e0 minori della 3\u00aa Divisione di Mollard. Ancora sovrastate, le truppe piemontesi alle 8,15 si ritirarono fino alla linea ferroviaria. Sopraggiunse per\u00f2 la Brigata \u201cCuneo\u201d della 3\u00aa Divisione che alle 9 attacc\u00f2 le posizioni austriache conquistando momentaneamente San Martino. Contrattaccata da forze superiori, la brigata dovette infatti abbandonare la posizione che fu ancora conquistata dai piemontesi dopo un successivo assalto. Al termine di quest'ultimo scontro fu ferito mortalmente il comandante della \"Cuneo\", il generale Matteo Annibale Arnaldi. Le truppe di Benedek si ritiravano di mezzo chilometro.\nAlle 9,30, due nuove brigate austriache intervennero nella lotta e la \u201cCuneo\u201d dovette a sua volta retrocedere intorno alle 10 verso la linea ferroviaria, dove si riordin\u00f2 con l'ala sinistra all'altezza di localit\u00e0 Refinella.\nIl secondo assalto piemontese.\nBenedek, d'altronde, non si preoccup\u00f2 di inseguire i piemontesi quanto di rafforzarsi sulle alture, in modo da resistere ai nuovi attacchi che giudicava imminenti. Intanto, la 5\u00aa Divisione piemontese del generale Cucchiari, partita alle 6,30 da Lonato, giunta presso Rivoltella ricevette notizia che la propria ricognizione e truppe della 3\u00aa Divisione erano impegnate con il nemico. Come Mollard, neanche Cucchiari giudic\u00f2 utile spendere del tempo per considerare la situazione e avvisare il Re: diede subito disposizioni per sostenere la ritirata della \u201cCuneo\u201d e attaccare le alture.\nMa delle due brigate della 5\u00aa Divisione era giunta solo la \u201cCasale\u201d, che assalt\u00f2 il nemico senza esitazioni alle 11 circa. L'attacco fu condotto con veemenza da 5.300 uomini e 16 cannoni, mentre Benedek disponeva in loco di 10.000 soldati e 53 pezzi d'artiglieria, per di pi\u00f9 in posizione migliore. Nonostante ci\u00f2, grazie anche all'attardarsi di ulteriori rinforzi austriaci, San Martino fu riconquistata alle 11,30.\nFu presa con gravi sacrifici anche la Cascina di Controcania, in posizione strategica a 500 metri a sud-ovest della chiesetta di San Martino. All'arrivo tuttavia dei menzionati rinforzi austriaci della brigata del generale Joseph Freiherr Philippovi\u0107 (1819-1889), Benedek fu in grado di riprendere la controffensiva e la Brigata \u201cCasale\u201d dovette ripiegare sulle posizioni dalle quali era partita. Ci\u00f2 avveniva verso mezzogiorno, proprio quando la seconda brigata della 5\u00aa Divisione, la \u201cAcqui\u201d, raggiungeva il campo di battaglia.\nCome le altre, anche le unit\u00e0 della \u201cAcqui\u201d furono mandate subito all'assalto e riconquistarono le alture. Benedek raggiunse allora la linea del fuoco per ricondurre parte delle truppe sconfitte al contrattacco. Le altre brigate austriache sulle ali pure contrattaccarono e i piemontesi dovettero retrocedere. Ma all'arrivo del secondo reggimento della \u201cAcqui\u201d gli austriaci furono fermati e i piemontesi conquistarono ancora temporaneamente la chiesa di San Martino. Superati ancora nel numero, dovettero per\u00f2 ancora cedere, nonostante l'arrivo di un reggimento della Brigata \u201cPinerolo\u201d della 3\u00aa Divisione di Mollard. Erano le 13,20.\nEntrambe le parti erano esauste e Benedek era preoccupato per le minacce che gli venivano da Madonna della Scoperta dove, a 2\u00a0km a nord-est di Solferino, i piemontesi avevano impegnato gli austriaci che combattevano con i francesi. Sul fronte di San Martino si ebbe cos\u00ec una sosta.\nIl terzo assalto piemontese.\nMentre con tanto accanimento le brigate piemontesi combattevano presso San Martino, la battaglia infieriva lungo tutto il fronte. La 1\u00aa Divisione piemontese, al comando del generale Durando, combatteva a Madonna della Scoperta contro parte del 5\u00ba Corpo austriaco di Stadion, e i francesi, come abbiamo visto, erano impegnati a Solferino, Medole e Guidizzolo.\nVittorio Emanuele II si trovava a Lonato e fin dalle prime ore del mattino sent\u00ec in lontananza tuonare i cannoni. Si prepar\u00f2 a partire ma decise di aspettare notizie. Alle 7,30 una missiva di Napoleone III gli chiese una divisione per il fronte di Solferino. Il Re diede ordine di partire alla 2\u00aa Divisione di Fanti, ma quando gli pervennero le notizie degli scontri di San Martino invi\u00f2 un contrordine, disponendo che una delle due brigate della divisione marciasse su Madonna della Scoperta e l'altra su San Martino.\nLa Brigata \u201cAosta\u201d della 2\u00aa Divisione arriv\u00f2 sul campo di battaglia intorno alle 15,30, assieme agli ordini di Vittorio Emanuele II per la 5\u00aa Divisione di Cucchiari di tornare in linea e di attaccare con le 5 brigate riunite (una della 2\u00aa Divisione, due della 3\u00aa e due della 5\u00aa) San Martino. Invece, i due reggimenti della Brigata \u201cPinerolo\u201d (della 3\u00aa) per un'infinit\u00e0 di incidenti e difficolt\u00e0 attaccarono per primi dalle 16,45 in due attacchi separati e furono respinti; poi attacc\u00f2 la Brigata \u201cAosta\u201d (della 2\u00aa) che, dopo una tenace resistenza, dovette ugualmente cedere; mentre solo alle 17 la 5\u00aa Divisione riusciva a partire da Rivoltella, dove si era ritirata, per raggiungere il campo di battaglia. Intanto era scoppiato il gi\u00e0 citato temporale, che impose una pausa negli assalti.\nSull'altro fronte Benedek, verso le 16, aveva ricevuto l'ordine da Francesco Giuseppe di ritirarsi in conformit\u00e0 con l'andamento della battaglia a Solferino. Ma il comandante dell'8\u00ba Corpo, lungi dal voler lasciare ai piemontesi le posizioni difese con tanti sacrifici, aveva ignorato l'ordine.\nIl quarto assalto piemontese.\nCos\u00ec, alle 19, le forze piemontesi si prepararono per l'ultimo, decisivo attacco. Erano pronte forze corrispondenti a 3 brigate: a sinistra un reggimento della Brigata \u201cCasale\u201d e uno della \u201cAcqui\u201d (entrambe della 5\u00aa Divisione), al centro la Brigata \u201cAosta\u201d (2\u00aa Divisione), e a destra un reggimento della Brigata \u201cCuneo\u201d e uno della \u201cPinerolo\u201d (3\u00aa Divisione). Dall'altro lato attendevano 5 brigate austriache, perch\u00e9 una era stata ritirata dalla lotta da Benedek (probabilmente in parziale ottemperanza agli ordini ricevuti). Alle 19,30 ci fu l'ultimo assalto piemontese, ancora una volta secondo la relazione ufficiale, \u00abcondotto con deficiente unit\u00e0 di comando, sicch\u00e9 la vittoria fu ottenuta solo a prezzo di molto sangue\u00bb. Il centro e la sinistra piemontesi avanzarono impadronendosi delle posizioni nemiche, mentre l'ala destra trov\u00f2 ancora una tenace resistenza.\nSolo alle 20 i piemontesi posero definitivamente piede sulle alture cos\u00ec contestate. Non pago, mezz'ora dopo, Benedek, con elementi di due brigate tent\u00f2 un ultimo disperato assalto, respinto dai piemontesi che catturarono 5 cannoni e 200 austriaci. La stanchezza imped\u00ec tuttavia ai vincitori l'inseguimento.\nAlle ore 3 del giorno successivo tutto l'8\u00ba Corpo austriaco era raccolto sulla riva sinistra del Mincio. Per quasi 14 ore 22.000 piemontesi, a successive riprese, con 48 cannoni, nonostante le gravi perdite avevano attaccato 20.000 austriaci con 80 cannoni. Nello scontro di San Martino avevano combattuto forze di 5 brigate piemontesi (di cui una di rinforzo arrivata in un secondo momento) contro quelle di 6 brigate austriache.\nLo scontro di Madonna della Scoperta.\nAnche presso la chiesa della Madonna della Scoperta (approssimativamente fra il colle di San Martino a nord e Solferino a sud) il combattimento fu violento. Fin dalle 3 del mattino una ricognizione della Brigata \u201cGranatieri di Sardegna\u201d della 1\u00aa Divisione di Durando era stata inviata sul posto. Lo scontro si fece cruento alle 9, e alle 10,30 i granatieri occupavano la posizione. La brigata austriaca del generale Koller della 2\u00aa Divisione che aveva difeso Madonna della Scoperta, fu soccorsa per\u00f2 da una seconda brigata, quella del generale Ludwig Freiherr von Ga\u00e1l (1810-1877) della 1\u00aa Divisione, e insieme riconquistarono l'avamposto.\nDa quel momento, come a San Martino, la lotta si svolse per episodi. I piemontesi attaccarono le posizioni austriache man mano che giungevano sul posto: accorsero vari reparti della Brigata \"Piemonte\" della 2\u00aa Divisione di Fanti, e alle 12 giunse anche la seconda brigata della 1\u00aa Divisione piemontese, la \u201cSavoia\u201d, che assieme ai granatieri impegn\u00f2 in un tenace combattimento gli austriaci fino alle 14. Ma ormai Francesco Giuseppe aveva ordinato la ritirata delle sue truppe e poco prima delle 15 la 2\u00aa Divisione di Fanti trov\u00f2 il colle della Madonna della Scoperta sgombro.\nIl generale austriaco Moriz von P\u00e1lffy ab Erd\u00f6d (1812-1897), comandante della 1\u00aa Divisione del 5\u00ba Corpo, si era infatti ritirato dalle posizioni di Madonna della Scoperta verso le 15 con la brigata del generale Ga\u00e1l.\nIl contributo piemontese alla vittoria.\nIl contributo piemontese alla vittoria alleata fu notevole. Quantunque mancasse un'azione unitaria. Manc\u00f2 anche solo un'azione coordinata delle truppe impegnate a San Martino e a Madonna della Scoperta. Vittorio Emanuele II ebbe prima la sensazione che l'azione si decidesse sul lato di Solferino, poi fu distratto dalla situazione momentaneamente critica a San Martino, il tutto trovandosi, a causa del fronte amplissimo, lontano dalla linea del fuoco.\nI piemontesi impegnarono con le loro 8 brigate altrettante brigate nemiche, sottrassero 2 brigate al 5\u00ba Corpo austriaco che si batteva fra Solferino e Madonna della Scoperta, e impedirono all'8\u00ba Corpo a San Martino di inviare 2 brigate al centro. Cos\u00ec 4 brigate mancarono agli austriaci nel momento cruciale della battaglia contro i francesi. Fu, per\u00f2, un'azione slegata e le truppe piemontesi pagarono con il loro sacrificio le mancanze del comando.\nPerdite e conseguenze.\nLa battaglia di Solferino e San Martino fu la pi\u00f9 sanguinosa dai tempi delle guerre napoleoniche. I francesi lamentarono 1.622 morti e 8.530 feriti, oltre a 1.518 fra dispersi e prigionieri; i piemontesi contarono 869 morti, 3.982 feriti e 774 dispersi o prigionieri. In totale le perdite degli alleati ammontarono a 2.431 morti e 12.152 feriti. Dal canto loro gli austriaci ebbero 2.292 morti e 10.807 feriti, oltre a 8.638 dispersi o prigionieri.\nNapoleone III, cos\u00ec come a Magenta, non insegu\u00ec il nemico in ritirata. E anche questa volta, dopo 10 ore di battaglia, i suoi nervi erano allo stremo. Mentre sempre pi\u00f9 grave appariva la sconfitta austriaca. Il 25 giugno il capo di stato maggiore austriaco von Hess ordin\u00f2 d'accordo con il suo vice, il generale Wilhelm Ramming, la ritirata fino al fiume Isonzo, il che voleva dire abbandonare il Veneto al nemico. Due giorni dopo, per\u00f2, nell'attraversare l'Adige, l'ordine fu sospeso e, vista l'inazione franco-piemontese, il 30, fu annullato.\nDopo 11 giorni di stasi, per decisione unilaterale di Napoleone III, costui, Francesco Giuseppe e il giorno dopo Vittorio Emanuele II, firmarono l'armistizio di Villafranca, che poneva fine alla seconda guerra d'indipendenza. Il Re di Sardegna acquisiva la Lombardia, deludendo le aspettative di coloro che speravano in una vittoria completa che comprendesse anche il Veneto, cos\u00ec come stabilito da Cavour e Napoleone III a Plombi\u00e8res.\nLa nascita della Croce Rossa.\nLa presenza di moltissimi morti e feriti sul campo, le devastazioni alle coltivazioni, alle case, e soprattutto l'inadeguatezza dei servizi sanitari dei tre eserciti ispirarono al ginevrino Jean Henri Dunant, presente sul posto, l'ideazione della Croce Rossa: le sofferenze a cui assistette furono cos\u00ec toccanti che volle raccontare la sua esperienza nel libro \"Un Souvenir de Solf\u00e9rino\".\nDa questo testo, che \u00e8 una vibrata denuncia delle atrocit\u00e0 della guerra, e dall'impegno di Dunant di formare un servizio sanitario che si occupasse dei feriti a prescindere dalla loro nazionalit\u00e0, nacque nel 1863 il Comitato internazionale della Croce Rossa.\nPer quanto attiene all'Esercito Francese, l'inefficienza del servizio sanitario dipese non dalla carenza di numero o di preparazione degli addetti, ma da marcati errori logistici nella fornitura dei necessari materiali. Infatti, alcuni mesi pi\u00f9 tardi, dopo la firma della Pace di Zurigo, vennero rinvenute nei magazzini di Milano e di Genova circa 5.000 balle sanitarie ancora sigillate, ovvero equipaggiamenti di primo intervento contenenti medicinali, bende, ferri chirurgici e varia attrezzatura medica. Ormai inutili, furono rispedite in Francia.\nCollegamenti esterni.\nhttps://www.solferinoesanmartino.it/"}
{"id": "1872038", "revid": "228587", "url": "https://it.wikipedia.org/wiki?curid=1872038", "title": "Sassonia (anatra)", "text": "Sassonia \u00e8 una razza pesante di anatra domestica selezionata in Germania negli anni '30 del ventesimo secolo, ma riconosciuta ufficialmente solo negli anni '50. \u00c8 un'anatra presente solo in una variet\u00e0 di colore, la \"gialla blu\", dal peso elevato e creata con lo scopo di avere una razza a duplice attitudine (produzione sia di uova che di carne), anche se oggi la Sassonia \u00e8 allevata soprattutto come animale da esposizione. Il nome deriva dall'omonimo stato federale tedesco in cui \u00e8 stata creata.\nOrigini.\nNegli anni '30 nella Germania dell'Est l'allevatore Albert Franz di Chemnitz inizi\u00f2 a lavorare con lo scopo di ottenere un'anatra a duplice attitudine; si serv\u00ec di Pechino tedesca, Pomerania blu bavetta e Rouen inglese. Nel 1934 espose la sua creazione alla mostra avicola della Sassonia, ma la razza scomparve in seguito alla Seconda guerra Mondiale. Durante il periodo postbellico Franz rinnov\u00f2 il suo programma di selezione e recupero: negli anni '50 la Sassonia torn\u00f2 nelle mostre avicole, e nel 1957 fu riconosciuta dai tedeschi come razza pura con tanto di standard col nome di Sachsen. In breve tempo la Sassonia conquist\u00f2 la simpatia degli allevatori europei, grazie alla sua bellezza determinata da una colorazione tenue su una presenza corposa, e anche al rendimento economico che se ne poteva trarre. La razza raggiunse gli USA nel 1984, quando l'allevamento specializzato in acquatici degli Holderread decise di importarne alcuni soggetti; tuttavia l'American Poultry Association ha riconosciuto la razza solo nel 2000.\nCaratteristiche morfologiche.\nSi tratta di un'anatra di tipo campagnolo, di costituzione pesante e massiccia senza risultare troppo schiacciata a terra, ma anzi con una linea elegante rispetto ad altre razze pesanti. La posizione \u00e8 quasi orizzontale, solo leggermente rialzata davanti.\nIl tronco \u00e8 robusto, dotato di un petto largo e ben pieno; il dorso, molto lungo, deve avere la stessa larghezza del petto. Il collo non deve essere n\u00e9 troppo lungo n\u00e9 troppo corto; lo stesso equilibrio si richiede per la grossezza. La testa deve essere proporzionata, con fronte piatta e guance poco sviluppate.\nIl becco \u00e8 richiesto di media lunghezza e leggermente concavo nella parte superiore. Le ali sono di lunghezza media e non raggiungono mai al fine del dorso; devono essere ben aderenti al corpo e tenute chiuse. La coda chiusa e portata in posizione orizzontale allunga visivamente il dorso. Le zampe sono di lunghezza media, e sono parzialmente coperte dal piumaggio, non essendo staccate visivamente dal corpo; i tarsi sono di media grossezza.\nIl piumaggio \u00e8 ben aderente su tutto il corpo e privo di arricciature.\nIl peso \u00e8 di kg 3,500 per il maschio e di kg 3,000 per la femmina.\nDifetti gravi.\nPresenza di chiglia o di pieghe ventrali. Testa esile e allungata, con guance rigonfie o becco convesso. Ali troppo lunghe o troppo corte. Piumaggio arricciato (\"frisure\") dietro la nuca. Evitare un peso troppo elevato che inficierebbe la fertilit\u00e0 e la produzione di uova.\nColorazioni.\nLa razza \u00e8 presente in un'unica colorazione definita \"Gialla Blu\". Anche questa colorazione va incontro all'eclissi del piumaggio maschile durante il periodo della muta. Per ottenere femmine campionesse ci sar\u00e0 bisogno di maschi che mostrino due strisce brune nella testa durante il piumaggio eclissale, ma questi maschi non potranno essere esposti in quanto presenteranno una colorazione del capo alterata. Dall'altra parte, per ottenere maschi campioni si dovranno usare femmine dal colore di fondo scuro; anche in questo caso queste femmine non potranno essere esposte, visto che il colore di fondo della razza \u00e8 \"giallo pisello intenso\".\nQualit\u00e0.\n\u00c8 una razza docile, dotata di una buona fertilit\u00e0 e perfino di un accrescimento rapido, se allevata nelle giuste condizioni. Necessita di spazi verdi e di uno specchio d'acqua, ma vive bene confinata in un grande recinto che presenta queste caratteristiche. Le femmine migliori depongono circa 150 uova all'anno, una cifra notevole se si considera che si tratta di una razza pesante; lo standard americano cita esemplari capaci di deporre addirittura fino a 240 uova all'anno. La razza ha attirato l'attenzione di molti allevatori in tutto il mondo, ed \u00e8 una delle pi\u00f9 esposte nelle mostre avicole. Gli allevatori dovranno predisporre di almeno due gruppi di riproduzione per ottenere animali con la colorazione richiesta."}
{"id": "1872039", "revid": "37401", "url": "https://it.wikipedia.org/wiki?curid=1872039", "title": "Clan dei corleonesi", "text": ""}
{"id": "1872044", "revid": "17453737", "url": "https://it.wikipedia.org/wiki?curid=1872044", "title": "Liasa", "text": ""}
{"id": "1872047", "revid": "17453748", "url": "https://it.wikipedia.org/wiki?curid=1872047", "title": "Liasha", "text": ""}
{"id": "1872048", "revid": "17453756", "url": "https://it.wikipedia.org/wiki?curid=1872048", "title": "Lia\u0161a", "text": ""}
{"id": "1872049", "revid": "55935", "url": "https://it.wikipedia.org/wiki?curid=1872049", "title": "Basilica dei Santi Apostoli (Roma)", "text": ""}
{"id": "1872057", "revid": "200154", "url": "https://it.wikipedia.org/wiki?curid=1872057", "title": "Ottotonico", "text": ""}
{"id": "1872071", "revid": "200154", "url": "https://it.wikipedia.org/wiki?curid=1872071", "title": "Diatonico", "text": ""}
{"id": "1872072", "revid": "40795", "url": "https://it.wikipedia.org/wiki?curid=1872072", "title": "Dialogo di Tristano e di un Amico", "text": ""}
{"id": "1872076", "revid": "40795", "url": "https://it.wikipedia.org/wiki?curid=1872076", "title": "Cantico del Gallo Silvestre", "text": ""}
{"id": "1872086", "revid": "486946", "url": "https://it.wikipedia.org/wiki?curid=1872086", "title": "Random Early Detection", "text": ""}
{"id": "1872091", "revid": "486946", "url": "https://it.wikipedia.org/wiki?curid=1872091", "title": "Basilica lateranense", "text": ""}
{"id": "1872095", "revid": "1632387", "url": "https://it.wikipedia.org/wiki?curid=1872095", "title": "Nightwing (album)", "text": "Nightwing \u00e8 il quinto album della Black metal band svedese Marduk. \u00c8 stato registrato e mixato tra ottobre e novembre 1997, poi pubblicato nell'aprile 1998. Il tema principale dell'album \u00e8 il sangue, mentre i successivi saranno basati sulla guerra (\"Panzer Division Marduk\"), e sulla morte (\"La Grande Danse Macabre\"), formando cos\u00ec la trilogia \"sangue, guerra e morte\".\nTemi.\nIl tema principale \u00e8 il sangue, diviso in due parti: la prima parte \u00e8 composta da canzoni a testo satanista, mentre la seconda parte consiste in un concept su Vlad 'Tepes' Drakul, l'impalatore della Valacchia.\nTracce.\n\"Chapter I - Dictionnaire Infernal\"\n\"Chapter II - The Warlord of Wallachia\"\nLa traccia \"Nightwing\" \u00e8 assente nella track list ufficiale, ma \u00e8 comunque presente nel cd.\nRistampa.\nNel 2008 \u00e8 uscita una ristampa con una copertina totalmente differente (disegnata dall'italiano Lorenzo Mariani) audio remixato ed un dvd video extra con il concerto registrato a Rotterdam il 5 aprile 1998 con la seguente tracklist:"}
{"id": "1872099", "revid": "3732", "url": "https://it.wikipedia.org/wiki?curid=1872099", "title": "Atletica leggera ai Giochi della XXVII Olimpiade - 100 metri piani maschili", "text": "I 100 metri piani hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 22-23 settembre 2000 allo Stadio Olimpico di Sydney.\nLa gara.\nDonovan Bailey arriva ai Giochi reduce da un infortunio. Passa il primo turno, ma ai Quarti arriva ultimo e viene eliminato.\nLa prima semifinale \u00e8 vinta dal britannico Dwain Chambers in 10\"14 sul caraibico Thompson (10\"15); nella seconda Maurice Greene (10\"06) regola il connazionale Jon Drummond (10\"10) e Ato Boldon (10\"13). Bruny Surin finisce la gara di passo per un infortunio al tendine.\nIn finale, il pi\u00f9 lesto a partire \u00e8 Boldon con 0\"136, che fa meglio di Drummond (0\"147). Greene si alza dai blocchi solo in 0\"197 secondi. Ma la sua potenza \u00e8 nettamente superiore e vince di oltre un decimo su Boldon.\nRisultati.\nFinale.\nStadio Olimpico, sabato 23 settembre, ore 20:20."}
{"id": "1872102", "revid": "31269", "url": "https://it.wikipedia.org/wiki?curid=1872102", "title": "Aldo Giannuli", "text": "Tra i pi\u00f9 accreditati studiosi della strategia della tensione, autore di consulenze e studi rivelatisi decisivi per lo sviluppo degli impianti processuali per la strage di Bologna e la strage di piazza della Loggia e per la ricostruzione del contesto storico della strage di piazza Fontana, e uno dei principali esperti di intelligence del panorama italiano, Giannuli ha insegnato all'Universit\u00e0 di Bari prima di trasferirsi al Dipartimento di Storia dell'Universit\u00e0 degli Studi di Milano\nBiografia.\nCarriera accademica e di consulenza ai tribunali.\nAldo Sabino Giannuli si laurea in scienze politiche presso l'Universit\u00e0 di Bari nel 1980. Collabora quindi con il \"Quotidiano dei lavoratori\", organo di Avanguardia operaia, e lavora ad un libro sulle origini del movimento trotzkista, pubblicato nel 1983 da Adriatica editrice; prosegue la produzione saggistica con un volume del 1988 sul Sessantotto e la stagione dei movimenti (1960-1979), uscito per le Edizioni associate.\nNegli anni novanta, dopo un triennio di collaborazione con la Federazione Nazionale dei lavoratori edili del Sindacato U.I.L., lavora come tecnico laureato presso l'Universit\u00e0 di Bari, prima alla facolt\u00e0 di scienze della formazione (1992-96) e quindi alla facolt\u00e0 di scienze politiche (1996-2002). Nel frattempo, diviene consulente per la Commissione Parlamentare di Inchiesta sulle Stragi (1994-2001) e per la Commissione Mitrokhin (2002-2006). Nel 1994 Giannuli viene avvicinato dal parlamentare barese, Nicola Colaianni, membro della Commissione stragi, che gli chiede di elaborare due schede di sintesi sulle stragi di piazza Fontana e di piazza della Loggia a Brescia.\nCon tale incarico, Giannuli si reca a Milano e incontra Guido Salvini, magistrato che indaga sull'eversione nera degli anni settanta e giudice istruttore nel processo per la strage di piazza Fontana: Salvini introduce Giannuli nel mondo delle procure e degli archivi delle forze dell'ordine. Da allora Giannuli \u00e8 stato consulente per le Procure di Palermo, Bari, Milano (strage di piazza Fontana), Pavia e Brescia (strage di piazza della Loggia).\nNel novembre 1996 Giannuli viene in possesso di una gran quantit\u00e0 di documenti non catalogati dell'Ufficio Affari Riservati del Ministero dell'Interno, nascosti nell'archivio della circonvallazione Appia. Tale ritrovamento permette alla Procura della Repubblica di Milano di sviluppare le indagini sull'eversione nera.\nDal 2002 Giannuli \u00e8 ricercatore universitario presso la facolt\u00e0 di scienze politiche dell'Universit\u00e0 di Bari, e dal 2008 ricopre lo stesso incarico presso la facolt\u00e0 di scienze politiche dell'Universit\u00e0 degli Studi di Milano. Ha collaborato con vari quotidiani (\"il manifesto\", \"Liberazione\", \"Quotidiano dei lavoratori\", \"l'Unit\u00e0\"), settimanali (\"Avvenimenti\", \"Rinascita\") e periodici (come la rivista trimestrale \"Libertaria\", di cui \u00e8 stato redattore, la rivista di geopolitica \"Limes\" e \"Formiche\", di cui \u00e8 attualmente editorialista). Tra i principali esperti italiani di servizi segreti e di storia dell'intelligence, ha pubblicato sul tema diversi saggi in cui ha sviluppato una visione che indica nei servizi di informazione e sicurezza i principali protagonisti della competizione geopolitica nell'era della globalizzazione.\nPosizioni politiche.\nConsigliere e amico personale di Gianroberto Casaleggio, che \u00e8 stato il principale promotore assieme a Beppe Grillo della nascita del Movimento 5 Stelle, nel 2015, con un post sul suo sito, ha confermato di essere elettore di tale formazione.\nGiannuli ha attivamente sostenuto il fronte del \"No\" in occasione della campagna elettorale precedente il referendum costituzionale del 2016, mentre nel 2020 l'Osservatorio Globalizzazione da lui diretto si \u00e8 schierato in maniera analoga in occasione del referendum riguardante la riforma del taglio dei parlamentari. In occasione delle politiche del 2018, annuncia il proprio voto per Potere al Popolo!. Il 4 aprile 2018 annuncia ufficialmente il suo distacco dal Movimento 5 Stelle, in polemica con lo stile di leadership di Luigi Di Maio, da lui definito opportunista e accentratore. Alle elezioni europee del 2019 ha invece annunciato il suo sostegno al cartello elettorale \"La Sinistra\". Critico della governance dell'Unione europea, Giannuli ha anche criticato aspramente la possibile applicazione delle logiche del Meccanismo europeo di stabilit\u00e0 durante la crisi economica legata alla pandemia di COVID-19.\nSul piano del rapporto tra politica e giustizia, nel maggio 2020 Giannuli ha difeso l'ex ministro della Democrazia Cristiana, Calogero Mannino, dall'ipotesi di un nuovo rinvio a giudizio dopo l'assoluzione dai capi di imputazione di collusione con Cosa nostra, sostenendo il principio giuridico del \"Ne bis in idem\". Ha inoltre criticato la divisione in correnti dei membri dell'Associazione nazionale magistrati, auspicando un'evoluzione dei meccanismi di supervisione dell'apparato giudiziario italiano.\nDirettore del centro studi \"Osservatorio Globalizzazione\".\nA partire dal mese di maggio del 2019, Giannuli \u00e8 direttore dell'Osservatorio Globalizzazione, un centro studi da lui fondato dedicato alle dinamiche economiche, geopolitiche e culturali dell'era della globalizzazione. Nell'editoriale d'apertura del sito del nuovo progetto, Giannuli ha sottolineato la necessit\u00e0 di una nuova cultura politica all'altezza dell'era della globalizzazione, fondata sulla comprensione della complessit\u00e0 dei cambiamenti in corso: \"Quello che caratterizza la nostra epoca \u00e8 la compresenza, nello stesso tempo e nello stesso spazio, di tendenze spesso antitetiche che innescano effetti controintuitivi. La globalizzazione con i suoi mezzi di comunicazioni ultraveloci ha totalmente modificato le nozioni di tempo e di spazio rendendo tutto contemporaneo a s\u00e9 stesso e provocando reazioni in tempi millesimali, talvolta addirittura anticipate sulla base di aspettative, con risultati imprevedibili. Questo fa saltare del tutto le gi\u00e0 precarie aspettative di rapporti lineari causa-effetto. Ormai il mondo non \u00e8 comprensibile con la logica lineare ed impone il salto della complessit\u00e0\". \nAll'analisi dei fenomeni di globalizzazione, dei processi geopolitici e delle dinamiche economiche internazionali il centro studi aggiunge una particolare focalizzazione rivolta all'Italia e al tema dell'interesse nazionale in campo politico ed economico e in prospettiva storica."}
{"id": "1872106", "revid": "1048993", "url": "https://it.wikipedia.org/wiki?curid=1872106", "title": "Kachi Kaluk", "text": "Fu Khan dei Mongoli e diretto progenitore della stirpe reale di Gengis Khan.\nVita.\nEra appartenente al gruppo tribale dei Borjigin, ceppo principale e cuore della nobilt\u00e0 Mongola, che raggruppava i clan pi\u00f9 importanti, e fu un Khan dei Mongoli.\nEra figlio di Menen Tudun e nipote di Kabichi Baator Khan.\nDiscendenze.\nFu sposato con varie mogli tra cui Nomolun Eke. Uno dei suoi figli fu Khaidu Khan, poi padre di Shingkor Dokshin. Tra i suoi discendenti diretti c'\u00e8 anche Tamerlano."}
{"id": "1872116", "revid": "486946", "url": "https://it.wikipedia.org/wiki?curid=1872116", "title": "Grand Slam Champion", "text": ""}
{"id": "1872121", "revid": "1305772", "url": "https://it.wikipedia.org/wiki?curid=1872121", "title": "Midori (disambigua)", "text": ""}
{"id": "1872122", "revid": "287204", "url": "https://it.wikipedia.org/wiki?curid=1872122", "title": "EuroLeague Women 1991-1992", "text": "L'EuroLeague Women 1991-1992 \u00e8 stata la prima edizione della nuova massima competizione europea di pallacanestro femminile per club, in sostituzione della Coppa dei Campioni. In totale, si tratta della trentatreesima edizione\nVi prendono parte 22 societ\u00e0 europee. Vince la Final Four la Dorna Godella, campionessa di Spagna: \u00e8 il primo successo europeo per le valenciane."}
{"id": "1872123", "revid": "767487", "url": "https://it.wikipedia.org/wiki?curid=1872123", "title": "Scappiamo col malloppo", "text": "Scappiamo col malloppo (\"Quick Change\") \u00e8 un film del 1990, diretto da Howard Franklin e Bill Murray.\nTrama.\nUn uomo chiamato Grimm (Bill Murray) si traveste da clown per rapinare una banca, prende degli ostaggi e scappa grazie ad un abile inganno con due complici, la sua compagna Phyllis (Geena Davis) e l'amico Loomis (Randy Quaid). I tre vengono inseguiti dalla polizia e, cercando di raggiungere l'aeroporto, ne combinano di tutti i colori imbattendosi persino nella mafia."}
{"id": "1872125", "revid": "104216", "url": "https://it.wikipedia.org/wiki?curid=1872125", "title": "La polizia s'incazza", "text": ""}
{"id": "1872133", "revid": "287204", "url": "https://it.wikipedia.org/wiki?curid=1872133", "title": "Giornata mondiale della vista", "text": "La Giornata mondiale della vista si celebra ogni anno il secondo gioved\u00ec del mese di ottobre. \u00c8 promossa dall'Organizzazione Mondiale della Sanit\u00e0 (OMS) e dall'Agenzia internazionale per la prevenzione della cecit\u00e0-IAPB (di cui esiste una Sezione italiana), insieme all'Unione mondiale dei ciechi (in Italia l'UICI, che collabora con la IAPB attraverso le sue Sezioni provinciali). Si concentra sulla prevenzione di malattie oculari che, se non curate, possono pregiudicare la qualit\u00e0 visiva: circa l'80% dei casi di cecit\u00e0 sono considerati prevenibili. Secondo i dati diffusi sempre dall'OMS (WHO) a ottobre 2017 nel mondo vivono 36 milioni di ciechi e 217 milioni d'ipovedenti, per un totale di 253 milioni di persone. Si tenga conto anche dell'et\u00e0: l'81% di essi hanno un'et\u00e0 uguale o superiore ai 50 anni. \n\"Globalmente - scrive l'OMS - le malattie oculari croniche sono la principale causa di perdita della vista. Gli errori rifrattivi non corretti e la cataratta non operata sono le due cause principali di \"vision impairment\". La cataratta non operata resta la principale causa di cecit\u00e0 nei Paesi a basso e medio reddito\".\nNel 2018 la Giornata mondiale della vista si celebrer\u00e0 l'11 ottobre. Per quanto riguarda, invece, la Giornata che si \u00e8 celebrata il 12 ottobre 2017 in Italia \u00e8 stata dedicata in particolare alla cura degli occhi, alla prevenzione e alla riabilitazione visiva. In occasione di tale giornata la IAPB Italia onlus ha promosso iniziative gratuite di sensibilizzazione e prevenzione in circa cento citt\u00e0 italiane, in stretta collaborazione con le strutture territoriali dell'Unione italiana dei ciechi e degli ipovedenti. Lo suo slogan internazionale del 2017 \u00e8 stato \"Make Vision Count\" (\"Fa' che la vista conti\").\nNel 2016 la Giornata mondiale della vista (13 ottobre) ha avuto come slogan \"Stronger together\" (\"Pi\u00f9 forti insieme\") e verteva sull'importanza dell'assistenza oftalmica universale. In Italia lo stesso appuntamento \u00e8 stato dedicato alla retinopatia diabetica. La Giornata che si \u00e8 celebrata l'8 ottobre 2015 ha avuto, invece, come tema centrale l'assistenza oftalmica per tutti (\"Eye care for all\"). In Italia, in particolare, \u00e8 stata dedicata alle malattie oculari che colpiscono generalmente a partire dai 50 anni, quali la degenerazione maculare legata all'et\u00e0 e la cataratta. \nLa Giornata del 2014, che si \u00e8 celebrata il 9 ottobre, \u00e8 stata dedicata in Italia ai giovani e alla guida sicura assieme alla Sezione italiana della IAPB. A livello planetario la Giornata \u00e8 stata lanciata con lo slogan \"No more avoidable blindness\" (\"Basta alla cecit\u00e0 evitabile\"): si intende dare una particolare importanza alla salute oculare universale.\nL'edizione della Giornata mondiale della vista 2013 \u00e8 stata dedicata, invece, al problema dell'accesso alle cure oftalmiche: in molti Paesi in via di sviluppo c'\u00e8 difficolt\u00e0 di sottoporsi a un controllo oculistico e spesso, per mancanza di risorse, non vengono neanche effettuate operazioni di routine come la cataratta. In Italia la Giornata ha avuto, il 10 ottobre 2013, come protagonisti i bambini: la prevenzione delle malattie oculari va fatta sin da piccoli con check-up oculistici periodici. Nel 2012 la Giornata \u00e8 stata dedicata non solo alla prevenzione della malattie oculari, ma anche alla riabilitazione visiva (di cui possono beneficiare gli ipovedenti). Per quanto riguarda, invece, l'edizione del 2011 l'attenzione \u00e8 stata rivolta soprattutto alle malattie oftalmiche che colpiscono la terza et\u00e0, specialmente quelle a carattere degenerativo (che causano, ad esempio, la morte delle cellule della retina).\nSecondo l'Oms vivono nel mondo vivono 18,9 milioni di bambini affetti da un handicap visivo grave: 17,5 milioni ipovedenti e 1,4 milioni ciechi. Nell'infanzia uno dei problemi pi\u00f9 gravi, nei Paesi in via di sviluppo, \u00e8 la carenza di vitamina A (per alimentazione insufficiente), che a livello oculare provoca una patologia chiamata xeroftalmia. Negli Stati di maggior benessere, invece, uno dei rischi maggiori che corrono i pi\u00f9 piccoli \u00e8 l'occhio pigro (ambliopia), a causa del quale si pu\u00f2 perdere la funzionalit\u00e0 di un occhio senza esserne a conoscenza. Qualunque vizio refrattivo (ipermetropia, astigmatismo, miopia) \u00e8, inoltre, importante che venga corretto precocemente.\nProprio allo scopo di scongiurare le malattie oculari, sono fondamentali diagnosi e trattamenti precoci, come ripetutamente messo in evidenza dall'Agenzia internazionale per la prevenzione della cecit\u00e0-IAPB Italia onlus: il Ministero della Salute italiano ha istituito una Commissione Nazionale per la Prevenzione della Cecit\u00e0, recependo una richiesta avanzata dall'OMS."}
{"id": "1872136", "revid": "712828", "url": "https://it.wikipedia.org/wiki?curid=1872136", "title": "Pride (personaggio)", "text": ""}
{"id": "1872138", "revid": "767487", "url": "https://it.wikipedia.org/wiki?curid=1872138", "title": "Il prigioniero della montagna", "text": "Il prigioniero della montagna (\"Flucht in die Dolomiten\") \u00e8 un film prodotto e diretto nel 1955 da Luis Trenker. Il film \u00e8 ispirato al romanzo \"La fuga di Giovanni Testa\" di G\u00fcnther C. Bienek.\nTrama.\nGiovanni Testa vive con la moglie Teresa e due figli a Bardolino, un paese sulle rive del lago di Garda. Giovanni ha un cantiere dove costruisce barche, ma quest'attivit\u00e0 non gli rende abbastanza. Avendo un debito verso una banca, Giovanni va dal fratello Enzo, che \u00e8 ricco, per chiedergli un prestito.\nGiovanni viene accusato della morte di suo fratello Enzo, che gli ha rifiutato un prestito. Il protagonista decide quindi di scoprire chi \u00e8 il vero assassino, che si scoprir\u00e0 essere uno dei compagni di lavoro, il quale confesser\u00e0 il delitto quando si trover\u00e0 in fin di vita a seguito di un incidente sul lavoro.\nProduzione.\nIl film \u00e8 stato girato sul lago di Garda, poi nella val di Fiemme e Penia, in val di Fassa e sul cantiere della diga del Lago di Fedaia, allora in fase di costruzione. Date le origini del regista, alcune scene del film furono realizzate a Ortisei, in val Gardena. In alcune scene viene ben ripresa la Ferrovia della Val Gardena, gioiello della tecnica civile dell'epoca, che ha cessato la sua attivit\u00e0 nel 1960.\nIl film ebbe molte difficolt\u00e0 nella post-produzione, riscontrabili ad esempio nel doppiaggio di Yvonne Sanson: l'attrice infatti recita con ben tre voci diverse nel film: in alcune scene \u00e8 doppiata da Lydia Simoneschi, in altre da Tina Lattanzi e in altre ancora da Adriana De Roberto."}
{"id": "1872139", "revid": "124385296", "url": "https://it.wikipedia.org/wiki?curid=1872139", "title": "Isola del Teschio", "text": "L'isola del Teschio \u00e8 un'immaginaria isola perduta teatro dei film di King Kong. \u00c8 il luogo da cui il gorilla gigante Kong proviene. La caratteristica peculiare di quest'isola risiede nella fauna di tipo preistorico, con varie creature mostruose. \n\u00c8 infatti popolata da dinosauri (fra cui il \"Vastatosaurus rex\", grande avversario di Kong), insetti giganteschi, pipistrelli ed altre creature enormi (in Il trionfo di King Kong viene mostrata una piovra, anfibia, di proporzioni enormi) e naturalmente da Kong, appartenente alla razza dei \"Megaprimatus kong\", di cui \u00e8 l'ultimo esemplare. Sull'isola vivono anche degli uomini primitivi che venerano Kong e per placare la sua ira gli donano in sacrificio delle giovani donne.\nIl nome dell'isola deriva - nel primo film - dalla forma del suo rilievo pi\u00f9 alto, a forma di teschio. Le pellicole giapponesi ispirate al personaggio di King Kong mutano il nome dell'isola e varie sue caratteristiche.\nLa collocazione geografica dell'isola \u00e8, nel primo film \"King Kong\" del 1933, a ovest di Sumatra. Nel film del 2005 \u00e8 invece a sud ovest.\nApparizioni.\nFilm del 1933.\nNel primo film \"King Kong\" del 1933, l'isola \u00e8 nominata per la prima volta dal cineasta Carl Denham durante il viaggio sulla nave S.S. Adventure.\nUn marinaio norvegese amico di Denham, anni prima, aveva recuperato una piroga con un indigeno moribondo, che prima di passare a miglior vita \u00e8 riuscito a disegnare una mappa dell'isola, che il marinaio don\u00f2 a Denham a Singapore.\nL'isola si trova da qualche parte ad ovest di Sumatra.\nLa sua conformazione \u00e8 prevalentemente montuosa, tranne una piccola penisola sabbiosa dove sorge il villaggio dei malvagi indigeni adoratori di Kong.\nUn'alta muraglia di pietra separa gli umani dalla giungla infestata di mostri preistorici come Stegosauri, Brontosauri, Tirannosauri, Pteranodonti, Elasmosauri, varani mostruosi a due zampe e ovviamente Kong.\nIn varie scene eliminate del film del 1933 l'isola appare popolata da animali molto pi\u00f9 spaventosi: dei ragni giganti, uno Styracosauro, uno spaventoso insetto tentacolare, un granchio gigante, un Gigantophis, un Eritrosuco, un Arsinotherium, che avrebbe dovuto inseguire e bloccare i marinai sul tronco al posto dello stiracosauro, prima che entrambi fossero alla fine scartati, e tre Triceratopi che Kong avrebbe affrontato tra la sequenza della palude e quella del tronco, scagliandogli contro dei massi uccidendone due e scatenando un esemplare superstite contro i marinai.\nIl nome dell'isola deriva dalla forma del suo rilievo pi\u00f9 alto, a forma di teschio.\n\"Il figlio di King Kong\" (1933).\nNel film \"Il figlio di King Kong\" (1933), sequel del primo film, si apprende che sull'isola, oltre ai mostri preistorici gi\u00e0 citati, vivono anche un Nothosaurus simile a un drago, posto a difesa di un preziosissimo idolo, uno Styracosaurus, un serpente marino gigante, un orso delle caverne ed appunto il figlio di Kong.\nAlla fine del film l'isola sprofonda a causa di un cataclisma vulcanico.\n\"Il trionfo di King Kong\" (1962).\nNel film giapponese \"Il trionfo di King Kong\" (1962), un sequel di \"Godzilla\", il nome dell'isola fittizia diviene Faro.\nUn gruppo di esponenti di una casa farmaceutica si recano sull'isola per trovare delle bacche dotate di potenti agenti anestetici.\nL'isola non presenta dinosauri, ma solo animali in versione \"gigante\", come il polpo Oodako, una lucertola lunga un metro e naturalmente Kong, che difende il villaggio degli indigeni dagli attacchi di Oodako.\n\"King Kong, il gigante della foresta\" (1967).\nAnche nel film giapponese \"King Kong, il gigante della foresta\" del 1967 il nome dell'isola viene cambiato, stavolta in Mondo.\nI mostri residenti sono il dinosauro carnivoro Gorosaurus ed un serpente marino.\nNon c'\u00e8 traccia di insediamenti umani, ma in alcune scene \u00e8 visibile un indigeno.\nFilm del 1976 e 1986.\nNel film \"King Kong\" del 1976, primo remake del film del 1933, l'isola del Teschio riprende il suo nome dalla sua stessa forma, del tutto simile ad un teschio umano.\nEssa \u00e8 protetta da un banco di nebbia fisso, immobile. Stando a quanto detto da uno dei protagonisti, l'isola si trova sopra una gigantesca massa di petrolio, da qui la nebbia che protegge l'isola, basando la sua teoria su delle fotografie scattate da un satellite della NASA.\n\u00c8 presente il villaggio degli indigeni devoti a Kong (la muraglia che protegge gli umani stavolta \u00e8 fatta di legno), ma gran parte della fauna dell'isola \u00e8 cambiata.\nAd apparire fisicamente sono solo Kong e un serpente gigante.\nNel sequel del film, \"King Kong 2\", l'isola non appare, ma il personaggio Mitchell ipotizza che un tempo essa e il Borneo (nel quale egli trova un esemplare femmina della specie di Kong) facessero parte di un'unica isola.\nSerie animata del 2000.\nNella serie animata \"King Kong\" (\"Kong: The Animated Series\") l'isola viene chiamata Kong Island, e a differenza delle precedenti incarnazioni, \u00e8 situata nel famigerato Triangolo delle Bermuda, e non nell'Oceano Pacifico. Oltre a diverse creature preistoriche, l'isola contiene anche delle rovine, tra cui una che funge da prigione del demone Chiros. \u00c8 anche il luogo in cui il protagonista Jason Jenkins e sua nonna, la dottoressa Lorna Jenkins, vivono insieme al migliore amico di Jason, Tan. Un altro abitante umano \u00e8 Lua, una sciamanna e unico sopravvissuto del popolo nativo dell'isola.\nFilm del 2005.\nNel film \"King Kong\" del 2005, secondo remake del film del 1933, il nome dell'isola non deriva da alcuna conformazione fisica, ma dall'orrore presente in ogni angolo della giungla. Stavolta l'isola \u00e8 a sud ovest di Sumatra. Gli animali presenti sono ora pi\u00f9 numerosi e terrificanti: i Brontosauri, i \"Venatosauri\" (discendenti dei dromaeosauri), i feroci \"Vastatosauri\" (discendenti del Tyrannosaurus Rex), i \"Foetodon\" (enormi rettili predatori discendenti dei rauisuchi), vermi carnivori, granchi ed insetti giganti e i pipistrelli mostruosi detti anche \"Terapusmordax\".\nNell'edizione estesa dvd del film presentano altre creature: il mostro marino \"Pirahnodon\", degli Scorpioni di fiume, il \"Ferrucutus\", un ceratopside centrosaurino simile a un Pachyrhinosaurus (fa anche una breve comparsa nel film), e l\u2019uccello del terrore \"Brutornis aviemeous\". Nel libro \",\" vengono presentate numerose altre creature dell'isola, non comparse nel film.\nLa storia dell'isola \u00e8 raccontata nel falso documentario \"Skull Island: A Natural History\" (presente nei contenuti speciali della versione \"Collector's Edition\" in DVD), attribuendo la sopravvivenza degli animali preistorici ai gas caldi emessi dalle profondit\u00e0 dell'isola.\nViene narrato che sull'isola si era insediata una civilt\u00e0 fiorente, che aveva la sua citt\u00e0 principale al centro dell'isola, protetta da una grande muraglia, mentre all'esterno si trovavano le tombe.\nA causa dello sprofondamento naturale dell'isola, i mostri preistorici si ritrovano in uno spazio ristretto, aumentando la loro aggressivit\u00e0 a causa del ridotto numero di prede, che poi sfocia nell'irruzione nella capitale, uccidendo ogni essere umano.\nIn seguito sull'isola giungono altri esseri umani, che si adattano a vivere sulla costa, dove prima vivevano i dinosauri, abitando nelle tombe in condizioni disumane, ma ancora protetti dalla muraglia.\nQuesti offrono periodici sacrifici all'ultimo sopravvissuto della specie di \"Megaprimatus kong\", appunto King Kong. Nel 1933 la ben nota spedizione sbarca sull'isola e cattura Kong.\nPochi anni dopo gli eventi del film, nel 1948, l'isola sprofonda per sempre a causa di un terremoto.\n\"Kong: Skull Island\" (2017).\nNel film \"\" (2017), l'isola \u00e8 molto diversa dalle sue omologhe passate, il nome diventa Isola dei teschi. La fauna del luogo non ospita pi\u00f9 dinosauri (anche se in una scena \u00e8 possibile vedere il teschio di un \"Triceratops\"), ma organismi antichissimi e mostruosi noti come kaij\u016b. L'isola si trova nel sud dell'Oceano Pacifico, e presenta una geografia montagnosa, con alte montagne forestali e ampie paludi, e avr\u00e0 di nuovo la caratteristica forma a teschio. \nGli animali presenti sono pi\u00f9 simili agli animali attuali (tranne gli strisciateschi e i leafwing) piuttosto che alla fauna preistorica degli altri film, ma non meno terrificanti: la razza dominante dell'isola \u00e8 quella di Kong, ormai da considerarsi estinta, sterminata dai predatori dell'isola, e di cui Kong \u00e8 l'ultimo superstite. I superpredatori dell'isola sono i terribili \"Strisciateschi\", creature rettiloidi a due zampe striscianti scavatrici, che in passato sterminarono la razza di Kong. Difatti le gigantesche scimmie erano le uniche in grado di tenergli testa ed evitare che gli \"Strisciateschi\" proliferassero senza controllo. Gli altri predatori dell'isola sono un ragno gigante (forse ispirato a \"Kumonga\"), piccoli ma famelici pterosauri noti come \"Leafwing\", calamari giganti d'acqua dolce noti come \"Mire Squid\" e la \"Spore Mantis,\" un enorme insetto stecco carnivoro. L'erbivoro dominante dell'isola \u00e8 lo S\"ker Buffalo\", un bufalo d'acqua gigante che vive in simbiosi con le paludi, poi ci sono cervi, bufali d'acqua e aironi guardabuoi, oltre che insetti di normali dimensioni.\nNel fumetto \"Skull Island: The Birth of Kong\" vengono presentate altre spaventose creature, non presenti nel film: gli \"Psychovultures,\" animali volanti simili a pipistrelli capaci di emettere dalle fauci una scarica elettrica, i \"Death Jackals,\" feroci predatori terrestri che ricordano un ibrido tra una iena e un Dromaesauride, il \"Sirenjaw,\" una sorta di gigantesco coccodrillo, la \"Magma Turtle,\" una enorme tartaruga e la \"Swamp Locust\", un gigantesco insetto predatore che vive nelle paludi.\nSull'isola \u00e8 anche presente una trib\u00f9 di indigeni nota come Iwi, presumibilmente di origine sud-est asiatica. Si proteggono dalle creature dell'isola con enormi palizzate di legno armate di spunzoni affilati, e considerano la razza di Kong come loro dei e salvatori, gli unici in grado di tenere a bada i predatori.\nApparizioni in altri media.\nSkull Island appare nelle prime scene del film \"Splatters - Gli schizzacervelli\". Come nella serie di King Kong l'isola si trova a Sumatra ed \u00e8 abitata da una trib\u00f9 di cannibali. Sull'isola viene trovato un esemplare di scimmia-ratto che causer\u00e0 il propagarsi del virus zombie. \nIn \"A tutto reality - L'isola\" compare la cosiddetta \"Isola dei Teschi\", simile a quella di King Kong e anch'essa abitata da creature mostruose come bigfoot, uccelli preistorici (erroneamente identificati come pterodattili) e castori lanosi (castori preistorici zannuti del Pleistocene)."}
{"id": "1872141", "revid": "124123", "url": "https://it.wikipedia.org/wiki?curid=1872141", "title": "Menen Tudun", "text": "Vita.\nFu un Khan dei Mongoli. Di lui poco \u00e8 noto tranne che apparteneva al gruppo tribale dei Borjigin.\nEra figlio di Kabichi Baator e nipote di Bondodjar Mong Khan.\nDiscendenze.\nFu sposato con varie mogli delle quali la principale era Monalun. Primo dei suoi figli fu Kachi Kaluk padre di Khaidu Khan, poi padre di Shingkor Dokshin. Tra i suoi discendenti diretti c'e', oltre a Gengis Khan, anche Tamerlano."}
{"id": "1872143", "revid": "484362", "url": "https://it.wikipedia.org/wiki?curid=1872143", "title": "Base dei Vicomagistri", "text": "La cosiddetta Base dei Vicomagistri \u00e8 una base di epoca romana scolpita con un rilievo storico. Essa fa parte della collezione di antichit\u00e0 del Museo gregoriano profano, nei Musei Vaticani.\nStoria.\nRinvenuta assieme alle lastre con scene storiche di et\u00e0 domizianea negli scavi sotto il palazzo della Cancelleria nel 1939, \u00e8 alta 1 metro e 4 centimetri, per una lunghezza di circa cinque metri. \u00c8 spezzata in alcuni frammenti che sono per\u00f2 stati ricomposti garantendo un notevole completezza dell'opera. \nLa base, che doveva sostenere un altare o un gruppo di statue, ha un fregio figurativo delimitato in alto e in basso da motivi a baccelli e \"kyma\" lesbio. Vi \u00e8 raffigurata una processione sacra, mentre il fregio dei lato brevi \u00e8 perduto: solo agli angoli si leggono i resti di un pezzo di trono e di un camillo, forse il seguito della processione. \nIn base ai dati stilistici si colloca questo rilievo alla prima et\u00e0 giulio-claudia, quando ebbe il maggior prestigio l'istituzione dei Vicomagistri: nella prima et\u00e0 tiberiana tra il 20 e il 40 d.C. circa.\nDescrizione.\nIl corteo ha alla testa due togati, uno con in mano un \"rotulus\", l'altro un oggetto staccato, forse una patera. In secondo piano, a un rilievo bassissimo, si trovano tre littori. Tornando al primo piano, seguono due inservienti in tunica e tre trombettieri. Inizia poi il nutrito gruppo dei \"victimarii\", con tre animali da sacrificare, bove, toro e vacca. Tra i personaggi si riconoscono quello che porta l'ascia, quello col martello (\"malleus\") e quello col coltello, i tre strumenti del sacrificio. In secondo piano, dietro al primo animale, un inserviente porta in un vassoio una testa di montone, forse un'allusione a un sacrificio precedente, un \"piaculum\", e un altro reca una \"situla\". \nIl gruppo successivo \u00e8 un corteo di togati, con un \"tibicen\" e un \"liricen\". I personaggi in secondo piano hanno la testa laurata, mentre quelli che chiudono il corteo, in primo piano, sono magistrati con la toga e alti calcei ai piedi, vestiti analogamente alle due figure in testa al corteo. \nRestano le quattro figure in mezzo ai togati, che sono scalzi, con la tunica corta senza cinta e col capo coperto dal \"ricinium\". Si tratta di \"pueri riciniati\", cio\u00e8 giovani che non hanno ancora assunto la toga virile. In tre delle teste superstiti si vede anche una corta barba. Questi personaggi hanno in mano un rotolo, statuette di Lari e una del \"genius Augusti\".\nL'interpretazione di tutta la scena \u00e8 stata resa possibile dalle fonti e dai confronti con opere simili, come l'ara dei Vicomagistri, in Vaticano, o l'ara del Vicus Aesculeti al palazzo dei Conservatori. Si tratta evidentemente di una processione sacrificale, aperta da due \"magistri vici\" (entrati cio\u00e8 in carica quell'anno) accompagnati dai littori che recano le insegne del loro (fittizio) potere.\nStile.\nLo stile del lungo fregio \u00e8 particolarmente interessante per lo sforzo di unificare spazialmente tutto l'insieme, tramite l'accorta disposizione delle figure con collegamenti tra l'una e l'altra nelle pose e nei gesti, che accompagnano l'occhio dello spettatore.\nI panneggi sono piuttosto convenzionali, cos\u00ec come le figure in secondo piano, mentre nei volti in altorilievo si cerca di individuare le fisionomia dei personaggi, con spunti veristici o \"plebei\". "}
{"id": "1872144", "revid": "1851848", "url": "https://it.wikipedia.org/wiki?curid=1872144", "title": "Francesco Zagatti", "text": "Carriera.\nGiocatore.\nZagatti inizi\u00f2 a giocare, non ancora quindicenne, nelle giovanili del Milan, con la cui formazione Primavera vinse per due volte il Torneo di Viareggio. Nel 1951 fu aggregato in prima squadra in cui esord\u00ec il 1\u00ba giugno 1952 a Roma nella partita di Serie A contro la Lazio (1-1).\nTrascorse tutta la carriera con i rossoneri disputando un totale di 252 partite, di cui 214 in Serie A, nelle quali realizz\u00f2 due gol, uno in campionato su rigore contro la Fiorentina e uno nella Coppa dell'Amicizia 1962 contro il Tolosa.\nCon il Milan vinse 4 Scudetti, una Coppa Latina e la Coppa dei Campioni 1962-1963, anche se non gioc\u00f2 alcuna partita in quell'edizione. Disput\u00f2 inoltre la finale di Coppa Latina 1953 persa 3-0 contro lo Stade Reims, e raggiunse quella di Coppa dei Campioni 1957-1958 persa per 3-2 dopo i tempi supplementari contro il Real Madrid, che per\u00f2 non disput\u00f2 per scelta tecnica. Fu anche capitano del Milan per alcuni mesi all'inizio della stagione 1961-1962, prima che la fascia passasse a Cesare Maldini.\nSi ritir\u00f2 dal calcio giocato nel 1963, dopo una stagione in cui scese in campo solo nella prima partita dei rossoneri, la gara di Coppa Italia -Milan 0-1 del 9 settembre 1962.\nDopo il ritiro.\nDopo essersi ritirato entr\u00f2 immediatamente nello staff tecnico delle giovanili del Milan dove fu a lungo osservatore, \"talent scout\" oltrech\u00e9 allenatore per il vivaio rossonero: alla guida della squadra Primavera ottenne lo Scudetto di categoria del 1964-1965, la Blue Stars/FIFA Youth Cup nel 1977 e raggiunse un secondo posto nel Torneo di Viareggio 1970; in quest'ultimo anno, con la squadra Allievi vinse un altro Scudetto di categoria.\nSaltuariamente chiamato a lavorare anche con la prima squadra, fu collaboratore di Nereo Rocco durante la stagione 1976-1977. Nel marzo del 1982 affianc\u00f2 poi Italo Galbiati, appena subetrato a Luigi Radice sulla panchina rossonera, per due partite di campionato contro Inter e , entrambe perse. In seguito continu\u00f2 a collaborare con il Milan come osservatore.\n\u00c8 deceduto il 7 marzo 2009 all'et\u00e0 di 76 anni a causa di una epatite."}
{"id": "1872155", "revid": "155136", "url": "https://it.wikipedia.org/wiki?curid=1872155", "title": "Citt\u00e0 Leonina", "text": ""}
{"id": "1872159", "revid": "1522738", "url": "https://it.wikipedia.org/wiki?curid=1872159", "title": "Marco Rossi (Metal Slug)", "text": ""}
{"id": "1872162", "revid": "436907", "url": "https://it.wikipedia.org/wiki?curid=1872162", "title": "Warwick Avenue", "text": "Warwick Avenue \u00e8 un singolo della cantante britannica Duffy, pubblicato il 26 maggio 2008 come terzo estratto dal primo album in studio \"Rockferry\".\nDescrizione.\nIl brano \u00e8 entrato in classifica a partire dal marzo precedente grazie alle vendite dei download digitali. \u00c8 stato scritto da Duffy insieme a Eg White e Jimmy Hogarth ed \u00e8 stata prodotta da quest'ultimo.\nIl singolo, diffuso in diversi formati, conteneva anche le b-side \"Loving You\" e \"Put It in Perspective\", distribuite tra le diverse versioni, e ha riscosso un discreto successo di vendite, pur non bissando i risultati del precedente \"Mercy\", singolo ancora molto programmato al momento dell'uscita di \"Warwick Avenue\".\nIl brano \u00e8 stato utilizzato come colonna sonora di alcune soap opera britanniche come \"Eastenders\", \"Coronation Street\" ed \"Emmerdale\".\nVideo musicale.\nIl videoclip, diretto da Daniel Wolfe e presentato in anteprima su Channel 4 il 23 aprile 2008, mostra l'uscita della stazione della metropolitana di Warwick Avenue, seguita da una lunga ripresa \"one shot\" in cui Duffy, su un taxi, esegue il brano piangendo.\nIn realt\u00e0 la scena del taxi dovevano costituire solo una piccola parte del video, e altre scene furono girate in differenti \"location\"; ma quando Duffy, nell'eseguire il brano nel taxi, si commosse a tal punto da piangere sul serio, il regista pens\u00f2 di creare il video sulla base di quell'unica ripresa."}
{"id": "1872163", "revid": "287204", "url": "https://it.wikipedia.org/wiki?curid=1872163", "title": "Alwinton", "text": "Alwinton, precedentemente chiamata \"Allenton\", nome che appare talvolta su alcuni riferimenti, \u00e8 un piccolo centro urbano della regione di Northumberland, nel nord dell'Inghilterra. \u00c8 situata approssimativamente a 29\u00a0km, 18 miglia circa, a ovest di Alnwick. Alwinton \u00e8 collocata sulla cima della valle di Coquet, sulla vetta di entrambe le tenute di allenamento dell'esercito di Ottemrburn e il parco nazionale di Northumberland, approssimativamente a 16\u00a0km, 10 miglia circa, dal confine con la Scozia. Una strada si inoltra, passata Alwinton, nelle colline di Chevio, dove termina all'antico accampamento romano di Chew Green. Non avendo alcun negozio, la vita sociale di Alwinton \u00e8 incentrata sulla \"Rose and Thistle Public House\". Le funzioni religiose sono tenute nella chiesa di \"St Michael and All Angels\", che tradizionalmente serve la pi\u00f9 grande parrocchia di Alwinton inglobando le limitrofe cittadine di Biddlestone, Burradon, Clennell, Fairhaugh, Farnham, Linbriggs, Netherton, Peels e Sharperton.\nPopolazione storica e cognomi.\nSt Michael and All Angels, un'antica chiesa normanna, fu costruita sul pendio nel tardo XI o XII secolo. Le prime poche informazioni storiche disponibili riguardano il priore di Alwinton nel 1245, quando la sua carica di vicariato fu registrata. Altra rilevante informazione storica riguarda un episodio di cronaca del 1279: due carcerati scapparono dal castello di Harbottle e si rifugiarono alla chiesa di Alwinton dove confessarono di aver commesso un furto e aver tradito il regno.\nL'Alwinton Border Sheperds Show.\nL'annuale \"Alwinton Border Sheperds Show\" \u00e8 uno spettacolo folkloristico tenuto ogni secondo sabato del mese di ottobre, con la partecipazione di pecore che pascolano nelle area al confine tra Inghilterra e Scozia.\nTradizionalmente, sottolinea la fine dell'estate e il tempo per gli allevatori della collina della preparazione per l'inverno.\nPopolazione storica e cognomi.\nI cognomi dei residenti di Alwinton durante il periodo che va dal 1538 al 1828 convogliati nelle liste della milizia, registri parrocchiali e registri elettorali, i quali citano i seguenti cognomi: Belany, Bell, Bland, Brokyt, Brown, Browne, Burn, Clarke, Clavering, Clennell, Davison, Drybrough, Dykson, Foreste, Gibson, Gladstaines, Hall, Handley, Heatherington, Kirkup, Levingstone, Martin, Moses, Myngzies, Nesbit, Nevison, Patonson, Peary, Potts, Pratt, Robson, Scott, Selby, Starbecke, Steynson, Stuart, Thirwall, Trumble, Turnbull, Wallis, Whyt, Widdrington, Wilkinson, Wilson, and Young (Dixon, 1903, pp.\u00a0173, 215, 230).\nUn censimento inglese registra inoltre per Alwinton un declino progressivo della popolazione durante il XIX e XX secolo:"}
{"id": "1872164", "revid": "124123", "url": "https://it.wikipedia.org/wiki?curid=1872164", "title": "Kabichi Baator", "text": "Fu Khan dei Mongoli e diretto progenitore della stirpe reale di Gengis Khan.\nVita.\nFu un Khan dei Mongoli. Di lui poco \u00e8 noto tranne che era appartenente al gruppo tribale dei Borjigin, ceppo principale e cuore della nobilt\u00e0 Mongola, che raggruppava i clan pi\u00f9 importanti.\nEra figlio di Bondodjar Mong Khan e nipote di Debun Khan.\nDiscendenze.\nFu sposato con varie mogli. Primo dei suoi figli fu Menen Tudun padre di Kachi Kaluk, poi padre di Khaidu Khan. Tra i suoi discendenti diretti c'\u00e8, oltre a Gengis Khan, anche Tamerlano."}
{"id": "1872165", "revid": "125245206", "url": "https://it.wikipedia.org/wiki?curid=1872165", "title": "Juventus Football Club 1949-1950", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1949-1950.\nStagione.\nAll'indomani della tragedia di Superga, Gianni Agnelli, dal 1947 presidente bianconero, promise \u00absulle ceneri del Grande Torino che la citt\u00e0 avrebbe avuto presto un nuovo squadrone\u00bb. Dopo una ristrutturazione societaria attraverso cui la Juventus divenne un'azienda indipendente con capitale privato a responsabilit\u00e0 limitata, con la famiglia Agnelli quale azionista di maggioranza, sul versante sportivo, per riportare sopra le maglie bianconere uno scudetto che mancava ormai da un quindicennio, l\"Avvocato\" chiese lumi all'amico Stanley Rous, dirigente della Football Association, il quale gli consigli\u00f2 come \"manager coach\" il trentottenne Jesse Carver. L'inglese, anche grazie alle innovazioni tattiche che import\u00f2 dal \"football\" d'oltremanica \u2014 oltre a nuovi metodi d'allenamento, sar\u00e0 soprattutto il primo ad applicare nel calcio italiano la marcatura a zona, rifuggendo dalle teorie che all'epoca andavano per la maggiore tra i colleghi della penisola \u2014, riusc\u00ec a far rendere al meglio una Juventus che, in questa stagione, venne profondamente ridisegnata.\nFatta salva la conferma dell'efficace tandem offensivo composto da Boniperti, ormai sempre meno \u00abcentravanti puro\u00bb e sempre pi\u00f9 \u00abattaccante di movimento\u00bb, e dal danese Hansen \u00abfortissimo di testa e con un sinistro prepotente\u00bb, la squadra si rinnov\u00f2 sul mercato con il ritorno in pianta stabile del valido portiere Viola, reduce da un triennio di prestiti, cui seguirono gli acquisti del terzino Bertuccelli, del mediano Piccinini, \u00abfinto centravanti\u00bb a sostegno in realt\u00e0 del reparto arretrato, dell'estroso interno argentino Martino, \u00abluminoso nella genialit\u00e0 dell'impostazione come nella capacit\u00e0 di realizzazione\u00bb, e dello scandinavo Pr\u00e6st capace di giostrare sia da centravanti sia da ala; questi andarono a inserirsi in un'intelaiatura che gi\u00e0 vedeva lo stopper Parola, l'interdittore Mari, l'esterno Manente e la guizzante ala Muccinelli.\nIl gioco a zona voluto da Carver diede presto vita a un collettivo dal calcio spettacolare, dalla retroguardia non ermetica ma all'inverso dal prolifico attacco, a segno \u00abin tutti i modi e praticamente con tutti gli uomini in organico, portiere escluso\u00bb \u2014 saranno ben 100 i gol bianconeri a fine stagione \u2014, grazie all'idea del tecnico di sparigliare il campo con due diverse direttrici offensive: la prima, pi\u00f9 ragionata, giocata sulla profondit\u00e0 data dall'asse Martino-Boniperti, con l'oriundo a suggerire e l'italiano a concludere a rete, mentre la seconda basata su pi\u00f9 semplici lanci lunghi, per gli affondi di Praest o i fraseggi tra l\"assist man\" Muccinelli e il finalizzatore Hansen. Per supportare la mole di gioco espressa dal quintetto d'attacco, la retroguardia vide spesso il quasi trentenne Parola, ormai sempre meno scattante, sopperire a tale pecca arretrando il proprio raggio d'azione per lasciare all'accorrente Mari la marcatura del centravanti avversario, e con la coppia Martino-Muccinelli a scalare di conseguenza in ruoli di copertura; un \"escamotage\" tattico che, di fatto, trasform\u00f2 \"l'uomo della rovesciata\" in uno dei primi esempi di libero nella storia del calcio.\nCon gli equilibri del campionato drasticamente rivoluzionati dalla scomparsa dei granata dominatori del precedente lustro, la Juventus si ritrov\u00f2 a battagliare per il tricolore con uno dei pi\u00f9 quotati della storia, quello del Gre-No-Li \u00abal massimo splendore\u00bb. In testa alla classifica per l'intera stagione, la formazione piemontese fece suo abbastanza facilmente il simbolico titolo di campione d'inverno con tre turni di anticipo, il 26 dicembre 1949 \u2014 a corollario di una striscia iniziale di 17 risultati utili, un record societario che sar\u00e0 superato solo sessantadue anni dopo \u2014, battendo a domicilio il e lasciando gli inseguitori rossoneri distanti sei lunghezze.\nTuttavia la squadra bianconera incapp\u00f2 in un periodo di appannamento al giro di boa del torneo, segnato dalle sconfitte casalinghe di gennaio contro e . In questo frangente la dirigenza ritenne di concedere alla rosa una breve vacanza \u00abrigeneratrice\u00bb sulla riviera ligure; tuttavia tale decisione, nell'imminenza dello scontro diretto con i rivali rossoneri, ebbe l'esito contrario sfociando nella pesante sconfitta interna per 1-7 del 5 febbraio 1950 \u2014 tuttora il peggiore rovescio casalingo subito dai bianconeri a opera dei meneghini, peraltro nel primo incontro calcistico a essere trasmesso nel Paese dall'ancora sperimentale televisione italiana \u2014 che riport\u00f2 gli uomini di Lajos Czeizler a un solo punto dall\"undici\" di Carver. Ci\u00f2 nonostante i torinesi seppero riprendersi, piazzando da qui l'allungo decisivo verso un titolo matematicamente conquistato il 14 maggio, con due giornate di anticipo, grazie al 3-2 del Comunale al Bologna.\nFu l'ottavo scudetto della sua storia per una camaleontica squadra bianconera, dapprima \u00abrullo compressore\u00bb in avvio, poi \u00abrocciosa\u00bb nel periodo pi\u00f9 delicato dell'annata, e infine nuovamente \u00abagile ed energica\u00bb nello sprint conclusivo grazie ai frutti del grande lavoro atletico voluto dal suo allenatore: come riassunse \"a posteriori\" Boniperti, \u00abforse la Juventus pi\u00f9 forte che abbia a ricordare\u00bb.\nOrganigramma societario.\nArea direttiva\nArea tecnica"}
{"id": "1872168", "revid": "729019", "url": "https://it.wikipedia.org/wiki?curid=1872168", "title": "Battaglia di Goliad", "text": "La battaglia di Goliad fu combattuta nelle prime ore della mattinata del 10 ottobre 1835, a Presidio La Bahia vicino a Goliad, tra soldati dell'esercito messicano e insorgenti texani. Fu la seconda battaglia della rivoluzione texana."}
{"id": "1872169", "revid": "1305772", "url": "https://it.wikipedia.org/wiki?curid=1872169", "title": "Paola Senatore", "text": "Biografia.\nNata a Roma da genitori calabresi, ha studiato in un collegio di suore e a vent'anni ha deciso di intraprendere la carriera di attrice. Nel 1975 le \u00e8 stato assegnato un ruolo minore in \"Salon Kitty\", diretto da Tinto Brass, con cui lavorer\u00e0 anche cinque anni dopo, in \"Action\". Nel frattempo poser\u00e0 per svariati servizi fotografici.\nDopo diverse apparizioni cinematografiche (tra cui quelle in \"Emanuelle in America\" e \"Il ginecologo della mutua\" di Joe D'Amato), la sua carriera \u00e8 proseguita nel cinema di genere, in particolar modo nel filone della \"commedia sexy all'italiana\": \"L'infermiera di notte\", \"Dove vai se il vizietto non ce l'hai?\", \"La settimana al mare\" e \"La dottoressa preferisce i marinai\". In quasi nessuno di questi casi, tuttavia, ha ricoperto il ruolo di protagonista. Avr\u00e0 anche una parte nel cannibal movie \"Mangiati vivi!\", diretto da Umberto Lenzi nel 1980.\nTenter\u00e0 poi altre strade, interpretando ruoli in numerosi film erotici (tra cui, \"Malombra\", \"Maladonna\" e \"Penombra\", la trilogia di Bruno Gaburro in cui interpreta Carlotta Raininger) e anche pi\u00f9 di un film pornografico (tra cui \"Non stop sempre buio in sala\"), nonch\u00e9 posando per riviste dello stesso genere.\nLa sua carriera cinematografica \u00e8 terminata il 13 settembre 1985, giorno del suo arresto per detenzione e spaccio di droga: l'attrice fu condannata a cinque mesi di prigione nel carcere romano di Rebibbia seguiti da un anno di arresti domiciliari. Nel proprio sito internet l'attrice spiega che la prigione \u00e8 riuscita a riportarla alla fede in Dio."}
{"id": "1872170", "revid": "120433499", "url": "https://it.wikipedia.org/wiki?curid=1872170", "title": "Traetto", "text": ""}
{"id": "1872171", "revid": "767487", "url": "https://it.wikipedia.org/wiki?curid=1872171", "title": "Bondodjar Mong", "text": "Vita.\nFu un Khan dei Mongoli. Di lui poco \u00e8 noto tranne che era appartenente al gruppo tribale dei Borjigin.\nEra figlio di Debun Khan e nipote di Torokoljin Bayan.\nDiscendenze.\nFu sposato con varie mogli. Primo dei suoi figli fu Kabichi Baator padre di Menen Tudun (poi padre di Kachi Kaluk). Tra i suoi discendenti diretti c'\u00e8, oltre a Gengis Khan, anche Tamerlano.\nMito.\nSecondo la leggenda raccontata nella Storia segreta dei mongoli, la madre Alan Goa lo concep\u00ec dopo la morte del marito Debun in seguito alla visita notturna da parte di un essere luminoso, che la donna identific\u00f2 con il dio Tengri."}
{"id": "1872177", "revid": "155136", "url": "https://it.wikipedia.org/wiki?curid=1872177", "title": "Citt\u00e0 leonina", "text": ""}
{"id": "1872181", "revid": "287204", "url": "https://it.wikipedia.org/wiki?curid=1872181", "title": "Juventus Football Club 1948-1949", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1948-1949.\nStagione.\nLa Juventus nel campionato di Serie A 1948-1949 si classifica al 4\u00ba posto con 44 punti. Quinto consecutivo scudetto per il Torino. Il 4 maggio 1949 l'aereo che riportava a Torino da Lisbona il \"Grande Torino\", dove aveva giocato una partita amichevole, si schianta contro la collina della Basilica di Superga, non lasciando superstiti. Il Torino che stava dominando il campionato \u00e8 stato dichiarato Campione d'Italia con delibera del Consiglio Federale il 6 maggio 1949. Le ultime quattro partite del torneo, dopo la sciagura di Superga, vennero disputate dalla squadre \"ragazzi\" del Torino e dei suoi avversari."}
{"id": "1872184", "revid": "1718925", "url": "https://it.wikipedia.org/wiki?curid=1872184", "title": "Debun Khan", "text": "Vita.\nFu un Khan dei Mongoli. Di lui poco \u00e8 noto tranne che era appartenente al gruppo tribale dei Borjigin, ceppo principale e cuore della nobilt\u00e0 Mongola, che raggruppava i clan pi\u00f9 importanti.\nEra figlio di Torokoljin Bayan e nipote di Borjigidai Khan.\nDiscendenze.\nFu sposato con Alan Goa \"la fiera\". Primo dei suoi figli fu Bondodjar Mong Khan padre di Kabichi Baator (poi padre di Menen Tudun Khan). Tra i suoi discendenti diretti c'\u00e8, oltre a Gengis Khan, anche Tamerlano."}
{"id": "1872189", "revid": "287204", "url": "https://it.wikipedia.org/wiki?curid=1872189", "title": "Roma Pallavolo", "text": "La Roma Pallavolo \u00e8 stata una societ\u00e0 pallavolistica femminile di Roma.\nStoria della societ\u00e0.\nSorta nel 1988 per iniziativa del giornalista RAI Mario Mattioli, la squadra fu promossa in Serie A2 per la prima volta nel 1992, vincendo il campionato di Serie B1. Nel 1997 la squadra Juniores ottenne un bronzo al Campionato Nazionale.\nDalla stagione 1992-93 alla stagione 2009-10 ha militato ininterrottamente in Serie A2."}
{"id": "1872190", "revid": "124123", "url": "https://it.wikipedia.org/wiki?curid=1872190", "title": "Shigeo Shing\u014d", "text": "Biografia.\nDopo aver lavorato come tecnico specializzato nelle fusioni presso le officine delle ferrovie taiwanesi di Taipei, alla fine della seconda guerra mondiale, nel 1945, inizi\u00f2 a lavorare presso la Japan Management Association (JMA) a Tokyo, divenendo un consulente esperto nel miglioramento della gestione di fabbrica.\nIl suo nome \u00e8 perlopi\u00f9 legato allo sviluppo di un metodo di miglioramento delle attivit\u00e0 di cambio formato negli impianti di produzione, che lui chiam\u00f2 , ossia \"Cambio formato in un singolo [minuto]\". \nRaccogliendo spunti dalle esperienze di miglioramento sul campo effettuate nel 1950 presso la Toyo Ind. (oggi Mazda) e nel 1957 presso i cantieri di Hiroshima della Mitsubishi Heavy Industry, a partire dal 1969 Shing\u014d prese infatti parte presso Toyota Motor Corporation (Toyota) ad alcune azioni di riduzione dei tempi di set-up (cambio stampi) alle presse applicando quanto suggeritogli dalla pratica e arrivando a formulare un vero e proprio metodo di rilevanza epocale, che consentiva di passare dai tempi consueti di 1-2 ore e finanche mezza giornata per ciascun cambio stampo, a tempi dell'ordine di minuti. Il metodo si diffuse secondo la denominazione inglese di \"Single Minute Exchange of Die\", abbreviato in SMED.\nShing\u014d \u00e8 stato inoltre il teorizzatore di altre importanti innovazioni nel campo dell'ingegneria industriale, quali il Poka-yoke e lo Zero Quality Control. \nContemporaneamente, dopo il 1947, Shingo si occup\u00f2 della formazione di varie migliaia di persone che si alternarono a seguire i suoi corsi di preparazione sulle tecniche fondamentali di analisi e miglioramento delle attivit\u00e0 operative di reparto (tra cui il P-CourseTM).\nAl carisma e alla alacrit\u00e0 del personaggio si deve senz'altro il merito di avere contribuito significativamente alla definizione dei pilastri del sistema e della filosofia di management noti come Toyota Production System(TPS), sviluppati ed applicati in Giappone a partire dagli anni cinquanta per poi essere adottati da diverse imprese nel mondo, giapponesi e non.\nLa rilevanza del suo contributo \u00e8 stata talora messa in dubbio, ma sostanzialmente confermata dall'opinione dei suoi contemporanei, ma i pi\u00f9 lo riconoscono addirittura quale coautore, insieme a Taiichi \u014cno di Toyota, dei principi e concetti portanti del TPS, quali il Just in time, e lo stesso sistema di produzione \"pull\", che rimangono un fondamento logico e pratico anche per la \"lean production\" ed il \"lean thinking\".\nNel 1959 lasci\u00f2 JMA e concentr\u00f2 le proprie energie per condurre progetti di miglioramento presso le fabbriche di altre grandi aziende, tra cui Matsushita Electric Ind. (Panasonic). Ebbe inoltre il merito di scrivere molti testi, attraverso i quali \u00e8 riuscito a divulgare il proprio sapere anche al di l\u00e0 dei confini del Giappone. In particolare \u00e8 stato tradotto negli Stati Uniti e i suoi scritti hanno da l\u00ec prodotto un cambiamento radicale nella cultura manageriale delle aziende.\nPer questo nel 1988 la Utah State University gli ha conferito la laurea \"honoris causa\" ed ha contestualmente istituito un premio intitolato a suo nome: lo \"Shingo Prize\"."}
{"id": "1872192", "revid": "767487", "url": "https://it.wikipedia.org/wiki?curid=1872192", "title": "Johann Perger", "text": "Biografia.\nPerger si form\u00f2 presso la bottega di San Martino in Passiria dell'artigiano Anton Ferner e pu\u00f2 essere considerato come uno dei grandi scultori del '700 nel Tirolo.\nTrascorse anni della giovinezza ad Augusta e all'et\u00e0 di 31 anni torn\u00f2 nella terra di origine, dove diede inizio alla sua attivit\u00e0 artistica.\nPerger port\u00f2 a termine l'altare di Sch\u00f6nberg (nel 1761), due altari a Mieders (nel 1762), tre altari, il pulpito e i confessionali della chiesa di Gschnitz (nel 1763), l'altare maggiore a Steinach (tra il 1764 e il 1766), l'altare maggiore della parrocchiale di Ridanna (tra il 1764 e il 1767) con le statue dei Santi Giovanni Battista, Giovanni Evangelista, Zaccaria, Elisabetta.\nDivenne membro dell'Accademia di Vienna nel 1767, poi tornato nella val Pusteria, a Bressanone esegue l'altare maggiore della parrocchia San Michele, poi l'altare della parrocchia di Oberpettneu (nel 1774).\nSuccessivamente l'artista si dedic\u00f2 alla parrocchia di Dobbiaco, ma i suoi lavori rimasero incompiuti in quanto Perger mor\u00ec di morte improvvisa nel 1774.\nCuriosit\u00e0.\nA Dobbiaco gli \u00e8 stata dedicata una via del paese."}
{"id": "1872193", "revid": "709565", "url": "https://it.wikipedia.org/wiki?curid=1872193", "title": "Figlie del Drago", "text": "Le Figlie del Drago (\"Daughters of the Dragon\") sono un gruppo di personaggi immaginari che compare nei fumetti pubblicati negli Stati Uniti d'America dalla Marvel Comics, creato da Chris Claremont (testi) e Marshall Rogers (disegni). La loro prima apparizione avviene in \"Deadly Hands of Kung Fu\" n. 32 (gennaio 1977).\nTrama.\nMisty Knight sta cercando di raggiungere il fuggitivo Rhino (Alex O'Hirn), che sta mettendo a soqquadro le strade di Manhattan New York; anche Colleen Wing, alla guida della macchina Ford Mustang di Misty, sta puntando al medesimo obiettivo. Ed \u00e8 proprio Colleen a rintracciare per prima Rhino e, per fermarlo, gli si getta contro con tutta l'automobile. Rhino cade a terra svenuto ma la Mustang ne esce distrutta. Mentre Colleen e Misty, sopraggiunta nel frattempo, litigano per l'automobile, Rhino si riprende e tenta un ultimo attacco. Misty, grazie al braccio artificiale di vibranio (creato da Tony Stark) collegato alla sua spalla, riesce ad abbattere il mostro.\nHumbug, 8-Ball, Freezer Burn e Whirlwind, appena sfuggiti alla giustizia, penetrano in casa di Celia Ricadonna per rubare dei gioielli. Non si accorgono, per\u00f2, che negli occhi di un orsacchiotto \u00e8 posta una telecamera di sicurezza. Avvisata del furto, Ricadonna ritorna all'appartamento e d\u00e0 istruzione che i ladri vengano identificati e uccisi. Oltre ai gioielli, infatti, hanno prelevato anche un oggetto misterioso che per lei ha un valore immenso e che deve essere recuperato. L'oggetto dovr\u00e0 essere venduto ad un'asta a cui parteciperanno le maggiori organizzazioni criminali, la A.I.M. (Avanzate Idee Meccaniche), HYDRA e la Mano.\nMisty e Colleen hanno appena ricevuto l'incarico di recuperare Humbug, 8-Ball, Whirlwind e Freezer Burn. In cerca di quest'ultimo, si recano a casa della sua ex-fidanzata, Heather McDermott, che da lui ha avuto anche un bambino. Una volta arrivate trovano per\u00f2 uno spettacolo agghiacciante: sia Freezer Burn che Miss McDermott sono stati uccisi da Razorfist. Colleen, rinomata per la sua abilit\u00e0 con la katana, riesce a strappare il bambino dalle grinfie di Razorfist, e lo affida a Misty. Dopo un duro scontro, la donna recide la lama dal braccio di Razorfist, lasciandolo disarmato e sanguinante.\nL'ufficio di Ricadonna viene attaccato da uomini mascherati che vogliono ucciderla. Le misure di sicurezza si dimostrano per\u00f2 efficaci: la donna si salva e gli assalitori vengono uccisi. L'unico superstite rivela che il mandante dell'assalto \u00e8 Nunzio Perolli, un uomo a cui Ricadonna aveva sottratto l'attivit\u00e0.\nMisty e Colleen stanno istruendo il nuovo segretario \"Otis Johnson\", cercando anche di fargli capire i rischi che potrebbe correre lavorando per loro. Appena Otis rimane solo, infatti, si presenta all'ufficio della Nightwing Restoration Orka che minacciosamente chiede delle due donne.\nNel frattempo in un bar, 8-Ball, Humbug e Whirlwind stanno aspettando Freezer Burne un ricettatore a cui vorrebbero vendere i gioielli rubati a Ricadonna. Poco dopo, quando 8-Ball si reca in ospedale a trovare la nonna malata, viene catturato da Misty e Colleen, che lo stavano aspettando. All'improvviso una granata a razzo colpisce la macchina su cui i tre si trovano. Misty e Colleen riescono a saltare fuori dall'auto mentre 8-Ball rimane ucciso nell'esplosione.\nNella Rascal Tavern al Greenwich Village Misty e Colleen si scontrano contro Martello e Incudine, Kangaroo, Porcospino, Jester e infine Dottor Bong, dal quale scoprono che Humbug, 8-Ball, Whirlwind e Freezer Burn avevano rubato dei gioielli a Ricadonna. Decidono di recarsi dall'editrice per scoprire il mistero dietro alle morti di Freezer Burn e 8-Ball.\nAlla Nightwing Restoration Orka sta ancora interrogando Otis e prendendolo a pugni. Otis rivela di essere stato coinvolto in una esplosione chimica mentre lavorava per la A.I.M. in conseguenza alla quale \u00e8 diventato indistruttibile e insensibile al dolore. Orka, ormai stanco e indebolito per essere rimasto troppo a lungo fuori dall'acqua, si acquieta e afferma di volersi rivolgere a Misty e Colleen per far uscire in libert\u00e0 vigilata un amico.\nMisty e Colleen si recano nel frattempo all'ufficio di Ricadonna per interrogarla sul furto e sulla morte di 8-Ball e Freezer Burn. Ricadonna nega qualsiasi collegamento con l'uccisione dei due criminali.\nPete, l'uomo colla (Trapster), \u00e8 stato inviato da Ricadonna a uccidere Whirlwind e recuperare ci\u00f2 che le \u00e8 stato rubato. In nome della vecchia amicizia fra i due, Pete si offre di lasciar scappare Whirlwind in cambio della refurtiva. Whirlwind rifiuta ma viene sconfitto e lasciato con i piedi incollati al suolo e la spina dorsale spezzata.\nColleen e Misty, rientrate in ufficio, scoprono da Orka che Ricadonna ha ordinato di uccidere i quattro che l'hanno derubata per recuperare un misterioso oggetto di grande valore che dovr\u00e0 essere messo all'asta nel fine settimana.\nHumbug decide di rifugiarsi a casa di Misty e di consegnarle il bottino. Misty trova un chip e lo inserisce nel suo braccio bionico, dove \u00e8 presente anche un computer collegato ai recettori cerebrali. Vede cos\u00ec che il chip contiene un virus informatico fiscale detto disintegratore fiscale. In quel momento irrompe Ricadonna, nascosta da una maschera. Le due donne combattono ma Ricadonna riesce a staccare il braccio artificiale di Misty grazie alla sua spada di adamantio. Humbug fa arrivare uno stormo di insetti che circondano Ricadonna e la donna \u00e8 costretta a fuggire, portandosi via anche il braccio bionico. Misty viene ricoverata in ospedale dove le impiantano un nuovo arto, pi\u00f9 robusto e pi\u00f9 leggero del precedente.\nColleen, insieme ad Humbug, scopre che l'asta si terr\u00e0 in garage sotterraneo fra la 43\u00aa e Broadway. La ragazza riconsegna Humbug alla giustizia.\nDopo aver discusso con Colleen che \u00e8 convinta che la compagna nutra troppa rabbia repressa, Misty si reca da Danny Rand (Pugno d'acciaio) il quale, avvisa Misty che irrompere all'asta sar\u00e0 molto pericoloso e decide di accompagnare le Figlie del Drago per aiutarle. Nel frattempo Colleen si allena con Samurai Americano (noto col codice di battaglia di Silver Samurai).\nRecuperate alcune armi speciali dal Punitore, Misty e Colleen si recano nelle fogne per parlare con l'Uomo Talpa e chiedergli di aprire un accesso sotterraneo al garage dove si terr\u00e0 l'asta.\nNel suo ufficio, Ricadonna recupera il chip dal braccio di Misty e spiega che il virus Echelon, creato dal Pensatore Pazzo, getter\u00e0 nel caos l'economia mondiale, consentendo per esempio di spostare fondi segreti e chiudere la borsa americana, e permetter\u00e0 anche di sbaragliare i sistemi di difesa di qualunque paese. Grazie all'antivirus, Ricadonna e il suo gruppo potranno invece vivere su una paradisiaca isola deserta.\nColleen riesce a penetrare nel garage dove si sta svolgendo l'asta. Anche Otis si infiltra fingendosi un parcheggiatore. Colleen inizia l'attacco senza aspettare l'arrivo dei compagni. Quando la situazione sta prendendo una bruta piega, Misty e Pugno d'acciaio irrompono e si gettano nello scontro. Quando Ricadonna prova a scappare, Misty la raggiunge, grazie anche all'intervento di Otis. Il nuovo braccio \u00e8 stato potenziato con alcuni optional, come la spinta antigravitazionale, e la lega di cui \u00e8 composto ha il potere di emettere vibrazioni che indeboliscono e in alcuni casi annullano gli altri metalli, anche l'adamantio, da cui \u00e8 costituita la spada di Ricadonna. Le due ragazze si affrontano allora in un corpo a corpo. Colleen e Pugno d'acciaio nel frattempo recuperano il virus. Colleen vorrebbe aiutare l'amica, che sta avendo la peggio contro Ricadonna, ma Misty rifiuta e spinta dall'orgoglio sfodera tutta la sua forza. Ricadonna viene sconfitta e arrestata, mentre il microchip viene consegnato al ministero della difesa."}
{"id": "1872194", "revid": "292162", "url": "https://it.wikipedia.org/wiki?curid=1872194", "title": "Juventus Football Club 1947-1948", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1947-1948.\nStagione.\nSul versante societario, il 22 luglio 1947 l\"'Avvocato\" Agnelli divenne presidente del club bianconero, carica che ricoprir\u00e0 per i successivi sette anni, fino al 1954. Per quanto concerne il lato sportivo, nel campionato di Serie A 1947-1948 la Juventus si classific\u00f2 come l'anno precedente al secondo posto, stavolta a pari merito assieme al Milan e alla Triestina, un terzetto staccato di ben sedici punti dal Torino scudettato."}
{"id": "1872195", "revid": "287204", "url": "https://it.wikipedia.org/wiki?curid=1872195", "title": "Shigeo Shingo", "text": ""}
{"id": "1872206", "revid": "167900", "url": "https://it.wikipedia.org/wiki?curid=1872206", "title": "Leggi socialiste", "text": ""}
{"id": "1872207", "revid": "1543377", "url": "https://it.wikipedia.org/wiki?curid=1872207", "title": "Nello Ciangherotti", "text": "Biografia.\nInizia precocemente i suoi studi musicali che porter\u00e0 avanti anche quando, a 16 anni, si trasferir\u00e0 in Cile con la sua famiglia. Qui entra a far parte di una celebre orchestra cilena, la Orquesta Huambaly, che segue anche nelle sue tourn\u00e9e.\nVerso i 30 anni torna in Europa dove conosce Domenico Modugno. Tra i due nasce un lungo sodalizio professionale nonch\u00e9 una profonda amicizia. Per il cantante di \"Nel blu dipinto di blu\" arrangia canzoni e ne compone (Una tromba d'argento, Vieni via amico mio ). Insieme a lui partecipa in qualit\u00e0 di direttore d'orchestra e arrangiatore alla realizzazione di celebri successi teatrali, come le commedie musicali \"Rinaldo in campo\" (di Garinei e Giovannini) e \"Tommaso d'Amalfi\" (regia di Edoardo De Filippo), nonch\u00e9 televisivi, come \"Scaramouche\" e \"Cyrano\" (entrambi per la regia di Daniele D'Anza). Dirigendo l'orchestra nelle rappresentazioni di Rinaldo in campo conosce la ballerina Ariella Menetto, che diventer\u00e0 sua moglie e da cui avr\u00e0 due figlie; il loro testimone di nozze sar\u00e0 Domenico Modugno.\nPur non abbandonando mai la passione per il teatro, nel 1965 comincia anche a lavorare per la televisione italiana iniziando come arrangiatore e maestro collaboratore e partecipando ai pi\u00f9 importanti programmi di quel periodo, come il gi\u00e0 citato sceneggiato televisivo Scaramouche, \"Johnny Sera\", \"Delia Scala Story\", \"Doppia Coppia\" e quasi tutte le edizioni di \"Canzonissima\"; quindi come compositore e direttore d'orchestra partecipa alla realizzazione di programmi tra i quali \"Su di giri\" (regia di Lino Procacci), \"E perch\u00e9 no?\" (regia di Romolo Siena), \"Se\u2026\" (regia di Luigi Costantini), la prima edizione, e tredici puntate della seconda, di \"Domenica in\" di Corrado, i \"Concerti all'Italiana\" con Claudio Villa e l'Orchestra Sinfonica di Torino, \"Trent'anni della nostra Storia\", con Paolo Frajese, ed altri ancora.\nNel frattempo prosegue la sua attivit\u00e0 teatrale realizzando le musiche di numerose commedie, in gran parte interpretate dall'attrice Antonella Steni.\nDiscografia.\nCollaborazioni.\n1960\n1961\n1962\n1963\n1964\n1965\n1969\n1974\n1975\n1980\nComposizioni.\n1971\n1972\n1977"}
{"id": "1872209", "revid": "292162", "url": "https://it.wikipedia.org/wiki?curid=1872209", "title": "Juventus Football Club 1946-1947", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1946-1947.\nStagione.\nLa Juventus nel campionato di Serie A 1946-1947 si classifica al secondo posto dietro al Torino."}
{"id": "1872214", "revid": "12290", "url": "https://it.wikipedia.org/wiki?curid=1872214", "title": "Pete l'uomo colla", "text": ""}
{"id": "1872216", "revid": "109071046", "url": "https://it.wikipedia.org/wiki?curid=1872216", "title": "Tengri Khan", "text": "Biografia.\nFu il primo Khan dei Mongoli. \nLa sua figura \u00e8 stata mitizzata nelle epopee turco-mongole come reincarnazione dello \"spirito degli infiniti cieli blu\", probabilmente sovrapponendolo al principale dio dell'arcaico pantheon turco e unno. Nei secoli successivi \u00e8 stato divinizzato come \"padre celeste\", ricalcando alcuni culti turchi, altaici e mongoli; persino Gengis Khan, suo effettivo discendente diretto, dichiar\u00f2 di essere stato investito del sommo potere dall\"'Eterno Padre Tengri che abita nei Cieli\" (riferendosi forse anche al dio Tengri).\nA lui \u00e8 intitolata la Khan Tengri, la montagna pi\u00f9 alta (oltre i 7000 m) tra il Tibet e il Kazakistan, al confine con il Kirghizistan, nella catena montuosa del Tien Shan, vicino al deserto di Taklamakan.\nDiscendenze.\nSpos\u00f2 varie mogli. Primo dei suoi figli fu Borte Chino padre di Batachi Khan (poi padre di Tamacha Khan). Tra i suoi discendenti diretti c'\u00e8, oltre a Gengis Khan e tutta la stirpe dell'Impero Mongolo, anche la stirpe dei Tartari di Tamerlano."}
{"id": "1872217", "revid": "547034", "url": "https://it.wikipedia.org/wiki?curid=1872217", "title": "Pallacanestro Olimpia Milano 2001-2002", "text": "Questa voce raccoglie le informazioni riguardanti la Pallacanestro Olimpia Milano nelle competizioni ufficiali della stagione 2001-2002.\nStagione.\nLa stagione 2001-2002 della Pallacanestro Olimpia Milano sponsorizzata Adecco, \u00e8 la 69\u00aa nel massimo campionato italiano di pallacanestro, la Serie A.\nAll'inizio della nuova stagione la Lega Basket decise che le societ\u00e0 italiane potevano tesserare fino a sette giocatori stranieri, con anche la caduta della distinzione tra giocatori comunitari ed extracomunitari.\nAlla guida tecnica viene confermato Guido Saibene ma i risultati sono deludenti tanto da spingere la dirigenza a cambiare l\u2019allenatore ed il 10 \nottobre 2001 Saibene, che fino a quel momento ha vinto una partita su cinque, viene sostituto dal suo vice \"Pippo\" Faina.\nLa squadra continua a faticare, manca la qualificazione alle \"final eight\" di coppa Italia e arriva alla vigilia dell\u2019ultima giornata senza aver ancora raggiunto la salvezza. L\u2019ultima partita si gioca al PalaVobis il 27 aprile, l\u2019avversario \u00e8 Imola che se vincesse con un margine maggiore di sette punti condannerebbe i milanesi alla retrocessione. La partita ha uno svolgimento drammatico e vede la vittoria dell\u2019Olimpia che resta in seria A ma su cui si addensano nubi derivanti dai dubbi sul prosieguo dell'impegno della propriet\u00e0.\nVerdetti stagionali.\nCompetizioni nazionali\nregular season: 17\u00aa classificata su 19 squadre (12 partite vinte su 36),\nplay off: non qualificata\nRoster.\n\"Aggiornato al 21 dicembre 2021.\""}
{"id": "1872222", "revid": "599013", "url": "https://it.wikipedia.org/wiki?curid=1872222", "title": "Anna Rossi", "text": "Alta 170\u00a0cm, giocava come playmaker/guardia.\nCarriera.\nCresciuta nel Famila Basket Schio, dal 1996 al 2003, con cui ha partecipato a 2 finali nazionali. Nel 2000 per la categoria allieve, a Porto San Giorgio, e nel 2001 per la categoria cadette, a Sassari, qualificandosi rispettivamente al 2\u00ba e al 6\u00ba posto.\nNella stagione 2003-04 \u00e8 passata al Sisa Dueville nella categoria B d'eccellenza dove ha disputato tutte le gare. Nella stagione 2005-2006 sempre nel Sisa Dueville per passare poi, a met\u00e0 stagione, alla Lenzi Professional Bolzano dove ha esordito in A1. Dal 2006 \u00e8 passata alla Pakelo San Bonifacio (VR) nella categoria A2 sotto la guida dell'esperto Dante Carzaniga. Nella stagione 2006-2007 ha disputato 25 gare totalizzando una media di 16 minuti e 5,6 punti per gara con un 33,8% da due, 33,9% da tre e 76,7% ai liberi. Nella stagione 2007-2008 ha disputato 33 gare da titolare totalizzando 29,1 minuti di media e tirando con il 34,5 da due, 31,6 da tre e 72,4 ai liberi. Nella stagione 2008-09, ancora nella Pakelo sotto la guida di Giuliano Calgaro.\nNella stagione 2009-10 passa all'Ecodent Alpo Basket '99 dove una stagione sfortunata si conclude senza accesso ai play-off e con la semplice permanenza in B d'eccellenza sotto la guida di Nicola Soave che lascer\u00e0 in corsa la panchina a Simone Guadagnini. La stagione successiva, nelle mani di coach Claudio Carretti, sempre all'Ecodent Alpo Villafranca dove \u00e8 protagonista di un'ottima stagione che termina a gara-3 di semifinale play-off. La squadra sfiora la promozione in A2 per un soffio contro la squadra di Biella che riuscir\u00e0 nell'impresa della promozione in A2. Nella stagione 2011-2012 ancora all'Ecodent Alpo Villafranca con il confermato Claudio Carretti con una squadra molto competitiva alla ricerca del salto di categoria.\nNella stagione 2012-13 nella categoria A3 finisce con 21 gare giocate, 163 punti segnati in 607 minuti giocati. 7,8 punti di media a partita. 35,6% da due punti, 25,3% da tre punti, 76% ai liberi con 84 falli subiti, 56 palle recuperate. La squadra terminer\u00e0 al 4 posto in classifica.\nNella stagione 2013-14 viene nominata capitano della squadra in A3. Termina la stagione con 20 gare giocate, 159 punti in 437 minuti giocati. 8,0 punti di media a partita. 44,3% da due punti, 32,9% da tre punti, 75,8% ai liberi con 62 falli subiti e 40 palle recuperate. La squadra termina la stagione al primo posto in classifica guadagnando la promozione in serie A2.\nNella stagione 2014-15 ancora capitano della squadra in A2. Termina la stagione con 26 gare giocate, 245 punti in 611 minuti giocati. 9,4 punti di media a partita. 43,3% da due punti, 27,9% da tre punti, 79,1% ai liberi con 121 falli subiti e 42 palle recuperate.\nNella stagione 2015-16 ancora capitano della squadra in A2. Termina la stagione con 27 gare giocate, 160 punti in 557 minuti giocati. 6 punti di media a partita. 27,6% da due punti, 25% da tre punti, 81,6% ai liberi con 80 falli subiti e 31 palle recuperate.\nDopo 20 stagioni giocate chiude la carriera cestistica. Alpo Basket omaggia la chiusura della carriera del Capitano con il ritiro della maglia n.7."}
{"id": "1872226", "revid": "974994", "url": "https://it.wikipedia.org/wiki?curid=1872226", "title": "Monumento funerario di Lusius Storax", "text": "Il monumento funerario di Lusius Storax \u00e8 un sepolcro a tempietto della prima et\u00e0 imperiale, conservato nel Museo archeologico La Civitella a Chieti.\n\"Gaius Lusius Storax Romaniensis\" era un liberto divenuto seviro augustale grazie alla riforma amministrativa di Augusto. I rilievi, per motivi epigrafici ed antiquarii (come il tipo delle armature dei gladiatori), sono datati tra il 30 e il 50.\nDescrizione.\nIl monumento \u00e8 composto da due rilievi, fregio e frontone, di un sepolcro a tempietto. sul fregio \u00e8 raffigurato con notevole vivezza un \"ludo gladiatorio\" che il ricco \"Lusius\" doveva aver offerto in occasione della sua elezione. Vi sono raffigurati gladiatori e incitatori in varie pose (dal saluto, alla preparazione, alla lotta, alla vittoria o sconfitta), come se si trattasse di una scena unica, anche se in realt\u00e0 le varie operazioni seguivano una precisa sequenza, una dopo l'altra. Il desiderio del committente doveva quindi essere soprattutto quello di far documentare la sontuosit\u00e0 del \"ludus\", il cui costo era proporzionale al numero di lottatori impegnati. Questo rilievo \u00e8 composto con calcolato equilibrio e un ritmato uso di pause e movimenti. Il fondo \u00e8 neutro e i dettagli sono curati con cura, soprattutto i muscoli, i panneggi, ecc. Ci\u00f2 ha fatto pensare a un'ispirazione diretta da modelli urbani di Roma.\nLa scena del frontone \u00e8 pi\u00f9 affollata e si propone di raffigurare un momento preciso nella realt\u00e0, l'investitura di Lusius Storax. Esistono due piani sovrapposti. Ai lati si trovano due gruppi di suonatori: \"cornicines\" a destra e \"tubicines\" a sinistra. In basso a sinistra, in primo piano, si trova un sedile con tre giovinetti, verosimilmente tre \"camilli\" che simboleggiano l'avvenuto sacrificio connesso con l'investitura. Il centro \u00e8 occupato dal \"tribunal\", con al centro \"Storax\" e ai lati due \"bisellia\" (sedili onorari romani a due posti): vi sono seduti i quattuorviri di \"Teate\" (nome dell'antica Chieti), affiancati da un littore in piedi. A destra, simmetricamente ai tre camilli, si trova un personaggio con bastone, che \u00e8 un augure o un lanista.\nIl secondo piano ha come sfondo un colonnato, molto probabilmente il foro di \"Teate\", sede del \"ludus\" descritto nel fregio. Le figure in secondo piano sono undici personaggi togati (il collegio dei seviri augustali, con sei uscenti e cinque entranti in carica, ai quali va ovviamente aggiunto \"Storax\") e un littore. Tra i seviri, tutti sembrano intenti ad osservare i giochi, mentre uno \u00e8 accostato all'orecchio di \"Storax\" e due stanno (a destra) invece contando del denaro in uno scrigno, testimonianza dell'avvenuto pagamento da parte di \"Storax\" della \"summa honoraria\": questa certificazione non avvenne certamente durante il \"ludus\", ma era un episodio che arricchiva la scena.\nAll'estrema sinistra, sempre in secondo piano, si svolge una concitata scena di zuffa con quattro personaggi (una donna a braccia spalancate, un uomo che tira un pugno sulla faccia di un altro), forse una documentazione di un piccolo tumulto popolare durante il \"ludus\", come nel caso della zuffa fra Pompeiani e Nocerini ritrovata su una pittura \"plebea\" di Pompei.\nLa corrente plebea.\nL'opera \u00e8 un interessante documento di quella corrente \"plebea\" (non legata alla committenza pi\u00f9 raffinata), in questo caso italica, che nel giro di tre secoli divenne arte di Stato. In particolare alcune soluzioni ingenuamente intuitive, ma altamente comprensibili, come la narrazione riassuntiva di pi\u00f9 momenti, l'uso della prospettiva deformata, la proporzione ingrandita per il personaggio principale, i \"ludi\" a un piano inferiore, ecc., si ritrovano in quelle opere imperiali del IV secolo come l'Arco di Costantino o il Dado di Teodosio. \nLa grossolana \"nuova\" aristocrazia locale con opere come queste rendeva leggibili a chiunque il proprio status e le \"res gestae\" del committente."}
{"id": "1872227", "revid": "767487", "url": "https://it.wikipedia.org/wiki?curid=1872227", "title": "La svastica nel ventre", "text": "La svastica nel ventre \u00e8 un film del 1977 diretto dal regista William Hawkins (\"alias\" Mario Caiano), facente parte del filone allora in voga del genere erotico con carattere violento ed avente quale sfondo il nazismo e la guerra, noto come \"porno nazi\" o \"nazisploitation\".\nTrama.\nSecondo conflitto mondiale. La giovane ebrea Hannah, fidanzata ad un militare tedesco, viene catturata dalle SS, che le sterminano il resto della famiglia. Internata in un campo di concentramento, viene ripetutamente violentata: notata per la bellezza, viene quindi trasferita in un bordello per ufficiali, dove le ragazze vengono sottoposte a ogni forma di violenza e barbaramente uccise se ritenute non all'altezza dai loro aguzzini. L'ufficiale che dirige il bordello-lager (e che ama assistere sadicamente alle esecuzioni) s'innamora di Hannah e ne fa la sua amante, affidandole anche la direzione d'un postribolo di lusso per ufficiali, fornendole allo scopo la nuova identit\u00e0 \"ariana\" di Lola Kahr. Nel frattempo per\u00f2 l'ex fidanzato continua a cercarla e, divenuto ufficiale sebbene non molto aderente all'ideologia nazista, riesce finalmente a rintracciarla: ma Hannah rifiuta d'essere salvata. Perduto ogni motivo per cui sopravvivere, durante una serata con degli alti ufficiali uccide a colpi di pistola l'amante in camera da letto; poi si presenta nel salone cantando una canzone ebraica e sbeffeggiando con battute irriverenti Hitler e il nazismo; uccide quindi un secondo alto ufficiale (che anni prima le aveva ucciso la madre), prima d'essere a sua volta trucidata.\nProduzione.\nAlcune scene del film sono state girate a Dobbiaco, come ad esempio la partenza del treno dalla stazione, utilizzando un convoglio d'epoca."}
{"id": "1872228", "revid": "772609", "url": "https://it.wikipedia.org/wiki?curid=1872228", "title": "Satanismo LaVeyano", "text": ""}
{"id": "1872229", "revid": "1444886", "url": "https://it.wikipedia.org/wiki?curid=1872229", "title": "Citt\u00e0 di transizione", "text": "Le Citt\u00e0 di Transizione (\"Transition Towns\" in inglese) rappresentano un movimento fondato in Irlanda a Kinsale e in Inghilterra a Totnes dall'ambientalista Rob Hopkins negli anni 2005 e 2006. L'obiettivo del movimento \u00e8 di preparare le comunit\u00e0 ad affrontare la doppia sfida costituita dal sommarsi del riscaldamento globale e del picco del petrolio. Il movimento \u00e8 attualmente in rapida crescita e conta centinaia di comunit\u00e0 affiliate in diversi paesi.\nStoria.\nIl concetto di transizione matura dal lavoro fatto da Rob Hopkins (esperto di permacultura) assieme agli studenti del Kinsale Further Education College, culminato in un saggio dal titolo \"Energy Descent Action Plan\" nel quale si analizzano approcci di tipo resiliente, multidisciplinare e creativo riguardo a produzione di energia, salute, educazione, economia e agricoltura, sotto forma di \"road map\" verso un futuro sostenibile per la citt\u00e0.\nUno degli studenti, Louise Rooney, ha poi ulteriormente sviluppato il concetto di citt\u00e0 di transizione e lo ha presentato al consiglio comunale di Kinsale, il quale con una storica decisione ha adottato il piano e lavora oggi alla propria indipendenza energetica.\nL'idea \u00e8 stata poi riformulata ed espansa nel settembre 2006 per la citt\u00e0 nativa di Hopkins, Totnes, dove egli oggi vive. L'iniziativa ha avuto rapida diffusione e, a ottobre 2014, si segnalano oltre 2.000 comunit\u00e0 riconosciute ufficialmente da \"Transition Network\" in Regno Unito, Irlanda, Australia, Nuova Zelanda e Italia. L'appellativo \"citt\u00e0\" rappresenta in realt\u00e0 comunit\u00e0 di diverse dimensioni, da piccoli villaggi (Kinsale) a distretti (Penwith) fino a vere e proprie citt\u00e0 (Brixton).\nIn Italia esistono diverse Citt\u00e0 di Transizione riconosciute ufficialmente da TN e coordinate in maniera molto soft da http://transitionitalia.it/, una delle prime \u00e8 stata Monteveglio, in provincia di Bologna.\nCaratteristiche del movimento.\nLo scopo principale del movimento \u00e8 quello di elevare la consapevolezza rispetto a temi di insediamento sostenibile e preparare alla flessibilit\u00e0 richiesta dai mutamenti in corso. Le comunit\u00e0 sono incoraggiate a ricercare metodi per ridurre l'utilizzo di energia ed incrementare la propria autonomia a tutti i livelli. Esempi di iniziative riguardano la creazione di orti comuni, riciclaggio di materie di scarto come materia prima per altre filiere produttive, o semplicemente la riparazione di vecchi oggetti non pi\u00f9 funzionanti in luogo della loro dismissione come rifiuti.\nSebbene gli obiettivi generali rimangano invariati, i metodi operativi utilizzati possono cambiare. Per esempio Totnes ha introdotto una propria moneta locale, il Totnes pound, che \u00e8 spendibile nei negozi e presso le attivit\u00e0 commerciali locali. Questo aiuta a ridurre le \"food miles\" (distanza percorsa dal cibo prima di essere consumato, causa di inquinamento e dispendio energetico) e supporta l'economia locale. La stessa idea di moneta locale verr\u00e0 introdotta in tre Transition Towns gallesi.\nFulcro del movimento delle Transition Towns \u00e8 l'idea che una vita senza petrolio pu\u00f2 in realt\u00e0 essere pi\u00f9 godibile e soddisfacente dell'attuale. \"Ragionando fuori dallo schema corrente, possiamo in realt\u00e0 riconoscere che la fine dell'era di petrolio a basso costo \u00e8 un'opportunit\u00e0 piuttosto che una minaccia, e possiamo progettare la futura era a bassa emissione di anidride carbonica come epoca fiorente, caratterizzata da flessibilit\u00e0 e abbondanza - un posto molto migliore in cui vivere dell'attuale epoca di consumo alienante basato sull'avidit\u00e0, sulla guerra e sul mito di crescita infinita\". Un articolo molto utile con dei contributi video interessanti \u00e8 il seguente.\nFuturo del movimento.\nIl numero di comunit\u00e0 coinvolte \u00e8 in costante crescita, con molte citt\u00e0 prossime alla \"ufficializzazione\".\nIl movimento riceve sempre maggiore attenzione da parte dei media grazie alla propria rapida crescita. In marzo 2019 tutte le Iniziative di Transizione sono invitate a partecipare alla verifica dello stato di salute, per poter partecipare a questo esperimento mondiale \u00e8 necessario scaricare questo documento. Alcune delle Iniziative attive sono le seguenti: Funo, San Lazzaro di Savena e Terracini (facolt\u00e0 di Ingegneria)."}
{"id": "1872231", "revid": "767487", "url": "https://it.wikipedia.org/wiki?curid=1872231", "title": "FA Cup 1996-1997", "text": "La FA Cup 1996-1997 \u00e8 stata la centoseiesima edizione della competizione calcistica pi\u00f9 antica del mondo. \u00c8 stata vinta dal Chelsea contro il Middlesbrough."}
{"id": "1872234", "revid": "125065814", "url": "https://it.wikipedia.org/wiki?curid=1872234", "title": "Juventus Football Club 1945-1946", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1945-1946.\nStagione.\nLa societ\u00e0 torinese cambi\u00f2 denominazione per \"rebranding\" e assunse da allora il nome di Juventus Football Club, rinforzandosi con l'ingaggio del prolifico bomber Silvio Piola, strappato ai concittadini del e desideroso di stabilirsi definitivamente in Piemonte; di propriet\u00e0 della , il cartellino dell'attaccante venne acquistato dai bianconeri per circa tre milioni di lire.\nIn campo, la squadra prese parte al complesso campionato di Divisione Nazionale, il primo torneo regolare di massima serie organizzato dal termine del secondo conflitto mondiale. A causa della disastrata situazione in cui versava l'Italia \u2014 coi combattimenti lungo la Linea Gotica che avevano, di fatto, spezzato in due la penisola \u2014 la Federcalcio decise per l'abbandono momentaneo del girone unico in favore di due distinti campionati, la \"Serie A Alta Italia\" al Nord e la \"Serie Mista A-B\" al Centro-Sud.\nLa Juventus conflu\u00ec nel torneo settentrionale organizzato dalla reggente Lega Alta Italia, debuttando il 14 ottobre 1945 con un successo 2-1 nel derby torinese, ove Piola trov\u00f2 subito la prima marcatura in maglia bianconera. A met\u00e0 aprile la formazione piemontese concluse la prima fase di quel campionato al terzo posto, a otto lunghezze dai concittadini granata, entrando nel novero delle quattro squadre che, assieme alle prime quattro classificate dell'altro torneo misto centro-meridionale, vennero ammesse al girone finale atto a decretare i primi campioni d'Italia del dopoguerra.\nLa lotta sportiva fu nuovamente col Torino cui stavolta la Juventus diede filo da torcere sino all'ultima giornata quando, giunti agli sgoccioli di luglio e con le due torinesi appaiate in vetta a pari punti, i bianconeri furono fermati sul pari al Vomero dal lasciando cos\u00ec via libera per lo scudetto ai granata, vittoriosi in goleada al Filadelfia sulla ."}
{"id": "1872236", "revid": "11959", "url": "https://it.wikipedia.org/wiki?curid=1872236", "title": "Insediamento di Traetto", "text": ""}
{"id": "1872237", "revid": "1305772", "url": "https://it.wikipedia.org/wiki?curid=1872237", "title": "Akira Fudo", "text": " \u00e8 il protagonista del popolare manga e anime \"Devilman\". \u00c8 un adolescente descritto come un ragazzo un po' vigliacco, ma in fondo dotato di grande bont\u00e0 e coraggio, qualit\u00e0 che faranno di lui il prescelto dall'amico \"Ryo Asuka\" per trasformarsi in Devilman. I demoni sono decisi a sterminare il genere umano per riconquistare il dominio della Terra, e Devilman \u00e8 il prescelto per difenderla. Il suo carattere, inizialmente piuttosto timido, pauroso e cauto subir\u00e0 una radicale trasformazione dopo la fusione con il sanguinario demone Amon e la trasformazione in Devilman.\nAspetto.\nUmano.\nDa umano, Akira \u00e8 un ragazzo piuttosto alto e snello, con penetranti occhi scuri, capelli neri lasciati incolti e sopracciglia particolarmente voluminose. Dopo la fusione con Amon, Akira diventa pi\u00f9 muscoloso, i canini si allungano, mentre attorno ai suoi occhi appaiono due occhiaie scure che rendono il suo sguardo molto pi\u00f9 minaccioso.\nDevilman.\nDurante la trasformazione i capelli di Akira si sollevano in corna simili ad ali da pipistrello che si estendono ai lati della testa. In mezzo a queste, appaiono altre due corna pi\u00f9 piccole e dritte. Le gambe e il bacino si coprono di peli e gli spunta una piccola coda. Nelle mani crescono lunghi artigli, mentre la bocca si allarga mettendo in mostra denti da carnivoro. Dietro la schiena gli spuntano due ali da pipistrello retrattili.\nNell'episodio \"Amon - The Apocalypse of Devilman\", il suo aspetto cambia: le corna ai lati della testa divengono ali vere e proprie, mentre i peli sono sostituiti da una pelle viola e gli occhi divengono giallognoli.\nNella serie TV, Devilman \u00e8 molto diverso: appare come un supereroe umanoide di colore verde, con corna nere pressoch\u00e9 uguali a quelle del Devilman originale. Indossa degli slip verdi ed \u00e8 dotato di ali retrattili simili a mezzelune rosse.\nStoria.\nLa nascita di Devilman.\nDato che i suoi genitori sono in Europa per lavoro, Akira vive a Tokyo con la famiglia Makimura. \u00c8 innamorato di Miki Makimura, sua coetanea e figlia dei Makimura, ma lei tende a considerarlo pi\u00f9 come un amico.\nUn giorno, tornando a casa assieme a Miki, vengono presi di mira da un gruppetto di bulli capeggiati da un certo \"Dosuroku\". A questo punto entra in scena il misterioso Ryo Asuka, amico di Akira, che gira armato di un fucile da caccia e con una patente falsa. Questi sparando in aria costringe alla fuga i bulli, dopodich\u00e9 intima ad Akira di seguirlo. Akira lo segue, quasi senza fare storie. I due si avviano in macchina alla villa di Ryo. Durante il viaggio, Ryo chiede all'amico di condividere con lui \"un'eredit\u00e0 spaventosa\" lasciatagli dal padre che si \u00e8 suicidato.\nLa maschera magica e l'esistenza dei demoni.\nGiunti a casa di Ryo, il ragazzo mostra ad Akira un'orribile maschera di pietra dall'aspetto demoniaco che il padre aveva rinvenuto in Sud America. Ryo spiega ad Akira che tale reperto risale ad un'epoca remotissima, antecedente all'Era glaciale, e che non \u00e8 opera degli esseri umani, non essendosi all'epoca ancora evoluti, bens\u00ec di una razza antichissima, che ha abitato il pianeta Terra prima dell'uomo: i demoni.\nRyo rivela inoltre all'amico che la maschera permette a chi la indossa di vedere scene di quel passato ancestrale, e costringe Akira, scettico e spaventato, ad indossarla. Akira vede cos\u00ec i demoni, coloro che hanno abitato il pianeta contemporaneamente ai dinosauri, e che essi hanno sterminato: i demoni inizialmente avevano sembianze umane, ma, spinti dalla lotta per la sopravvivenza avevano sviluppato la capacit\u00e0 di fondere il proprio corpo con quello di altri esseri viventi, mutando cos\u00ec in esseri mostruosi dal potere e dall'aspetto spaventosi.\nPer il ragazzo lo shock \u00e8 tremendo. Ryo spiega che questi esseri non si sono affatto estinti con l'avvento dell'Era glaciale, bens\u00ec sono andati in letargo, per poi risvegliarsi nella nostra epoca. Dal diario del padre, Ryo aveva saputo che il padre si era fuso con una di queste creature, dalla quale aveva appreso che i demoni si stavano preparando a invadere la Terra per sterminare il genere umano.\nIn seguito suo padre era stato costretto al suicidio, in quanto l'animo malvagio del demone stava per prendere il sopravvento. In seguito, mentre Ryo riaccompagnava Akira a casa, vengono attaccati da un gruppo di demoni, costringendo i due a rifugiarsi in una camera blindata della casa di Ryo. Qui Ryo spiega ad Akira che l'unico modo per combattere i demoni e acquisirne i poteri \u00e8 necessario fondersi con uno di loro.\nRyo ha scelto Akira perch\u00e9 ha compreso che il suo cuore \u00e8 puro e onesto, e quindi sar\u00e0 in grado di dominare lo spirito malvagio del demone che si fonder\u00e0 con lui. Akira non pu\u00f2 fare altro che accettare l'eredit\u00e0 di Ryo che lo conduce in una stanza dove un gran numero di hippies stanno celebrando un sabba a base di musica heavy metal, alcool e droga, spiegando all'amico che per fondersi con un demone \u00e8 necessario perdere la ragione allentando qualsiasi freno inibitorio, spiegando che non saranno solo loro a trasformarsi in demoni, ma anche gli avventori, e che loro saranno i loro primi avversari.\nLa trasformazione in umano-demone.\nPoich\u00e9 per evocare i demoni \u00e8 necessario versare sangue, al sabba Ryo aggredisce gli avventori con un coccio di bottiglia, venendo cos\u00ec pestato brutalmente dagli hippies, che se la prendono anche con Akira, intervenuto per aiutare l'amico. In quel momento mentre il sangue e la violenza saturano la stanza, i Demoni irrompono nel locale teletrasportandosi nei corpi degli avventori e tramutandoli in mostri. Anche Akira finisce per fondersi con un demone, che si riveler\u00e0 essere il pi\u00f9 potente di tutti: Amon.\nAkira, per\u00f2 mantiene il senno e si trasforma in Devilman, potentissimo essere met\u00e0 uomo e met\u00e0 diavolo che in poco tempo stermina tutti i demoni presenti nella sala. In seguito alla lotta per\u00f2 Ryo rimane gravemente ferito, e Akira lo supplica in lacrime di non morire.\nSilene e Jinmen.\nNei giorni a venire Akira, in seguito alla fusione con Amon, cambia radicalmente, sia nel carattere, che fisicamente, divenendo sempre pi\u00f9 aggressivo e sfacciato, mentre Miki inizia ad interessarsi a lui, attratta da questo suo \"lato oscuro\". La fusione con Amon per\u00f2 \u00e8 ormai nota ai demoni, che subito si accingono ad inviare i loro emissari per eliminare quello che ritengono un traditore. Il primo terribile avversario che Akira deve affrontare \u00e8 la sanguinaria arpia Silene, una delle pi\u00f9 forti ed orgogliose componenti della stirpe dei demoni, la quale, un tempo amante di Amon, \u00e8 fermamente decisa ad affrontare Devilman prendendo tale scontro come una questione personale.\nLo scontro con Silene.\nCos\u00ec, dopo averlo prima distratto aizzandogli contro i suoi scagnozzi (i demoni Agwel e Ghelmer), l'arpia cattura Akira riuscendo quasi ad ucciderlo, ma l'intervento di Ryo offre al ragazzo la possibilit\u00e0 di trasformarsi in Devilman e combattere ad armi pari con Silene. Al termine di un brutale scontro, Silene rimane gravemente ferita, ma grazie all'intervento di Kaim, demone innamorato di lei, che si sacrifica per darle la forza di combattere ancora, riesce a battere Devilman senza ucciderlo, in quanto morir\u00e0 subito dopo in seguito alle ferite riportate in battaglia. Al termine di questo scontro Akira si sar\u00e0 convinto di non aver mai incontrato un demone bello e maestoso come Silene.\nIl combattimento contro il Generale Zan e il demone Jinmen.\nDopo una parentesi in cui Akira affronta un altro demone, il Generale Zan, Devilman deve vedersela con un altro crudelissimo demone, Jinmen, un mostro simile ad una tartaruga con il camaleontico potere di formare sul proprio guscio i volti delle sue vittime, che lo sfida dopo aver divorato la piccola \"Sachiko\", una bambina vicina di casa di Akira. Nonostante questo nuovo avversario non sia certo al livello di Silene, Devilman non pu\u00f2 combatterlo liberamente, essendo le sue vittime prigioniere nel suo guscio ancora vive e vegete, ed \u00e8 costretto, per ucciderlo, a uccidere anche loro. Questo atto comporter\u00e0 un grandissimo senso di colpa in Akira, costretto ad uccidere anche la piccola Sachiko.\nL'attacco dei demoni contro la Terra.\nIn seguito a questi avvenimenti, i demoni decidono di passare all'azione contro il genere umano: quindi dopo la fase denominata \"fusione indiscriminata\" (i demoni cominciano a fondersi con chiunque capiti loro a tiro, allo scopo di spaventare gli uomini) il Re Demone Zenon (o Xenon) annuncia al mondo intero l'esistenza dei demoni e comunica al genere umano che presto tutti saranno sterminati: ed \u00e8 allora che i demoni si scagliano su tutto il pianeta distruggendo tutto ci\u00f2 che gli capita a tiro ed uccidendo migliaia di persone.\nAkira soggiogato da Psychogenie.\nAkira tenter\u00e0 di combattere ma verr\u00e0 soggiogato dai poteri di \"Psychogenie\", un demone femmina, dotata di incredibili poteri mentali, ma misteriosamente risparmiato, a quanto pare per ordine di Satana, l'essere supremo che sovrasta e comanda tutti i demoni, Zenon compreso. Dopo questo attacco i demoni si ritirano, lasciando che il genere umano, ormai a conoscenza della loro esistenza e delle loro capacit\u00e0, fuori di s\u00e9 dal terrore e dominati dal sospetto verso il prossimo, si distrugga con le sue stesse mani.\nLe Truppe Anti-Demoni e la caccia alle streghe.\nPer contrastare i demoni viene creato un corpo speciale, le Truppe Anti-Demoni, soldati dotati di armi e protezioni super tecnologiche in grado di tenere testa ai demoni. Sfortunatamente il dubbio porter\u00e0 gli uomini a credere che ogni uomo possa trasformarsi in un demone seguendo determinate condizioni, al che, in tutto il mondo, si scatena una vera e propria caccia alle streghe.\nNel frattempo Akira raduna tutti coloro che in seguito alla fusione indiscriminata sono riusciti a soggiogare l'animo malvagio del demone diventando dei devilman ma finisce per diventare egli stesso un bersaglio per i Caccia-Demoni dopo che Ryo ha rivelato al mondo intero la vera identit\u00e0 di Akira, mostrando un filmato in cui il ragazzo si fonde con Amon. Il padre di Miki, convinto della sua innocenza lo aiuta a scappare, pagando a caro prezzo questo gesto: lui e sua moglie vengono deportati nella sede dei Corpi Anti-Demoni.\nIl tradimento.\nAkira chiede spiegazioni a Ryo per il suo tradimento, e scopre cos\u00ec la terribile verit\u00e0: Ryo non \u00e8 altri che Satana, il re dei demoni il quale, innamorato di Akira, lo aveva fatto unire ad Amon non per proteggere il genere umano, bens\u00ec per fare in modo che potesse sopravvivere nel mondo dei Demoni. In seguito Akira viene a sapere dell'arresto dei genitori di Miki prendendo cos\u00ec una drammatica decisione: attaccare la sede dei Corpi Anti-Demoni, che attualmente si stanno rivelando pi\u00f9 pericolosi dei demoni stessi.\nLa morte dei genitori di Miki.\nPurtroppo il ragazzo non riesce a salvare i genitori di Miki, morti in seguito ad indicibili torture come tanti altri innocenti sospettati di essere dei demoni, e comprende che il genere umano, divenuto in seguito alla paura, selvaggio e spietato, come e pi\u00f9 dei demoni stessi, non merita pi\u00f9 di essere salvato, ma comprende anche che gli rimane qualcuno per cui combattere: Miki. Finch\u00e9 ci sar\u00e0 lei, lui continuer\u00e0 a combattere. Akira corre cos\u00ec da lei, ma lo attende una spaventosa realt\u00e0: Miki e suo fratello Tare sono stati massacrati da una folla impazzita che li credeva dei demoni. In preda ad una rabbia cieca, Akira si trasforma e investe gli assassini con un vortice di fiamme, dopodich\u00e9 piange sulla testa mozzata di Miki, riflettendo che ormai non gli rimane pi\u00f9 nulla... a parte Satana, al quale il ragazzo giura vendetta.\nL'estinzione del genere umano.\nDopo questi eventi passano vent'anni, in cui il genere umano si estingue completamente mentre Akira nel frattempo \u00e8 riuscito a radunare un immenso esercito di devilmen che frontegger\u00e0 l'armata dei demoni su quel che rimane della Cina come campo di battaglia, dando origine all'Apocalisse. Al termine dell'epico scontro, sia i devilmen che i demoni sono completamente estinti, e sulla Terra sono rimasti solo Akira e Satana. Akira, squarciato in due parti da Satana, spira guardando la Luna, mentre Satana, pentito di tutto quello che ha fatto gli chiede perdono e piange sul suo corpo senza vita.\nLa serie Devil Lady.\nAkira compare verso la met\u00e0 della serie Devil Lady. \u00c8 relegato all'Inferno assieme ai suoi alleati e ai suoi nemici, ed aiuta Jun Fudo, precipitata nell'Inferno, ad attraversare i vari strati della dimensione per fare ritorno sulla Terra. Nel corso del viaggio, Akira frontegger\u00e0 il feroce \"Vlava\", cos\u00ec come pure i vecchi nemici Jinmen e Silene, e possieder\u00e0 Jun, divenendone l'amante. Continuer\u00e0 a vegliare sulla ragazza in forma di puro spirito, affidandole il compito di trovare e sconfiggere Satana, e l'aiuter\u00e0 a combattere i Demoni e le Devil Beast. Alla fine si reincarner\u00e0 nel figlio che Jun ha avuto da Asuka, dopo che quest'ultima si \u00e8 ritrasformata in un uomo, e quando Jun e Asuka si fonderanno assieme, facendo riapparire Satana, che si era scisso nelle due donne per far tornare Akira sul mondo materiale, si riconcilier\u00e0 con lui, accettando di combattere al suo fianco contro Dio.\nNell'anime di \"Devil Lady\" appare anche il personaggio di \"Takeshi Maki\", un devilman somigliante all'Akira dell'anime e che indossa una maglietta molto simile a quella di Akira.\nAmon: the Dark Side of the Devilman.\nAkira \u00e8 protagonista anche del manga \"Amon: the Dark Side of the Devilman\" che rielabora parzialmente la storia dei due manga precedenti. La storia riprende da quando Akira, distrutto dal dolore per la morte di Miki, giura vendetta a Satana. In seguito a questo dolore, il demone Amon, prigioniero nel suo corpo, riesce ad avere il sopravvento sulla coscienza di Akira, e si impossessa cos\u00ec del suo corpo, causando distruzioni sulla Terra e sterminando qualunque forma di vita gli si pari dinnanzi.\nObbiettivo della micidiale creatura infernale \u00e8 trovare Satana e vendicarsi di lui: Amon lo ritiene colpevole (non a torto) di averlo usato per proteggere Akira. Tuttavia Akira non \u00e8 morto e di questo \u00e8 fermamente convinto Dosuroku, il teppista che \u00e8 finito per diventare amico di Akira e dei devilmen, il quale decide di diventare un devilman anche lui, fondendosi con tre fortissimi devilmen, dando cos\u00ec vita ad una creatura incredibile che gli altri devilmen ritengono essere i Quattro Cavalieri dell'Apocalisse.\nDosuroku si scontra cos\u00ec con Amon, per rendersi conto che Akira \u00e8 ancora vivo come lui aveva sempre creduto. Sfortunatamente, per\u00f2 l'intervento di Zenon, che disintegra Dosuroku, render\u00e0 impossibile il risveglio di Akira. In seguito Amon e Zenon danno vita ad un terribile scontro, durante il quale il capo dei Corpi Speciali Anti-Demoni, ormai fuori di s\u00e9, decide di bombardare il pianeta Terra con le bombe H, riportando in superficie l'isola di Atlantide, che secoli prima Amon aveva sprofondato.\nDurante il combattimento, Amon riesce finalmente a raggiungere Satana, e cerca di combatterlo, ma i poteri dell'arcangelo sono troppo elevati anche per lui. Cos\u00ec Satana riesce ad ammansire il demone, e con un bacio, riesce a risvegliare Akira, dopodich\u00e9 insieme a Zenon, Satana si ritira. Ripresosi del tutto, Akira riprende le sembianze di Devilman e si prepara allo scontro finale con Satana.\nNel manga vengono raccontate una serie di storie che raccontano la vita di Siren e Amon nell'epoca preistorica, nonch\u00e9 una seconda aggiunta al manga originale, che racconta la guerra tra devilmen e le truppe antidemone, manovrate da un devilman malvagio con poteri simili a quelli di Akira, che provoc\u00f2 la morte di Miki.\nDevilman: Time Travellers.\nIn questo ciclo di storie brevi Akira e Ryo viaggiano nel tempo, nel tentativo di impedire ai demoni di cambiare il corso della storia ed evitare cos\u00ec la rovina del genere umano.\nSerie TV.\nAkira \u00e8 anche il protagonista della serie animata tratta dal manga. Essendo per\u00f2 la serie destinata ad un pubblico infantile, l'aspetto del personaggio e la sua storia sono state modificate. Qui di seguito sono riportate le differenze tra l'Akira cartaceo e quello animato:\nAbilit\u00e0.\nManga.\nPrima della fusione Akira \u00e8 un ragazzo qualunque, che non eccelle n\u00e9 per forza, n\u00e9 per agilit\u00e0. Dopo la fusione \u00e8 in grado, pur rimanendo umano, di usare parte dei suoi poteri demoniaci, tra cui superforza, agilit\u00e0 e fattore rigenerante.\nDi seguito sono riportati tutti i suoi attacchi:\nSerie TV.\nAnche qui Akira mantiene forza e agilit\u00e0 sovrumane anche mantenendo l'aspetto umano. Da trasformato Devilman aumenta la sua forza ed \u00e8 dotato di una vasta gamma di attacchi."}
{"id": "1872240", "revid": "124948659", "url": "https://it.wikipedia.org/wiki?curid=1872240", "title": "Sirene (personaggio)", "text": "Sirene (detta anche Silen, Selene, Siren o Silene) \u00e8 un personaggio immaginario del manga \"Devilman\", dove \u00e8 una dei principali antagonisti. \u00c8 una demone met\u00e0 donna e met\u00e0 uccello simile a un'arpia, considerata tra i pi\u00f9 fieri e i pi\u00f9 potenti rappresentanti della stirpe dei demoni, nonch\u00e9 la pi\u00f9 bella della sua razza, ed ha un carattere forte ed orgoglioso. Nel manga \u00e8 un'acerrima nemica di Devilman, che vuole distruggere non tanto per la minaccia che lui costituisce verso la razza demoniaca quanto piuttosto per una questione personale. Compare nel secondo capitolo di \"Devilman\", in \"Devil Lady\", in \"Amon: Darkside of Devilman\" e in \"Demon Knight\" (in questi ultimi due manga sono raccontate due versioni differenti delle sue origini, di cui solo la seconda \u00e8 canonica).\nLa storia.\nSilen compare nel secondo capitolo del manga, posandosi sul tetto di casa Makimura e giurando di uccidere Devilman.\nDopo aver scatenato una pioggia fittissima e aver fatto velare di nubi la luna, grazie ai suoi poteri mentali, la demone evoca due suoi subordinati, i demoni Agwel e Ghelmer, che scatena contro la famiglia Makimura. Nell'attesa che i suoi scagnozzi compiano lo sterminio, Silen manifesta una sempre maggiore ansia, temendo e al tempo stesso pregustando lo scontro con Devilman, chiedendosi se sar\u00e0 capace di sconfiggerlo e riflettendo su quanto Amon (il demone che alberga nel corpo di Akira) sia pi\u00f9 forte adesso che non quando era padrone della propria coscienza. Alla fine, quando Agwel e Ghelmer vengono sconfitti da Akira Fudo, Silen decide di intervenire e attacca Akira trafiggendolo con gli artigli e paralizzandolo con onde elettriche che ne inibiscono i poteri. Akira pieno di vergogna supplica l'arpia di ucciderlo subito, per non dover sopportare la vergogna della sconfitta, ma Silen gli comunica che lo aspetta una morte molto pi\u00f9 lenta e dolorosa, avendo intenzione di consegnarlo nelle mani dei cento generali dell'Inferno. A questo punto, quando per Devilman sembra giunta la fine, ecco intervenire in suo aiuto Ryo Asuka, che ha inspiegabilmente percepito il pericolo che minacciava l'amico, e che spara due colpi di fucile a Silen dando cos\u00ec ad Akira la possibilit\u00e0 di trasformarsi in Devilman. Silen, dopo aver sparato un artiglio contro Ryo Asuka (l'arpia pu\u00f2 infatti separarsi a piacimento dai suoi artigli) dichiara guerra a Devilman, giurando di ucciderlo al posto dei generali infernali, e i due iniziano cos\u00ec il combattimento. Dopo una breve colluttazione aerea, i due precipitano nel bosco sottostante dove combattono ferocemente. Ed \u00e8 qui che Silen si scopre in difficolt\u00e0 essendosi privata di un braccio, e con le antenne richiama l'artiglio che, roteando come un frisbee, colpisce Devilman per due volte, mozzandogli un braccio ed aprendogli un profondo squarcio nell'addome. Devilman allora comprende che l'arpia controlla i suoi artigli rotanti con le antenne e la colpisce estroflettendo le sue corna e catturando le antenne di Silen, su cui trasmette una scarica elettrica, stordendola e facendole perdere il controllo dei suoi artigli. Ripresasi dall'attacco di Devilman, Silen viene di fatto usata da questi per manovrare l'artiglio rotante a suo piacimento; Devilman indirizza cos\u00ec l'artiglio rotante verso Silen, che rimane trafitta dalla sua stessa arma. Accecata dalla rabbia, la demoniessa, bench\u00e9 ferita, attacca nuovamente Devilman, ma l'uomo diavolo le strappa un'ala assieme a mezza faccia, riducendola in fin di vita. A questo punto Silen invoca l'aiuto del re demone Zenon, chiedendogli la forza di sconfiggere Devilman, prima di morire.\nAlle suppliche disperate di Silen, Zenon (dopo aver distratto Devilman aizzandogli contro alcuni demoni di basso livello) risponde inviandole Kaim, un enorme demone quadrupede simile ad un rinoceronte con due lunghissimi corni.\nQuesti \u00e8 innamorato di Silen e conscio del fatto che lei \u00e8 ormai condannata, decide di sacrificarsi per farla vivere quel tanto che basta per sconfiggere il suo avversario. Cos\u00ec dopo averle rivolto la struggente frase \"Silen sei bellissima anche coperta di sangue\", Kaim si suicida offrendo il suo corpo all'arpia, che non pu\u00f2 fare altro che fondersi con esso. Grazie alla ritrovata forza, Silen si scaglia contro Devilman ferendolo mortalmente e vincendo cos\u00ec il combattimento. Tuttavia non potr\u00e0 mai dargli il colpo di grazia, poich\u00e9 Silen morir\u00e0 pochi istanti dopo, stroncata dalla ferita mortale inflittale da Devilman. Il duello si conclude cos\u00ec con Devilman che osserva il cadavere della sua nemica stagliarsi maestosamente contro le luci del tramonto, e non pu\u00f2 fare a meno di pensare quanto quel demone spietato e sanguinario sia incredibilmente bello.\nAspetto.\nSilen, similmente ad un'arpia, assomiglia ad un ibrido tra una donna e un uccello: ha una generica forma umanoide femminile, ma ha artigli, denti appuntiti e affilati come rasoi, una coda piumata, una chioma sulla faccia e delle ampie ali poste sulla sua testa che le permettono di volare. Ha una carnagione molto chiara ed un fisico statuario. Inoltre \u00e8 provvista di due antenne che le spuntano sulla testa. Nonostante queste caratteristiche mostruose, Silen \u00e8 spesso descritta come uno dei demoni pi\u00f9 belli, tanto da essere scambiata per un angelo. Silen \u00e8 una fiera combattente tanto bella quanto letale.\nAttacchi.\nIl potere principale di Silen sta nei suoi artigli d'aquila: essi possono esseri lanciati per immobilizzare l'avversario, o possono roteare durante il volo per fungere da lame rotanti. Inoltre Silen spiega che i suoi artigli impediscono a chiunque venga stretto in essi di usare i propri poteri (Akira, per esempio, non pu\u00f2 trasformarsi in Devilman finch\u00e9 si trova tra i suoi artigli). Silen pu\u00f2 inoltre controllare telepaticamente alcuni oggetti per usarli a mo' di frecce. Negli adattamenti animati pu\u00f2 spingere indietro l'avversario con la stessa telepatia e pu\u00f2 usare il fuoco primordiale: quest'attacco consiste nel raccogliere l'aria intorno all'avversario creando una specie di torre d'aria, che fa poi crollare diritta sopra l'avversario ad altissima velocit\u00e0 facendo s\u00ec che la pressione enorme, fusa a scariche elettriche, fonda l'ambiente circostante e inneschi successivamente una scarica elettrica talmente forte da generare un'esplosione ad ampio raggio. Come Devilman pu\u00f2 teletrasportarsi, e ne Il pazzo mondo di Go Nagai attacca anche con il Silen Beam (arma uguale al Devil Beam).\nSilen in \"Devil Lady\".\nSilen compare anche nel manga \"Devil Lady\" ed \u00e8 relegata, come Jinmen, all'Inferno. \u00c8 ancora fusa con Kaim, e ha il volto imbrattato di sangue, in ricordo della precedente lotta con Devilman, bench\u00e9 l'ala strappatale da Devilman le sia ricresciuta. Come Jinmen, anche lei vuole vendetta verso Devilman, che nel frattempo sta scortando Jun Fudo nella sua discesa negli Inferi, ed incontratolo, lo sfida in un cruente duello nelle vicinanze di un vulcano in eruzione, separandosi dal corpo di Kaim nel corso del combattimento. Trovandosi in difficolt\u00e0, Silen viene aiutata da Kaim, risorto dalla morte, il quale impala Devilman, senza tuttavia ucciderlo, e ribadisce a Silen il suo amore, sostenendo che Amon, che Silen un tempo aveva amato \u00e8 ormai morto. Al culmine del combattimento Silen viene investita dall'eruzione del vulcano e rimane carbonizzata, ma essendo all'Inferno, si rigenera dopo pochi minuti. A questo punto, l'orgogliosa demone comprende che l'unico motivo per cui stava combattendo erano i sentimenti che provava per Amon, e questo genera in lei un'ondata di disgusto per se stessa. Decisa a togliersi la vita, Silen invoca l'aiuto di Medusa, chiedendole di pietrificarla con il suo sguardo, e Medusa l'accontenta. Alla scoperta che la sua amata si \u00e8 fatta trasformare in pietra, arrendendosi alla morte totale e definitiva Kaim, distrutto dal dolore, si prepara a trascorrere l'eternit\u00e0 a piangere accanto al suo corpo pietrificato. Questo quadro viene descritto da Go Nagai come \"un monumento all'amore non corrisposto\". In seguito Silen verr\u00e0 liberata dalla stessa Medusa e torner\u00e0 sulla Terra fondendosi con il corpo senza vita di Aoi Kurosaki, per partecipare all'Apocalisse.\nSilen in \"Amon: The Darkside Of Devilman\".\nIl passato di Silen viene descritto nel manga \"Amon:The Darkside of Devilman\". Nel manga in questione si scopre che Silen appartiene ad una sottorazza di demoni di sesso esclusivamente femminile, le Arpie (o Sirene), la cui stirpe \u00e8 strutturata in maniera simile a quella delle formiche o delle termiti, con una regina (evidentemente ermafrodita) di dimensioni enormemente superiori a quelle della sua prole, che genera le sue figlie deponendo uova tramite una sorta di sacca non dissimile da quella della termite regina (o della regina degli Alien). Silen per\u00f2 viene sin dalla nascita emarginata dalle sue sorelle a causa del candore del suo corpo e delle sue ali (le Arpie infatti hanno la pelle scura e le ali nere, e non hanno le antenne) e confinata in una grotta lontana, in una sorta di stadio larvale. In suo aiuto giunge una misteriosa creatura, un essere all'apparenza umano ma dotato di poteri sovrumani, generato dalla madre delle Arpie (ma in realt\u00e0 creazione di Dio, che lo ha inviato sulla Terra) ed emarginato come lei. Questo \"ragazzo senza nome\" incontra Silen nella caverna in cui essa \u00e8 confinata, e decide di aiutarla, procurandole il nutrimento necessario ad assumere una forma materiale. Quindi, acquisite le sembianze tipiche della sua razza, Silen ottiene forza vitale unendosi carnalmente al ragazzo. Ormai completa, Silen si trova coinvolta in numerose avventure, come l'incontro con Kaim, il quale subito prova una grande attrazione nei suoi confronti, il rapimento da parte di alcune creature emissarie di Dio, deciso a sterminare la razza dei demoni, le quali l'avevano scambiata per Satana, del quale Silen si scopre perdutamente innamorata e, evento importantissimo per lei, l'incontro con Amon, dal quale subisce una specie di abuso sessuale e dal quale si sente inconsciamente attratta. Scopo di Silen \u00e8 riportare in vita la razza delle Arpie, ormai estintasi (desiderio anche della sorella Sheena) e per questo motivo viene derisa e disprezzata da Amon, che la considera una sciocca, poich\u00e9 vorrebbe rinunciare ad essere una creatura unica nel suo genere e speciale, in quanto molto pi\u00f9 dotata rispetto alle sue defunte sorelle. Un'altra importante vicenda \u00e8 lo scontro con Asura, potentissimo angelo decaduto, che cerca di fondersi con lei per ottenere le sue splendide ali bianche. In seguito a questo scontro, Silen viene ferita mortalmente da Amon, che le strappa un'ala (proprio come sarebbe successo millenni dopo nello scontro con Devilman) e la riduce in fin di vita. Assistita dal fedele Kaim, Silen si trascina in una grotta sulle montagne innevate e l\u00ec, facendo appello alle ultime energie rimastele, partorisce una clone di se stessa, molto pi\u00f9 potente. Questa nuova piccola Silen verr\u00e0 accudita da Kaim, il quale le racconter\u00e0 di colei che ha dato la vita per generarla.\nSilen in \"Demon Knight\".\nIn questo prequel realizzato personalmente da Go Nagai, \u00e8 rivelato che Silen era un'umana ed era la compagna di Amon, al fianco del quale ha combattuto contro l'improvvisa comparsa di demoni servendo il principe Satana. Tuttavia, i tre scoprono che i demoni erano in realt\u00e0 una creazione malriuscita di Dio, e questo li porter\u00e0 a ribellarsi contro di lui. Ma la ribellione fallisce, e Sirene \u00e8 condannata a fondersi con la sua aquila gigante da cavalcatura, trasformandosi in un demone dalle sembianze aviane. Rifiuter\u00e0 in seguito la proposta di Satana di tentare una nuova ribellione verso Dio, e lo abbandoner\u00e0 andandosene con Amon.\nFilm.\nNell'adattamento cinematografico del manga di G\u014d Nagai Silen \u00e8 stata interpretata dalla modella Ai Tominaga."}
{"id": "1872241", "revid": "275619", "url": "https://it.wikipedia.org/wiki?curid=1872241", "title": "Agwel", "text": ""}
{"id": "1872242", "revid": "275619", "url": "https://it.wikipedia.org/wiki?curid=1872242", "title": "Ghelmer", "text": ""}
{"id": "1872243", "revid": "1123217", "url": "https://it.wikipedia.org/wiki?curid=1872243", "title": "Jinmen", "text": ""}
{"id": "1872245", "revid": "148782", "url": "https://it.wikipedia.org/wiki?curid=1872245", "title": "Hans Jakob Christoffel von Grimmelshausen", "text": " H.J.C von Grimmelshausen \u00e8 stato il frutto migliore del mondo prosaico barocco secentesco. La sua opera principale \"L'avventuroso Simplicissimus\" \u00e8 indubbiamente un capisaldo della letteratura mondiale, dato che grazie alla maestria del suo autore il fronte letterario tedesco si \u00e8 aperto al mondo struggente della letteraura picaresca spagnola.\nBiografia.\nLa data di nascita di Grimmelshausen \u00e8 sconosciuta. Alcuni autori avanzano l'ipotesi che sia nato nel 1621, mentre altri, sulla scorta di alcuni dati astrologici presenti nella sua maggiore opera, il \"Simplicissimus\" opinano che una data probabile sia il 17 marzo 1622.\nSi sa invece che nacque nel villaggio di Gelnhausen, nell'Assia, da una famiglia di nobilt\u00e0 decaduta originaria della Turingia, nel 1635, nel corso della Guerra dei Trent'anni, \u00e8 rapito presso Hanau dalle milizie croate al servizio della Spagna, ed arruolato tra le truppe asburgiche, quando \u00e8 ancora poco pi\u00f9 che un quattordicenne.\nIntorno al 1638 passa a prestare servizio per il reggimento bavarese, presso Offenburg, e diventa scrivano militare, finch\u00e9 nel 1646, due anni prima della Pace di Vestfalia, abbandona l'esercito.\nNel 1649 si sposa a Offenburg con una donna cattolica e lavora dapprima nel commercio di vino e di cavalli e poi come amministratore per una famiglia di nobili locali fino al 1662, quando si trasferisce a Ullenberg continuando a prestare la stessa attivit\u00e0. Durante questo suo soggiorno sboccia in lui la passione letteraria, grazie alla frequentazione dell'Accademia locale e dell'amicizia con lo scrittore Johann Michael Moscherosch.\nQuattro anni dopo riesce a fare pubblicare \"La storia di Joseph Keuschen\", il suo primo romanzo, e nel 1668 viene data alle stampe la prima edizione di \"L'avventuroso Simplicissimus\", ritenuto il suo capolavoro e il 'picaro della guerra dei trent'anni', attraverso il quale alcuni critici letterari hanno identificato una proiezione della vita movimentata dell'autore stesso, e che sar\u00e0 ripreso in altre quattro ulteriori edizioni.\nNegli anni successivi vengono pubblicate le opere minori, i cui protagonisti sono gi\u00e0 apparsi nelle avventure di Simplicius.\nNel 1670 esce \"Vita dell'arcitruffatrice e vagabonda Coraggio\" (\"Lebensbeschreibung der Landst\u00f6rzerin Courasche\") - da cui Bertolt Brecht ricaver\u00e0 il suo \"Madre Coraggio e i suoi figli\".\nNello stesso anno esce anche \"Lo straordinario Saltincampo\" (\"Der seltsame Springinsfeld\"), mentre la raccolta di racconti \"Il nido mirabile\" (\"Das wunderliche Vogelnest\", 1672-75) \u00e8 la sua l'ultima opera e parla della vita di un lanzichenecco."}
{"id": "1872246", "revid": "3732", "url": "https://it.wikipedia.org/wiki?curid=1872246", "title": "Atletica leggera ai Giochi della XXVII Olimpiade - 200 metri piani maschili", "text": "I 200 metri piani hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 27-28 settembre 2000 allo Stadio Olimpico di Sydney.\nLa gara.\nLa prima semifinale \u00e8 vinta da John Capel (20\"10) sul britannico Malcolm (20\"19) e Boldon (20\"20). Nella seconda invece gli americani stentano: vince il sorprendente greco Konstantinos Kenteris (20\"20), davanti al britannico Campbell (20\"23). Coby \u00e8 quarto, Heard invece \u00e8 sesto.\nIn finale, John Capel accenna ad una partenza sullo sparo, ma per non fare una falsa rimane sui blocchi. Il suo tempo di reazione \u00e8 pessimo: 0\"348. L'ansia di recuperare fa il resto. Arriva ultimo.\nPartono meglio Kenteris e Boldon (0\"163) e Campbell (0\"174). Quest'ultimo compare davanti a tutti all'inizio del rettilineo, ma non resiste al recupero di Kenteris che lo sopravanza e va a vincere.\nRisultati.\nFinale.\nStadio Olimpico, gioved\u00ec 28 settembre, ore 20:20."}
{"id": "1872249", "revid": "1086846", "url": "https://it.wikipedia.org/wiki?curid=1872249", "title": "Juventus 1942-1943", "text": "Questa voce raccoglie le informazioni riguardanti la Juventus nelle competizioni ufficiali della stagione 1942-1943.\nStagione.\nLa rosa vide le maggiori novit\u00e0 negli innesti di un nuovo portiere, il promettente Sentimenti IV, e in ottobre di un crepuscolare Giuseppe Meazza, all'unica stagione in maglia bianconera e in cerca di riscatto dopo alcune stagioni non all'altezza della sua fama.\nPi\u00f9 vivace fu la situazione relativa alla panchina: in estate la Juventus inizi\u00f2 la preparazione agli ordini di Virginio Rosetta e Luis Monti, rispettivamente direttore tecnico e allenatore, tuttavia tra agosto e settembre Felice Borel, di ritorno in bianconero dopo un'annata trascorsa con i concittadini granata, pur da calciatore cominci\u00f2 a insegnare alla squadra il modulo del sistema, collaborando con i due tecnici e proponendosi di fatto nel doppio ruolo di giocatore-allenatore; per precedenti accordi con il Torino, infatti, \"Farfallino\" non poteva essere impiegato in campo sino al 1943. Frattanto, in novembre Monti and\u00f2 al , mentre i granata liberarono anticipatamente Borel permettendogli di rivestire immediatamente la maglia juventina.\nProprio nella stracittadina del 18 ottobre 1943, infortunato, \"Farfallino\" segu\u00ec ugualmente in campo la squadra nelle vesti di allenatore, utilizzando il tesserino di Rosetta: tale comportamento port\u00f2 alla squalifica di entrambi sino alla fine del mese. Successive indagini della Federcalcio stabilirono che Borel da tempo svolgeva abusivamente attivit\u00e0 tecnica per i bianconeri, imponendo che questi venisse da quel momento utilizzato dalla formazione piemontese esclusivamente come calciatore; sicch\u00e9 dal 30 ottobre 1943 sino al termine dell'annata, la Juventus fu ufficialmente guidata dal solo Rosetta.\nPer quanto concerne il lato sportivo, i piemontesi chiusero il campionato di Serie A al terzo posto, dietro a un nascente Grande Torino e alla rivelazione , distinguendosi per il miglior attacco del torneo grazie al tridente composto da Riza Lushta (16 gol), Sentimenti III (17) e Meazza (10). Infine in Coppa Italia la Juventus, detentrice del trofeo, dopo aver superato ai sedicesimi di finale la di Roma in goleada (con una cinquina di Sentimenti III che bast\u00f2 a farne, in coabitazione con il granata Valentino Mazzola e il genoano Bruno Ispiro, il capocannoniere dell'edizione), venne eliminata agli ottavi da un'altra formazione capitolina, la del futuro bianconero Silvio Piola.\nOrganigramma societario.\nArea direttiva\nArea tecnica"}
{"id": "1872250", "revid": "110157", "url": "https://it.wikipedia.org/wiki?curid=1872250", "title": "Culture Club 2005 - Singles and Remixes", "text": "Culture Club 2005 - Singles and Remixes, come dice chiaramente il titolo, \u00e8 una raccolta di 19 brani del gruppo musicale britannico pop rock / reggae / new wave dei Culture Club, capitanati dall'eccentrico \"leader\" Boy George, cantante androgino, capostipite dei cosiddetti gender benders degli anni ottanta.\nPubblicato nel 2005, per la Virgin Records, l'etichetta storica della band, l'album rappresenta l'ultimo lavoro dei Culture Club a tutt'oggi, dopo il secondo scioglimento della formazione originaria, comprendente Roy Hay alle chitarre e alle tastiere, Jon Moss alla batteria e alle percussioni e Mikey Craig al basso, scioglimento avvenuto nel 2002, dopo un quinquennio di riunione (iniziata nel 1998, con la pubblicazione del nuovo singolo \"I Just Wanna Be Loved\").\nL'edizione integrale a 19 tracce.\nLa compilation, nella sua versione integrale, contiene 19 pezzi: 13 brani di repertorio, di cui 12 singoli di successo, comprese le due Numero 1 internazionali \"Do You Really Want to Hurt Me\" e \"Karma Chameleon\", e 6 remix, di cui 5 inediti, inclusi i nuovi remix di \"Do You Really Want to Hurt Me\" (\u00abDJ LBR Ragga Mix\u00bb) e \"Karma Chameleon\" (\u00abLedge Music Electro 80 Mix\u00bb). L'unico remix gi\u00e0 edito \u00e8 la versione \u00abDance Mix\u00bb di \"White Boy\", il primissimo 45 giri dei Culture Club, gi\u00e0 inserita nell'album di debutto della band, \"Kissing to Be Clever\" del 1982, contenente anche \"I'll Tumble 4 Ya\" e \"Time (Clock of the Heart)\", tra i primi successi storici del gruppo, nonch\u00e9 la loro prima Numero 1, \"Do You Really Want to Hurt Me\".\nAmpio spazio nella collection, come di consueto, viene dato ai brani tratti dal secondo album di studio dei Culture Club, il pluri-disco d'oro e di platino \"Colour by Numbers\" del 1983, presente qui, oltre che con l'altra Numero 1 storica, \"Karma Chameleon\", anche con \"It's a Miracle\", \"Church of the Poison Mind\", \"Miss Me Blind\", \"Victims\" e \"Black Money\". Quest'ultima \u00e8 l'unico brano della raccolta a non essere mai uscito in formato 45 giri, anche se il singolo era programmato per la promozione della primissima compilation della band, \"This Time - The First Four Years\" del 1987, ma alla fine non venne pi\u00f9 pubblicato, per via degli impegni da solista di Boy George, occupato nella promozione coeva del suo primo album di studio, \"Sold\", dello stesso anno.\n\"Black Money\" rimane comunque uno dei brani pi\u00f9 popolari dei Culture Club, pi\u00f9 famoso persino di altri singoli veri e propri, quali \"Move Away\" e \"The War Song\", rispettivamente tratti dal quarto e dal terzo album di studio della band, \"From Luxury to Heartache\" del 1986 e \"Waking Up with the House on Fire\" del 1984, di cui rappresentano, in entrambi i casi, il primo estratto e l'unico singolo di successo dai rispettivi long playing, nonch\u00e9 l'unico brano a rappresentare il relativo 33 giri in questa recente raccolta. Completano la tracklisting dell'edizione integrale la ballata soul \"Love Is Love\", colonna sonora del film \"Electric Dreams\", del 1985, e il pezzo reggae \"I Just Wanna Be Loved\", ultimissimo successo per i Culture Club, nel 1998, s\u00f9bito dopo la reunion, arrivato fino al Numero 4 nella Classifica britannica dei Singoli.\nQuanto ai remix, posti nella seconda parte del disco nella sua edizione a 19 tracce, si tratta di brani esclusivamente tratti dal primo e dal secondo album dei Culture Club, \"Kissing to Be Clever\" del 1982 e \"Colour by Numbers\" del 1983. Dal primo, derivano \"White Boy\" (Dance Mix), come accennato, tratta direttamente dall'album del 1982, e \"Do You Really Want to Hurt Me\" nella nuova versione \u00abDJ LBR Ragga Mix\u00bb; dal secondo, sono invece tratte due rielaborazioni di \"Miss Me Blind\" (\u00abAudience Remix\u00bb e \u00abDavid Guetta and Joachim Garraud F*** Me I'm Famous Mix\u00bb), \"It's a Miracle\" nel \u00abDJ Alberkam House Poppy P Mix\u00bb, e il citato \u00abLedge Music Electro 80 Mix\u00bb di \"Karma Chameleon\".\nL'edizione ridotta a 14 tracce.\nUn'edizione alternativa della raccolta del 2005 contiene soltanto 14 brani e pone i remix nella parte iniziale invece che nella parte finale del disco, che si conclude con la ballata orchestrale \"Victims\". Le tracce omesse sono le versioni originali di \"Karma Chameleon\", \"Do You Really Want to Hurt Me\", \"It's a Miracle\" e \"Miss Me Blind\", di cui compaiono soltanto i remix, e \"Move Away\", l'unica canzone tratta da \"From Luxury to Heartache\" del 1986, il terzo album di studio del gruppo, di cui viene cos\u00ec a mancare l'unica rappresentante.\nCredits.\nPer la formazione, i musicisti, la produzione e il resto dello staff, vedi i 5 album di studio dei Culture Club e il live abbinato alla raccolta \"Greatest Moments\" del 1998:"}
{"id": "1872251", "revid": "306856", "url": "https://it.wikipedia.org/wiki?curid=1872251", "title": "Leggi antisocialiste", "text": "Le Leggi antisocialiste o Leggi socialiste (in tedesco \"Sozialistengesetze\"; ufficialmente \"Gesetz gegen die gemeingef\u00e4hrlichen Bestrebungen der Sozialdemokratie\" = \"Legge contro le mire socialmente pericolose della Socialdemocrazia\") furono una serie di leggi, la prima delle quali fu approvata il 19 ottobre 1878 dal Reichstag tedesco per un periodo limitato, mentre quelle successive estendevano regolarmente il termine della loro applicazione.\nStoria.\nEmanazione.\nLe leggi antisocialiste furono la risposta a due tentativi falliti di assassinare il Kaiser Guglielmo I da parte dei radicali Max H\u00f6del e Karl Nobiling; esse erano destinate a porre un freno alla crescente forza del Partito socialdemocratico (SPD, all'epoca chiamato SAP), che fu incolpato di aver influenzato gli assassini. \nIl principale proponente ne era il cancelliere Otto von Bismarck, che temeva lo scoppio di una rivoluzione socialista simile a quella che aveva creato la Comune di Parigi nel 1871.\nLa legislazione fu approvata il 19 ottobre 1878 dal Reichstag tedesco per un periodo limitato. Il 4 maggio 1880 la legge fu rinnovata per quattro anni, e poi ancora per due anni il 12 maggio 1884, il 31 marzo 1886 e il 17 febbraio 1888.\nSebbene la legge non bandisse direttamente la SAP, essa mirava a paralizzarne l'organizzazione in vari modi: attraverso il divieto di qualsiasi gruppo o riunione i cui scopi fossero la diffusione dei principi socialisti, la messa fuori legge dei sindacati e il divieto della stampa socialista. Durante i vent'anni di vigenza della legislazione antisocialista furono chiusi 155 periodici, proibiti 1200 libri e stampati, 1500 persone furono condannate ad un totale di pi\u00f9 di mille anni di prigione, ed altre 900 furono espulse; solo nel primo anno di vigenza furono chiusi 153 circoli socialisti. \nAi partiti socialisti rimaneva consentito fare propaganda per le elezioni al Reichstag ed ai Landtag. I deputati eletti potevano muoversi abbastanza liberamente, ma anch'essi subirono condanne e provvedimenti di sospensione. Inoltre avevano un trattamento privilegiato riguardo alla censura i testi letterali dei discorsi pronunciati al Reichstag, e perci\u00f2, soprattutto quelli pronunciati da Bebel, venivano diffusi per educare i militanti.\nContromisure dei socialdemocratici.\nIl partito aggir\u00f2 queste misure facendo candidare i suoi candidati apparentemente come indipendenti.\nLa stampa fu ricollocata fuori della Germania: la rivista principale, \"Der Sozialdemokrat\", veniva stampata prima in Svizzera e poi a Londra, e introdotta clandestinamente in Germania. \nI circoli socialisti si camuffarono da societ\u00e0 sportive o da circoli degli scacchi. Spesso le locande gestite da militanti del Partito fungevano da luoghi di riunione clandestini.\nMalgrado i tentativi del governo di indebolire la SPD, il partito continu\u00f2 a crescere in popolarit\u00e0, dai 437.000 voti del 1878 ai 763.000 del 1887. \nUna proposta di legge presentata da Bismarck nel 1888, che avrebbe permesso la denaturalizzazione (cio\u00e8 la perdita della cittadinanza tedesca) dei socialdemocratici, fu respinta. Dopo le dimissioni di Bismarck, il 25 gennaio 1890, al Reichstag la proposta di rinnovo fu rigettata, perch\u00e9 anche i conservatori votarono contro.\nAlcuni importanti deputati socialdemocratici al Reichstag nell'epoca delle Leggi antisocialiste"}
{"id": "1872254", "revid": "3732", "url": "https://it.wikipedia.org/wiki?curid=1872254", "title": "Atletica leggera ai Giochi della XXVII Olimpiade - 400 metri piani maschili", "text": "I 400 metri piani hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 22-25 settembre 2000 allo Stadio Olimpico di Sydney.\nLa gara.\nMichael Johnson, campione olimpico e mondiale in carica, \u00e8 il favorito per la conquista della medaglia d'oro. L'atleta USA comincia la sua rincorsa al titolo correndo 45\"25 in batteria (tempo pi\u00f9 veloce), poi vince il primo quarto di finale (45\"31).\nIn semifinale si accontenta di arrivare secondo (44\"65) dietro il connazionale Alvin Harrison (44\"53). Antonio Pettigrew fa sua la seconda serie (45\"24). Nei turni preliminari si contano solamente quattro tempi sotto i 45\".\nIn finale il giamaicano Haughton tenta il tutto per tutto con un passaggio ai 100 metri in 10\"9 e ai 200 in 21\"2. Johnson lo raggiunge ai 300 metri (32\"1 per entrambi), poi s'invola verso la vittoria. Anche Harrison raggiunge e supera il giamaicano, per una doppietta USA.\nIn batteria il giovane saudita Hamdam Al Bishi stabilisce con 45\"22 il record asiatico junior.\nRisultati.\nFinale.\nStadio Olimpico, luned\u00ec 25 settembre, ore 20:25.\nMichael Johnson \u00e8 il primo uomo a vincere due volte i 400 metri alle Olimpiadi (tra le donne c'\u00e8 riuscita solo Marie-Jos\u00e9 P\u00e9rec quattro anni prima). Con i suoi 33 anni, \u00e8 anche l'atlet\u00e0 pi\u00f9 maturo a vincere una gara di velocit\u00e0, battendo il record di Linford Christie, che aveva vinto i 100 metri a Barcellona all'et\u00e0 di 32 anni."}
{"id": "1872256", "revid": "1543377", "url": "https://it.wikipedia.org/wiki?curid=1872256", "title": "Forth Bridge", "text": "Il Forth Bridge \u00e8 un ponte ferroviario a sbalzo del 1890 sul Firth of Forth sulla costa orientale della Scozia 14\u00a0km a ovest di Edimburgo. \u00c8 spesso chiamato Forth Rail Bridge o Forth Railway Bridge. Il ponte unisce la capitale con la regione del Fife a nord e rappresenta una delle arterie principali tra il nord-est e il sud-est del Paese. A lungo considerato una meraviglia dell'era industriale, \u00e8 stato dichiarato parte del patrimonio UNESCO nel giugno 2015. Il ponte con l'infrastruttura ferroviaria associata \u00e8 di propriet\u00e0 della Network Rail Infrastructure Limited.\nStoria.\nLa costruzione del primo ponte, progettato da Sir Thomas Bouch, non and\u00f2 oltre la posa delle fondamenta a causa del blocco dei lavori dopo il crollo di un altro ponte da lui progettato, il Tay Bridge. Bouch propose un ponte sospeso, ma l'inchiesta sul disastro del Tay Bridge mostr\u00f2 che aveva sottodimensionato la struttura e aveva sbagliato a usare la ghisa, che aveva indebolito l'intera struttura. Con la morte di Bouch il progetto fu assegnato a due ingegneri britannici, Sir John Fowler e Sir Benjamin Baker, che progettarono la struttura, costruita dalla Sir William Arrol &amp; Co. di Glasgow tra il 1883 e il 1890. Lo scozzese Baker - \"uno dei pi\u00f9 notevoli ingegneri civili che la Gran Bretagna abbia mai prodotto\" - e il suo collega Allan Stewart ricevettero la maggior parte del merito per la progettazione e il controllo dei lavori. Durante la costruzione, pi\u00f9 di 450 lavoratori rimasero feriti e 98 persero la vita.\nPrima struttura in acciaio.\nIl ponte fu costruito interamente in acciaio e fu il primo ponte e la prima struttura importante in Gran Bretagna a usare quel materiale. ; la contemporanea Torre Eiffel fu costruita in ferro battuto.\nGrandi quantit\u00e0 di acciaio furono disponibili solo dopo l'invenzione del processo Bessemer nel 1855. Fino al 1877 la camera di commercio britannica limitava l'uso di acciaio in ingegneria strutturale perch\u00e9 il processo produceva acciaio di resistenza non quantificabile. Solo il processo Martin-Siemens, sviluppato nel 1875, produsse acciaio di uniforme qualit\u00e0. Le 64.800 tonnellate di acciaio necessarie per il ponte furono fornite da due acciaierie in Scozia e una nel Galles.\nCostruzione.\nIl ponte \u00e8 considerato ancora oggi una meraviglia ingegneristica. \u00c8 lungo 2,5\u00a0km e la doppia linea si eleva a 46 m sul livello del mare. Consiste in due campate principali di circa 520 m, due laterali di 200 m, 15 campate di avvicinamento da 50 m e cinque da 7 m. Ogni campata principale \u00e8 composta da due braccia a sbalzo di 207 m che reggono una campata centrale a trave di 106 m. Le tre grandi strutture a sbalzo composte da quattro torri sono alte 104 m, con 21 m di diametro, e poggiano su fondazioni separate. Il gruppo meridionale delle fondazioni dovette essere costruito a cassoni ad aria compressa a una profondit\u00e0 di 27 m. Fino a un massimo di 4600 lavoratori furono impiegati per la costruzione. Inizialmente si ammise la perdita di 57 vite ma, dopo estese ricerche di storiografi locali, il dato fu portato a 98. Otto uomini furono salvati da barche posizionate nel fiume sotto l'area di lavoro.\nCentinaia rimasero invalidi per gravi incidenti e un registro di incidenti e malattie riporta pi\u00f9 di 26.000 voci. Nel 2005 fu avviato un progetto dal gruppo storico di Queensferry per erigere un monumento ai lavoratori che morirono durante la costruzione del ponte. In North Queensferry una risoluzione fu approvata per predisporre panche commemorative per i morti durante la costruzione sia del ponte ferroviario che del ponte stradale e per ricevere finanziamenti dalla regione del Fife.\nPi\u00f9 di 55.000 tonnellate di acciaio furono utilizzate, cos\u00ec come 18.122 m\u00b3 di granito e oltre 8 milioni di rivetti. Il ponte fu aperto il 4 marzo 1890 dal principe di Galles, poi re Edoardo VII, che piant\u00f2 un ultimo rivetto dorato e accuratamente iscritto. Un'analisi dei materiali del ponte effettuata nel 2002 ha rivelato che l'acciaio del ponte \u00e8 ancora di buona qualit\u00e0 con piccole variazioni.\nL'uso di sbalzi nella progettazione dei ponti non era una nuova idea, ma la magnitudine del lavoro di Baker era uno sforzo pionieristico per l'epoca, poi seguito in altre parti del mondo. Molto del lavoro fatto non aveva precedenti, incluso il calcolo per l'incidenza degli sforzi di erezione, gli accorgimenti per ridurre i futuri costi di manutenzione, i calcoli per i carichi ventosi resi evidenti dal disastro del Tay Bridge, gli effetti degli sforzi termici sulla struttura e via dicendo.\nDove possibile il ponte us\u00f2 le caratteristiche naturali come Inchgarvie, un'isola, i promontori su ambo i lati del Firth in questo punto e le alte sponde su entrambi i lati.\nIl ponte ha un limite di velocit\u00e0 di 50\u00a0mph (80\u00a0km/h) per treni passeggeri e 20\u00a0mph (32\u00a0km/h) per treni merci. Il peso limite per tutti i treni sul ponte \u00e8 1420 tonnellate, ma non viene applicato per i frequenti treni a carbone, ammesso che il ponte non venga occupato contemporaneamente da due treni di questo tipo. Il codice per la tratta \u00e8 RA8, che vuol dire che tutte le attuali locomotive britanniche possono usare il ponte, progettato per le pi\u00f9 pesanti locomotive a vapore.\nFino a 190-200 treni al giorno hanno attraversato il ponte nel 2006.\nManutenzione.\nUna struttura come il Forth Bridge richiede costante manutenzione e i lavori ausiliari del ponte includono non solo una officina di manutenzione e un deposito, ma una \"colonia\" ferroviaria di 50 case a Dalmeny Station. Le rotaie del ponte sono di tipo \"Waybeam\": traversine quadrate da 12 pollici di legno lunghe 6 metri sono imbullonate in incavi d'acciaio all'interno del ponte e le rotaie sono fissate sopra queste traversine. Nel 1992 il ponte \u00e8 stato riferrato con le rotaie standard BS113A da 54\u00a0kg/m; prima del 1992 le rotaie del ponte appartenevano alla sezione unica \"Forth Bridge\".\nNonostante i treni moderni stressino meno il ponte rispetto ai primi treni a vapore, il ponte richiede manutenzione costante e questa viene eseguita dalla Balfour Beatty su contratto della Network Rail.\n\"Dipingere il Forth Bridge\" \u00e8 una forma colloquiale inglese per descrivere un lavoro senza fine, coniato sulla falsa credenza che in passato la ritinteggiatura del ponte era richiesta e cominciava subito dopo la fine della ritinteggiatura precedente. Secondo un rapporto del 2004 del \"New Civil Engineer\" sulla manutenzione contemporanea, una pratica del genere non \u00e8 mai esistita; ci\u00f2 nonostante, prima e durante la gestione della British Rail il ponte disponeva di un team permanente di manutenzione.\nUn lavoro contemporaneo di ripittura \u00e8 cominciato nel 2002 con l'assegnazione di un appalto con un programma dei lavori che sarebbe continuato fino al marzo 2009, ma al novembre 2009 i lavori continuavano ancora. Era previsra l'applicazione di 20.000 m\u00b2 di pittura, con un costo stimato intorno ai 13 milioni di sterline all'anno. \u00c8 previsto che questa nuova verniciatura debba durare almeno 25 anni. Nel 2008 il costo stimato fu aumentato a 180 milioni di sterline e si progett\u00f2 di finire i lavori per il 2012\nIn un rapporto prodotto da JE Jacobs, Grant Thornton e Faber Maunsell nel 2007, che esamina le alternative per un secondo attraversamento stradale, \u00e8 stato dichiarato che la vita operativa stimata del Forth Bridge supera i 100 anni."}
{"id": "1872259", "revid": "1543377", "url": "https://it.wikipedia.org/wiki?curid=1872259", "title": "Grass Fight", "text": "La Grass Fight (in italiano battaglia dell'erba) \u00e8 stata una piccola battaglia durante la Rivoluzione texana."}
{"id": "1872262", "revid": "767487", "url": "https://it.wikipedia.org/wiki?curid=1872262", "title": "Illyricum Sacrum", "text": "L'Illyricum Sacrum \u00e8 un'opera enciclopedica che tratta della storia cristiana dell'Illiria.\nIl primo volume \u00e8 datato 1751, l'ultimo 1819. I primi sette volumi sono stati scritti da Daniele Farlati, gli ultimi due da Jacopo Coleti.\nL\"Illyricum Sacrum\" contiene cartografie ed illustrazioni preziose perch\u00e9 uniche per l'epoca della sua realizzazione. Secondo lo storico Aleksandar Stip\u010devi\u0107, questa opera \u00e8 di importanza capitale per la storia europea.\nL'opera \u00e8 suddivisa in otto volumi, per un totale di 5500 pagine."}
{"id": "1872264", "revid": "3732", "url": "https://it.wikipedia.org/wiki?curid=1872264", "title": "Atletica leggera ai Giochi della XXVII Olimpiade - 800 metri piani maschili", "text": "Gli 800 metri piani hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 23-27 settembre 2000 allo Stadio Olimpico di Sydney.\nLa gara.\nLe speranze dell'Italia sono riposte su Andrea Longo, capace di correre in 1'43\"74, record italiano con cronometraggio elettrico. Il padovano vince la sua batteria battendo Vebj\u00f8rn Rodal, campione olimpico uscente. In semifinale giunge secondo (1'44\"49), battuto da Wilson Kipketer (1'44\"22). Le altre due semifinali sono vinte dal tedesco Nils Schumann (stesso tempo di Kipketer) e dall'algerino Djabir Sa\u00efd-Guerni (1'44\"19). Rodal esce inaspettatamente arrivando settimo nella semifinale vinta da Schumann.\nLe semifinali hanno prodotto ben otto tempi sotto 1'45\", con parziali ai 400 metri tra 49\"5 e 50\"6.\nIl giovane russo Jurij Borzakovskij ha stabilito il nuovo record europeo junior nella seconda semifinale con 1'44\"33.\nIl favorito per la finale \u00e8 Wilson Kipketer, tutti gli occhi sono su di lui.\nForse ci si aspetta che Kipketer martelli il ritmo, invece il danese sta alla finestra. Ne esce una gara inaspettatamente lenta (53\"43 ai 400 metri). Durante il primo giro conducono lo svizzero Bucher e Andrea Longo. Ci sono sgomitate tra i due e Bucher finisce momentaneamente fuori pista.\nAi 600 metri il ritmo si infiamma, ma il gruppo \u00e8 ancora compatto. Tutti si lanciano, quindi c'\u00e8 chi deve sporgersi molto all'esterno. Il caso vuole che Kipketer e Sa\u00efd-Guerni trovino spazio solo in quarta e quinta fila, compromettendo cos\u00ec la propria gara.\nInvece Schumann trova un varco vicino alla corda e lancia lo sprint giusto che lo porta per primo al traguardo.\nLongo non riesce a cambiare passo e si fa superare prima da Bucher e poi da Schumann.\nI primi cinque sono separati da soli 32 centesimi.\nDopo la gara Longo sar\u00e0 squalificato per comportamento scorretto nei confronti di Bucher.\nRisultati.\nFinale.\nStadio Olimpico, mercoled\u00ec 27 settembre, ore 20:20."}
{"id": "1872266", "revid": "1543377", "url": "https://it.wikipedia.org/wiki?curid=1872266", "title": "Battaglia di Concepci\u00f3n", "text": "La battaglia di Concepci\u00f3n fu combattuta il 28 ottobre 1835 tra le truppe messicane sotto il colonnello Domingo Ugartechea e gli insorgenti del Texas comandati da James Bowie e James Fannin. La battaglia durata trenta minuti, che lo storico J.R. Edmondson descrive come \"il primo grande scontro della rivoluzione texana\", si verific\u00f2 sul territorio di Mission Concepcion, a circa 2 miglia (3,2\u00a0km) da San Antonio.\nIl 13 ottobre, l'appena creato Esercito Texano guidato da Stephen Fuller Austin marci\u00f2 verso Bexar, dove il generale Mart\u00edn Perfecto de Cos stava a capo dei soldati messicani rimasti in Texas. Il 27 ottobre, Austin mand\u00f2 Bowie e Fannin, con 90 soldati, a cercare un luogo difensivo vicino Bexar per far riposare l'esercito texano. Dopo aver scelto un'area nei dintorni di Mission Concepci\u00f3n, il gruppo di esplorazione si accamp\u00f2 per la notte e mand\u00f2 un corriere per informare Austin. Quando fu al corrente che l'Esercito Texano si era diviso, Cos mand\u00f2 Ugartechea con 275 soldati ad attaccare l'accampamento texano a Concepci\u00f3n. I texani si nascosero allora in una gola a forma di ferro di cavallo; la loro ottima posizione difensiva e la maggiore quantit\u00e0 di munizioni li aiutarono a respingere alcuni attacchi messicani, che si ritirarono appena prima che il resto dell'Esercito Texano arrivasse. Gli storici stimano che furono uccisi tra 14 e 76 soldati messicani, mentre dei texani solamente uno cadde.\nAntefatti.\nDeterminato a mettere una fine al controllo messicano sul Texas, il nuovo e organizzato Esercito Texano incominci\u00f2 a marciare verso San Antonio de Bexar il 13 ottobre 1835. Pochi giorni prima, il generale Mart\u00edn Perfecto de Cos, cognato del presidente messicano Antonio L\u00f3pez de Santa Anna, era arrivato a Bexar per prendere comando di tutte le forze messicane in Texas. Il 20 ottobre i texani\u2014guidati da Stephen Fuller Austin, il primo imprenditore ad aver portato i coloni di lingua inglese in Texas\u2014avevano raggiunto Salado Creek e iniziato l'assedio di Bexar.\nPer evitare che i texani potessero scoprire le misure difensive della citt\u00e0, le truppe messicane tentarono di impedire l'accesso in entrata e in uscita dalla citt\u00e0. Nonostante tali sforzi, per\u00f2, numerose persone riuscirono a lasciare le loro case ed unirsi ai texani. Tra queste vi era anche James Bowie, famoso per la sua abilit\u00e0 in battaglia; le storie sulle sue gesta nella battaglia di Sandbar e sulla sua ricerca della miniera perduta di San Saba erano ampiamente conosciute.\nIl 22 ottobre, Austin nomin\u00f2 Bowie colonnello e gli assegn\u00f2 il comando del primo battaglione assieme al Capitano James W. Fannun. Prima del tramonto il primo battaglione inizi\u00f2 una missione di ricognizione per valutare le ez-missioni attorno a San Antonio come potenziali accampamenti. Dopo aver esaminato tre di queste missioni, Bowie e Fannin scelsero la missione San Francisco de la Espada come l'accampamento pi\u00f9 promettente. Il resto dell'esercito texano si un\u00ec presto a loro, il 27 ottobre. Impaziente di avvicinarsi a Bexar, Austin incaric\u00f2 immediatamente Bowie e Fannin di trovare un posto ben difeso dove far riposare l'esercito quella notte.\nPreludio.\nBowie e Fannin erano accompagnati da novanta soldati, divisi in quattro compagnie comandate dai capitani Andrew Briscoe, Robert Coleman Michael Goheen e Valentine Bennet. Il gruppo prese una strada a nord, seguendo il fiume San Antonio dopo le missioni di San Juan e San Jos\u00e8. Lungo la via incontrarono un piccolo gruppo di esploratori messicani, che si ritirarono verso Bexar dopo una breve schermaglia.\nIl gruppo di esploratori texani si ferm\u00f2 alla missione Concepci\u00f2n, a circa 3.2\u00a0km da San Antonio e 9.7\u00a0km dall'accampamento texano di Espada. 460 m a ovest della missione, il fiume San Antonio compiva una curva assumendo la forma di un piccolo ferro di cavallo, con le due sponde del fiume distanti circa 91 m. Secondo lo storico Alwyn Barr, \" gli alberi riparavano entrambe le sponde dell'ampio letto del fiume, che giaceva circa sei piedi \"(approssimativamente 1,8 m)\" al di sotto del livello delle praterie l\u00ec vicino\". Invece che ritornare immediatamente da Austin, come i loro ordini specificavano, Bowie e Fannin spedirono un corriere a portare ad Austin indicazioni per raggiungere Concepci\u00f2n. Il giorno dopo, un adirato Austin emise un comunicato minacciando la corte marziale per gli ufficiali che avevano scelto di non ubbidire agli ordini.\nIl gruppo di esploratori texani si divise in due accampamenti. Fannin guid\u00f2 49 uomini verso la parte sud della curva a ferro di cavallo, mentre Bowie e il resto degli uomini si accamparano nella parte nord della curva. Qualsiasi forza messicana in arrivo da nord sarebbe stata presa in mezzo nel fuoco incrociato. Furono disposte vedette attorno all'area e nella torre della missione, che offriva una migliore visibilit\u00e0. Mentre si preparavano per la sera, i texani furono sorpresi nel vedere una palla di cannone messicana, sparata da uno dei campanili della chiesa di Bexar, colpire appena oltre il loro accampamento. Molti dei soldati texani credettero che un prete della missione aveva informato l'esercito messicano della loro posizione."}
{"id": "1872268", "revid": "292162", "url": "https://it.wikipedia.org/wiki?curid=1872268", "title": "Juventus 1941-1942", "text": "Questa voce raccoglie le informazioni riguardanti la Juventus nelle competizioni ufficiali della stagione 1941-1942."}
{"id": "1872269", "revid": "3732", "url": "https://it.wikipedia.org/wiki?curid=1872269", "title": "Atletica leggera ai Giochi della XXVII Olimpiade - 1500 metri piani maschili", "text": "I 1500 metri piani hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 25-29 settembre 2000 allo Stadio Olimpico di Sydney.\nLa gara.\nIn semifinale il campione uscente Noureddine Morceli, che non ha mai gareggiato durante la stagione, arriva ultimo dopo uno scontro con un avversario sul rettilineo d'arrivo.\nIl favorito d'obbligo per la finale \u00e8 il campione e primatista mondiale Hicham El Guerrouj.\nLa gara ha un avvio lento; il marocchino prende la testa dopo due giri per far salire il ritmo. All'inizio dell'ultimo giro El Guerrouj \u00e8 in testa; i kenioti N'geny e Lagat gli sono alle costole. Gli sono dietro anche sul rettilineo finale; quando mancano 30 metri N'geny supera il marocchino ed ottiene una clamorosa ed insperata vittoria.\nRisultati.\nFinale.\nStadio Olimpico, venerd\u00ec 29 settembre, ore 20:00."}
{"id": "1872270", "revid": "200154", "url": "https://it.wikipedia.org/wiki?curid=1872270", "title": "Gennadij Ro\u017edestvenskij", "text": ""}
{"id": "1872273", "revid": "712828", "url": "https://it.wikipedia.org/wiki?curid=1872273", "title": "Trisha Elric", "text": ""}
{"id": "1872277", "revid": "287204", "url": "https://it.wikipedia.org/wiki?curid=1872277", "title": "Atletica leggera ai Giochi della XXVII Olimpiade - 5000 metri piani maschili", "text": "I 5000 metri piani hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 27-30 settembre 2000 allo Stadio Olimpico di Sydney.\nLa gara.\nIl campione uscente, V\u00e9nuste Niyongabo, alle prese coi postumi di un infortunio, affonda nella seconda batteria.\nIl favorito per la finale \u00e8 Al\u00ec Saidi-Sief (Algeria) che, per essere pi\u00f9 competitivo, si \u00e8 concentrato solo su questa gara, lasciando la sua distanza preferita, i 1500 metri, a Hicham El Guerrouj.\nLa gara \u00e8 lenta; dopo 4\u00a0km il gruppo \u00e8 ancora compatto. Visto che nessuno si decide a fare la gara, ci pensa l'algerino, che si mette in testa e fa un giro in 60\".\nAlla campanella, Saidi-Sief si prende la responsabilit\u00e0 di attaccare e d\u00e0 uno strappo; subito Million Wolde (Etiopia) si mette alle sue costole; li segue un terzetto composto da David Chelule (Kenya), Fita Bayisa (Etiopia) e Brahim Lahlafi (Marocco). All'inizio del rettilineo finale Wolde lancia la volata; Saidi-Sief non \u00e8 in grado di contrattaccare. L'etiope vince in solitaria. Ha percorso gli ultimi 400 metri in 53\"8. Dietro di lui Lahlafi supera Chelule e Bayisa e conquista la medaglia di bronzo.\nRisultati.\nFinale.\nStadio Olimpico, sabato 30 settembre, ore 20:50."}
{"id": "1872278", "revid": "729019", "url": "https://it.wikipedia.org/wiki?curid=1872278", "title": "Assedio di Bexar", "text": "L'assedio di Bexar (o Bejar) fu una campagna di conquista della Rivoluzione texana."}
{"id": "1872280", "revid": "287204", "url": "https://it.wikipedia.org/wiki?curid=1872280", "title": "Juventus 1940-1941", "text": "Questa voce raccoglie le informazioni riguardanti la Juventus nelle competizioni ufficiali della stagione 1940-1941.\nStagione.\nLa Juventus, rinforzatasi in questa stagione con l'ala Gino Colaussi prelevata dalla per la somma di cinquecentomila lire, dovette tuttavia presto affrontare il lutto per la perdita del suo allenatore, l'ex bandiera Umberto Caligaris, improvvisamente scomparso poco dopo la met\u00e0 di ottobre, neanche quarantenne, per via di un aneurisma che lo colp\u00ec nel corso di una partita fra vecchie glorie.\nGli subentr\u00f2 in panchina un altro dei protagonisti del \"Quinquennio d'oro\", Federico Munerati, il quale a fine anno traghett\u00f2 i bianconeri al quinto posto della classifica nel campionato di Serie A, che per ragioni di propaganda nonch\u00e9 per rasserenare la popolazione, prosegu\u00ec nonostante l'entrata nell'Italia nel secondo conflitto mondiale per volere di Benito Mussolini, convinto a torto di trovarsi davanti a una guerra lampo che invece sfocier\u00e0 in una delle pagine pi\u00f9 drammatiche nella storia della penisola. Frattanto il calcio continuava il suo regolare svolgimento, e in Coppa Italia i piemontesi, che pure nel turno precedente avevano superato l' al tempo ai vertici, vennero estromessi negli ottavi di finale dalla campione uscente, sconfitti a Firenze per 5-3."}
{"id": "1872286", "revid": "287204", "url": "https://it.wikipedia.org/wiki?curid=1872286", "title": "NHL Entry Draft 2008", "text": "LNHL Entry Draft 2008 \u00e8 stato il 46\u00ba draft della National Hockey League. Si \u00e8 tenuto fra il 20 ed il 21 giugno 2008 presso lo Scotiabank Place di Ottawa, nella provincia dell'Ontario. I Senators erano stati scelti come squadra ospitante per l'Entry Draft del 2005, ma a causa del lockout il draft venne modificato rispetto al suo solito formato. Il pubblico infatti non venne ammesso, e venne diminuito il numero di giocatori disponibili. Il draft del 2005 si tenne al Westin Hotel di Ottawa, invece che al Corel Centre (attuale Scotiabank Place), e per questo la NHL decise che il draft da tenersi in questa locazione sarebbe stato quello del 2008.\nI Tampa Bay Lightning, approfittando della prima posizione, selezionarono il centro canadese Steven Stamkos dai Sarnia Sting, formazione della Ontario Hockey League (OHL). I Los Angeles Kings invece come seconda scelta puntarono sul difensore Drew Doughty, proveniente dai Guelph Storm di OHL, mentre gli Atlanta Thrashers scelsero in terza posizione il difensore statunitense Zach Bogosian dei Peterborough Petes, formazione della OHL. Fra tutti i giocatori selezionati, 110 erano attaccanti, 78 erano difensori e 23 erano portieri.\nMigliori prospetti.\nDati elaborati dal \"NHL Central Scouting Bureau\".\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "1872289", "revid": "120823046", "url": "https://it.wikipedia.org/wiki?curid=1872289", "title": "Namri Songtsen", "text": "Apparteneva alla dinastia Yarlung o Yar Lun, che regnava sui territori situati nell'odierna prefettura di Shannan, in una valle il cui fiume Chongye confluisce nello Yarlung nell'odierna Tsetang, da cui la capitale del suo feudo, che era chiamata \"Chingwa Taktse\" e si trova nell'attuale contea di Chongye, dista pochi chilometri. Tale cittadella fu fondata nei pressi della fortezza dello Yumbulagang, il primo edificio costruito in Tibet, fatto erigere dal mitico Nyatri Tsenpo, il primo sovrano della dinastia. Lo Yarlung \u00e8 il fiume che nasce nel Tibet sud-occidentale vicino al sacro Monte Kailash e che diventa il Brahmaputra in India. Viene considerato la culla della civilt\u00e0 tibetana.\nLe fonti relative alla biografia di Namri Songtsen sono basate soprattutto sulla tradizione orale del paese, anche perch\u00e9 ai suoi tempi non esisteva ancora la scrittura della lingua tibetana, che sarebbe stata introdotta nel regno del suo successore Songtsen Gampo. Reperti archeologici come quelli rinvenuti nelle grotte di Dunhuang, hanno contribuito a dare una dimensione storica di questo sovrano, ma permane la contraddittoriet\u00e0 esistente tra le informazioni che lo riguardano, in particolar modo tra quelle di fonte cinese e quelle di fonte tibetana.\nBiografia.\nNamri Songtsen succedette al trono al padre Nagbu Nyasig agli inizi del VII secolo, quando i clan ed i gruppi tribali sui quali regnavano erano costituiti perlopi\u00f9 da nomadi e pastori con scarso substrato culturale a causa soprattutto delle difficolt\u00e0 di comunicazione, dovute all'isolamento a cui erano relegati in vallate e pianori circoscritti da asperrime catene montuose.\nNamri Songtsen riusc\u00ec a trasformare i suoi uomini in grandi guerrieri e, dopo aver unificato i suoi clan, sconfisse il re Zinpoje di Naspo, che era gi\u00e0 nemico del feudo ai tempi del padre, nonch\u00e9 vassallo del regno tibetano occidentale di Zhang Zhung. Dopo la vittoria spart\u00ec le terre di Zinpoje con i feudatari a lui fedeli e fu allora che acquis\u00ec il nome \"Namri\", che significa \"Montagna dei Cieli\".\nDopo l'espansione nella parte occidentale della valle dello Yarlung, chiamata Tsang, penetr\u00f2 nel Tibet centrale occupando il territorio \u00dc dell'odierna Lhasa, e quando ebbe consolidato la supremazia in questi territori spost\u00f2 la capitale un centinaio di chilometri ad ovest, a Gyama, l'odierna Gongkar, dove fece costruire la nuova fortezza-castello (dzong).\nIn seguito le sue truppe si spinsero fino alle allora frontiere orientali della Cina conquistando diversi territori qiang dei Sumpa, che si trovano nell'odierno Qinghai, e un'altra campagna lo vide trionfare a sud-est nel regno dei Monpa, stanziati nella zona dell'odierno Bhutan.\nInvi\u00f2 missioni diplomatiche a stabilire relazioni con la Cina nel 608. Questi proto-tibetani non avevano mai avuto contatti con i cinesi, sebbene alcune trib\u00f9 tibetane del Kham, come altre dell'odierno territorio Qinghai del sud e del Sichuan del nord-ovest, occupassero tali aree da lungo tempo. Le prime fonti cinesi che si riferiscono ai proto-tibetani sono rare, ma all'inizio della dinastia Tang, che govern\u00f2 in Cina dal 618 al 907, i rapporti cambiarono radicalmente, quando l'emergente regno tibetano divenne una delle potenze di primo piano dell'Asia centrale e orientale.\nLe conquiste gli permisero di formare un potente stato centralizzato, le cui truppe avevano acquisito grande esperienza nelle vittoriose battaglie. Furono queste le importanti basi che consentirono al figlio Songtsen Gampo di unificare l'intero altopiano e di fondare l'Impero del Tibet.\nNamri Songtsen fu assassinato per avvelenamento in un tentato colpo di stato nel 629, ed il figlio Songtsen Gampo riusc\u00ec a soffocare la rivolta e a divenire sovrano. Nel rispetto della tradizione dinastica, fu tumulato nella necropoli di famiglia, chiamata la valle dei re tibetani, vicino alla vecchia capitale Chingwa Taktse.\nDiscendenze.\nNamri Songtsen ebbe varie mogli, la prima delle quali fu Dringma Togo del clan degli Tsepong, che ebbero un ruolo determinante nell'unificazione del Tibet. Il primo dei suoi figli fu Songtsen Gampo, suo successore e 33\u00ba Re di Yarlung, che avrebbe fondato l'Impero Tibetano.\nEbbe poi una figlia, Sad-mar-kar, che dopo la morte del padre, nel quadro dell'alleanza con il regno di Zhang Zhung, fu fatta sposare al sovrano di quel paese, e due altri figli, uno dei quali fu accusato di tradimento e messo al rogo nel 641. L'altro figlio, Tsen srong, , entr\u00f2 in conflitto con la sorella e fu costretto a fuggire nella zona occidentale dell'odierno Arunachal Pradesh, ."}
{"id": "1872292", "revid": "3732", "url": "https://it.wikipedia.org/wiki?curid=1872292", "title": "Atletica leggera ai Giochi della XXVII Olimpiade - 10000 metri piani maschili", "text": "I 10000 metri piani hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 22-25 settembre 2000 allo Stadio Olimpico di Sydney.\nLa gara.\nHaile Gebrselassie o Paul Tergat? La sfida tra i pi\u00f9 forti fondisti del mondo scrive un nuovo capitolo a Sydney.\nI due fuoriclasse controllano la gara. All'ultimo giro lasciano il gruppo; comincia il duello per il titolo. Tergat stacca il rivale ed \u00e8 solo a 250 metri dal traguardo; ma Gebrselassie non si d\u00e0 per spacciato e lo riagguanta a 10 metri dalla fine e vince per 9 piccoli centesimi.\nGli atleti del Corno d'Africa occupano le prime cinque posizioni.\nHaile Gebrselassie \u00e8 il quarto uomo che riesce nell'impresa di vincere due volte i 10.000 metri alle Olimpiadi.\nIl distacco tra primo e secondo (9 centesimi) \u00e8 il pi\u00f9 basso nella storia olimpica, non solo della specialit\u00e0, ma di tutte le corse dai 1500 metri in su.\nRisultati.\nFinale.\nStadio Olimpico, luned\u00ec 25 settembre, ore 22:00."}
{"id": "1872297", "revid": "3732", "url": "https://it.wikipedia.org/wiki?curid=1872297", "title": "Atletica leggera ai Giochi della XXVII Olimpiade - 3000 metri siepi", "text": "I 3000 metri siepi hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 27-29 settembre 2000 allo Stadio Olimpico di Sydney.\nLa gara.\nCi si attende uno scontro Kenya-Marocco.\nGara tattica. Alla campanella il gruppo \u00e8 ancora compatto.\nSi lancia all'ultimo giro Wilson Boit Kipketer; il connazionale Reuben Kosgei lo segue come un'ombra. Barmasai \u00e8 pi\u00f9 indietro. I due si sbracciano, Kosgei \u00e8 pi\u00f9 deciso e riesce a stargli davanti e prevale sul rettilineo.\nTra i tre kenioti si infila Al\u00ec Ezzine, che supera Barmasai e vince il bronzo.\nRisultati.\nFinale.\nStadio Olimpico, venerd\u00ec 29 settembre, ore 19:25."}
{"id": "1872298", "revid": "196390", "url": "https://it.wikipedia.org/wiki?curid=1872298", "title": "Dunay (veliero)", "text": ""}
{"id": "1872301", "revid": "3732", "url": "https://it.wikipedia.org/wiki?curid=1872301", "title": "Atletica leggera ai Giochi della XXVII Olimpiade - 110 metri ostacoli", "text": "I 110 metri ostacoli hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 24-25 settembre 2000 allo Stadio Olimpico di Sydney.\nLa gara.\nNella seconda batteria Dudley Dorival stabilisce il nuovo record di Haiti con 13\"33. Giunger\u00e0 fino alla finale.\nLa prima semifinale \u00e8 vinta da Anier Garc\u00eda (13\"16); nella seconda si scontrano i due favoriti, Allen Johnson e Colin Jackson. La gara \u00e8 tiratissima, vince Terrence Trammell in 13\"32 di un centesimo su Johnson e due su Jackson.\nFinale: Colin Jackson fa una partenza falsa. Al secondo sparo \u00e8 colto in fallo Mark Crear.\nAlla partenza valida, il pi\u00f9 lesto \u00e8 Jackson (0\"139). Ma incoccia male il secondo ostacolo e viene rallentato. Johnson, fa ancora peggio, urtando tutte e 10 le barriere. Chi non sbaglia niente \u00e8 il cubano Garc\u00eda che pennella tutti gli ostacoli e stacca un tempo di 13\"00 vincendo l'oro.\nAnier Garc\u00eda stabilisce anche il nuovo record nazionale e dell'America Centrale (CAC).\nRisultati.\nFinale.\nStadio Olimpico, luned\u00ec 25 settembre, ore 20:40."}
{"id": "1872303", "revid": "36426", "url": "https://it.wikipedia.org/wiki?curid=1872303", "title": "Littori", "text": ""}
{"id": "1872305", "revid": "83531", "url": "https://it.wikipedia.org/wiki?curid=1872305", "title": "Sant'Ippolito (sito archeologico)", "text": "Sant'Ippolito \u00e8 un sito archeologico preistorico del comune di Caltagirone, in provincia di Catania.\nSi trova a circa 4\u00a0km a nord-est rispetto all'abitato moderno, su una leggera elevazione di natura gessosa (400 m s.l.m.), con pendici scoscese, chiamata collina di Sant'Ippolito o colle del Bersaglio, nella valle del torrente Caltagirone.\nNel XIX secolo vi era nota la presenza di manufatti e gli scavi, condotti nel 1928 da Paolo Orsi rivelarono la presenza di due villaggi di epoca neolitica e calcolitica e di tracce di frequentazione fino al VII secolo a.C., epoca dell'arrivo nella zona della colonizzazione greca.\nIl villaggio neolitico venne rinvenuto su un pianoro del pendio orientale, lambito da un piccolo corso d'acqua e restitu\u00ec fondi di capanne, resti di focolari, frammenti di asce e punte di freccia in pietra e frammenti ceramici del tipo detto \"di Stentinello\", decorati con semplici motivi geometrici incisi o impressi. La necropoli del villaggio comprendeva alcune tombe del tipo detto \"a forno\", scavate sul pendio dal lato opposto del corso d'acqua.\nSulla cima del colle, gi\u00e0 frequentata in epoca neolitica, come provano i ritrovamenti di ceramica di Stentinello, si insedi\u00f2 nell'et\u00e0 del rame un secondo villaggio, pi\u00f9 esteso del precedente, che sembra essere rimasto attivo fino all'et\u00e0 del ferro. Vi \u00e8 stata identificata dall'archeologo Luigi Bernab\u00f2 Brea una \"facies\" culturale datata tra il 2000 e il 1800 a.C., che avrebbe preceduto quella di Castelluccio e che ebbe rapporti con il mondo egeo e anatolico.\nIl sito ha restituito una tipica produzione di ceramica (\"ceramica di Sant'Ippolito\") dipinta con motivi di linee e triangoli in colore scuro su fondo giallo-rossiccio. Forme tipiche furono una fiaschetta con corpo ovoidale e unica ansa, un vaso emisferico con beccuccio cilindrico e fruttiere con basso piede conico, che richiamo modelli orientali. Sono presenti anche recipienti a partizioni multiple di uso incerto. La ceramica di Sant'Ippolito sarebbe stata collegata alla successiva \"ceramica di Castelluccio\".\nI materiali scavati nel sito sono conservati nel Museo archeologico regionale \"Paolo Orsi\" di Siracusa e nella stessa Caltagirone nel Museo della ceramica e nella sezione archeologica dei Musei civici.\nPoco pi\u00f9 a nord, in contrada Montagna, dai 77 metri di poggio Rocca fino ai 600 dei poggi Valf\u00e0 e Mantina, si estende una grande necropoli di epoca siculo-greca. Le tombe sin qui esplorate risalgono ad anni compresi tra il II millennio e il VII secolo a.C. I sepolcri a \"th\u00f2los\" sono scavati nella roccia."}
{"id": "1872307", "revid": "1543377", "url": "https://it.wikipedia.org/wiki?curid=1872307", "title": "Lewis Cass", "text": "Biografia.\nGovernatore territoriale.\nDurante la guerra del 1812 Cass fu brigadier generale e partecip\u00f2 alla battaglia di Thames. Come ricompensa per il suo servizio militare, fu nominato governatore territoriale del Territorio del Michigan dal Presidente degli Stati Uniti James Madison il 29 ottobre 1813, carica che mantenne fino al 1831. Cass fu frequentemente assente e molti segretari territoriali ebbero il privilegio di sostituirlo.\nNel 1817 fu uno dei due delegati, insieme a Duncan McArthur, che approvarono il Trattato di Fort Meigs, firmato il 29 settembre dello stesso anno da molte trib\u00f9 di nativi americani.\nNel 1820 esegu\u00ec una spedizione a nord dei Grandi Laghi, all'epoca parte del Territorio ma oggi parte dello Stato del Minnesota, per correggere le carte geografiche in caso di errori e per scoprire la sorgente del fiume Mississippi. La sorgente del fiume, fino ad allora sconosciuta, risult\u00f2 essere in un punto indeterminato tra gli Stati Uniti d'America e l'America britannica. Il lago che formava, secondo Cass, la sorgente del fiume, venne chiamata lago Cass. La vera sorgente fu per\u00f2 trovata nel 1832 da Henry Schoolcraft, geologo di Cass durante la sua spedizione. Schoolcraft identific\u00f2 la sorgente del fiume Mississippi come il lago Itasca.\nSenatore statunitense e fine della carriera.\nIl I agosto 1831 Cass si dimise dal ruolo di governatore del Territorio del Michigan e accett\u00f2 il compito di Segretario alla Guerra nel corso della Presidenza di Andrew Jackson, posizione che tenne fino al 1836. Cass fu poi eletto ambasciatore francese fino al 1842.\nCass rappresent\u00f2 lo Stato del Michigan nel Senato degli Stati Uniti dal 1845 al 1848. Fu il presidente del comitato degli affari militari durante il 30\u00ba Congresso degli Stati Uniti. Nel 1848 si dimise dal ruolo di senatore e si candid\u00f2 per diventare il Presidente statunitense. William Orlando Butler era il suo delegato. Cass supportava la dottrina della sovranit\u00e0 popolare che consentiva agli abitanti di un dato territorio di decidere se abolire o meno la schiavit\u00f9, solo localmente; inoltre egli supportava il Free Soil Party. La sua candidatura caus\u00f2 la rottura del Partito Democratico. Cass voleva anche l'unione del Texas agli Stati Uniti. Dopo aver perso le elezioni contro Zachary Taylor, ritorn\u00f2 al Senato, lavorandovi dal 1849 al 1857. Dal 1857 al 1860 Cass lavor\u00f2 col segretario del Presidente James Buchanan. Si dimise il 13 dicembre del 1860 a causa del fallimento di Buchanan. Mor\u00ec nel 1866 e fu sepolto nell'Elmwood Cemetery a Detroit, in Michigan."}
{"id": "1872309", "revid": "200154", "url": "https://it.wikipedia.org/wiki?curid=1872309", "title": "Stravinskij", "text": ""}
{"id": "1872310", "revid": "108107", "url": "https://it.wikipedia.org/wiki?curid=1872310", "title": "Tribunale arbitrale dello sport", "text": ""}
{"id": "1872313", "revid": "122672215", "url": "https://it.wikipedia.org/wiki?curid=1872313", "title": "Atletica leggera ai Giochi della XXVII Olimpiade - 400 metri ostacoli maschili", "text": "I 400 metri ostacoli hanno fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 24-27 settembre 2000 allo Stadio Olimpico di Sydney.\nLa gara.\nFabrizio Mori vince la sua batteria. Nella prima semifinale \u00e8 secondo (48\"40) dietro al saudita Al-Somaily, che stabilisce il nuovo record asiatico (48\"14); la seconda semifinale \u00e8 vinta dal sudafricano Llewellyn Herbert (48\"38) su Angelo Taylor; mentre la terza \u00e8 appannaggio di James Carter (48\"48). Viene eliminato Samuel Matete, argento ad Atlanta.\nFinale: Al-Somaily parte meglio di tutti e conduce la gara fino all'imbocco sul rettilineo finale. Ingaggia un testa a testa con Taylor; vince l'americano di 3 centesimi.\nPer aver stabilito solo il settimo tempo in semifinale, Taylor era partito dalla prima corsia, quella pi\u00f9 interna.\nRisultati.\nFinale.\nStadio Olimpico, mercoled\u00ec 27 settembre, ore 20:35."}
{"id": "1872315", "revid": "71814", "url": "https://it.wikipedia.org/wiki?curid=1872315", "title": "Funzione (organizzazione aziendale)", "text": ""}
{"id": "1872316", "revid": "124123", "url": "https://it.wikipedia.org/wiki?curid=1872316", "title": "Borte Chino", "text": "Vita.\nFu il secondo Khan dei Mongoli. Di lui poco \u00e8 noto.\nEra conosciuto come Saaral Chono ovvero \"lupo grigio\". \nDiscendenze.\nFu sposato con Maral Khai. Primo dei suoi figli fu Batachi Khan padre di Tamacha Khan (poi padre di Korichar Khan). Tra i suoi discendenti diretti c'\u00e8, oltre a Gengis Khan, tutta la stirpe dell'Impero Mongolo e Tartaro."}
{"id": "1872317", "revid": "36426", "url": "https://it.wikipedia.org/wiki?curid=1872317", "title": "Dado di Teodosio", "text": ""}
{"id": "1872318", "revid": "92723", "url": "https://it.wikipedia.org/wiki?curid=1872318", "title": "Atletica leggera ai Giochi della XXVII Olimpiade - Maratona maschile", "text": "La maratona ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta il 1\u00ba ottobre 2000 nella citt\u00e0 di Sydney, con arrivo nello Stadio olimpico.\nLa gara.\nTiyapo Maso (Botswana) conduce il gruppo. Ai 10\u00a0km ha 1'24\" di vantaggio. Viene ripreso al 25\u00ba km. Al 30\u00ba ed al 35\u00ba km sono in testa Gezahegne Abera, Tesfaye Tolla ed Eric Wainaina. Poco dopo Tolla cede e Wainaina va in fuga. Ma al 39\u00ba km comincia la rimonta di Abera che agguanta il keniota e lo batte di soli 20 secondi.\nIl bicampione del mondo Abel Ant\u00f3n arriva solo 53\u00b0, staccato di quasi 14 minuti. Per la prima volta nella storia olimpica, i primi tre posti sono di atleti africani. Eric Wainaina, il migliore dei kenioti, era gi\u00e0 stato sul podio ad Atlanta (bronzo).\nClassifica finale.\nSydney, domenica 1\u00ba ottobre; partenza ore 16:00."}
{"id": "1872319", "revid": "599013", "url": "https://it.wikipedia.org/wiki?curid=1872319", "title": "Suore vittime espiatrici di Ges\u00f9 Sacramentato", "text": "Le suore vittime espiatrici di Ges\u00f9 Sacramentato (in latino \"Congregatio Victimarum Expiatricum a Sacramentatio Iesu\") sono un istituto religioso femminile di diritto pontificio: le suore di questa congregazione, dette popolarmente sacramentine, pospongono al loro nome la sigla S.V.E.G.S.\nStoria.\nLa congregazione venne fondata a Napoli da madre Maria Cristina Brando (1856-1906). Gi\u00e0 novizia presso il monastero napoletano delle adoratrici perpetue del santissimo Sacramento di San Giuseppe dei Ruffi, nel 1877 la religiosa venne costretta a lasciare il chiostro per problemi di salute: su consiglio di padre Ludovico da Casoria, nel 1878 la Brando diede vita a un nuovo istituto, con lo stesso carisma dell'ordine delle monache sacramentine ma dedito all'istruzione delle fanciulle.\nLe vittime espiatrici ottennero dalla Santa Sede il riconoscimento ecclesiastico di istituzione di diritto pontificio con il decreto di lode del 7 luglio 1903: le loro costituzioni vennero approvate definitivamente il 23 marzo del 1911.\nLa fondatrice \u00e8 stata beatificata da papa Giovanni Paolo II nel 2003 e canonizzata da papa Francesco nel 2015.\nAttivit\u00e0 e diffusione.\nIn origine l'istituto era diviso in due rami, uno contemplativo (dedito all'adorazione perpetua del Santissimo Sacramento) e uno di vita attiva, poi riuniti: le suore si dedicano prevalentemente all'insegnamento catechistico e nelle scuole, ma anche all'organizzazione di ritiri spirituali e alla gestione di educandati e orfanotrofi.\nOltre che in Italia, le suore vittime espiatrici sono presenti in Brasile, Colombia, Filippine e Indonesia: la loro sede generalizia \u00e8 a Casoria.\nAl 31 dicembre 2005, la congregazione contava 251 religiose in 29 case. \nIn data 1\u00ba novembre 2020 la Congregazione per gli istituti di vita consacrata ha decretato che, dopo alcuni anni di sperimentazione, venissero fuse nella congregazione le due sole case, con le relative religiose, della congregazione delle Suore Clarisse dell'Annunziata in Diano Marina e Diano Castello."}
{"id": "1872320", "revid": "3732", "url": "https://it.wikipedia.org/wiki?curid=1872320", "title": "Atletica leggera ai Giochi della XXVII Olimpiade - Marcia 20 km maschile", "text": "La prova di marcia 20 km ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta il 22 settembre 2000 nella citt\u00e0 di Sydney, con arrivo nello Stadio olimpico.\nClassifica finale.\nAtlanta, venerd\u00ec 22 settembre\nLa gara si conclude sorprendentemente allo sprint. Ne sono protagonisti Bernardo Segura (Messico) e Robert Korzeniowski (Polonia). Vince il messicano, ma mentre viene congratulato dal suo presidente della Repubblica gli giunge notizia della squalifica. L'oro va al polacco."}
{"id": "1872323", "revid": "306856", "url": "https://it.wikipedia.org/wiki?curid=1872323", "title": "Monte Rota", "text": "Il monte Rota (\"Radsberg\" in tedesco) \u00e8 una montagna delle Alpi dei Tauri occidentali, nella sottosezione Alpi Pusteresi. Lo steeso nome si riferisce anche ad un piccolo agglomerato di case che sorge poco al di sotto della vetta della montagna.\nPresso il monte si trova il \"biotopo Pascoli paludosi del Monte Rota\" (in tedesco, \"Radsberger Feuchtwiesen\"), con una superficie di 30 ettari.\nDurante il periodo invernale, dalla cima del monte \u00e8 possibile discendere per una pista di 2 chilometri in slittino. \nAi piedi del monte passava la strada romana che anticamente congiungeva Dobbiaco alla valle di Casies."}
{"id": "1872324", "revid": "228587", "url": "https://it.wikipedia.org/wiki?curid=1872324", "title": "Atletica leggera ai Giochi della XXVII Olimpiade - Marcia 50 km", "text": "La prova di marcia 50 km ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta il 29 settembre 2000 nella citt\u00e0 di Sydney, con arrivo nello Stadio olimpico.\nClassifica finale.\nSidney, venerd\u00ec 29 settembre"}
{"id": "1872325", "revid": "287204", "url": "https://it.wikipedia.org/wiki?curid=1872325", "title": "Campionati lussemburghesi di ciclismo su strada", "text": "I Campionati lussemburghesi di ciclismo su strada sono la manifestazione annuale di ciclismo su strada che assegna il titolo di campione nazionale del Lussemburgo.\nIl titolo maschile Professionisti/Elite viene assegnato ininterrottamente dal 1922, eccezion fatta per gli anni compresi fra il 1991 e il 1995. Il ciclista plurivincitore \u00e8 Nicolas Frantz, vincitore di dodici titoli consecutivi dal 1923 al 1934, seguito da Charly Gaul, Edy Schutz e Bob Jungels, con sei successi ciascuno. Dal 1999 viene assegnato anche un titolo per gli specialisti delle prove a cronometro.\nIl titolo femminile viene assegnato dal 1959, e per quindici volte \u00e8 stato vinto da Elsy Jacobs. Dal 2006 si assegna anche il titolo femminile a cronometro.\nAlbo d'oro.\nTitoli maschili.\n\"Aggiornato all'edizione 2018.\"\nTitoli femminili.\n\"Aggiornato all'edizione 2019.\""}
{"id": "1872331", "revid": "287204", "url": "https://it.wikipedia.org/wiki?curid=1872331", "title": "Alberto Gatto", "text": "Caratteristiche tecniche.\nGatto fu un calciatore poliedrico, che interpret\u00f2 diversi ruoli. Inizi\u00f2 in amaranto giocando da centravanti, e concluse la carriera nella guidata da Maestrelli giocando da libero.\nCarriera.\n\u00c8 stato uno dei pochi calciatori professionisti a non cambiare mai squadra nella sua carriera: ha militato nella formazione della sua citt\u00e0 d'origine, la , negli anni cinquanta e sessanta, partecipando fra l'altro alla prima promozione in Serie B della societ\u00e0 calabrese.\nLa sua prima partita con la \u00e8 datata 16 novembre 1952 (Trapani-Reggina terminata 1-4). L'ultimo incontro disputato fu Reggina-Lecco del 6 febbraio 1966, terminato 0-0.\nIn totale ha disputato 361 partite di campionato, 262 delle quali in Serie C, 95 in IV Serie e 4 in Serie B, mettendo a segno 48 gol."}
{"id": "1872340", "revid": "1792967", "url": "https://it.wikipedia.org/wiki?curid=1872340", "title": "Velyki Soro\u010dynci", "text": "Velyki Soro\u010dynci (; o \u0411\u043e\u043b\u044c\u0448\u0438\u0435 \u0421\u043e\u0440\u043e\u0447\u0438\u043d\u0446\u044b, \"Bol'\u0161ie Soro\u010dincy\"; in passato semplicemente Soro\u010dincy) \u00e8 un villaggio dell'attuale Oblast' di Poltava (Ucraina centrale), situato nel distretto di Myrhorod.\n\u00c8 celebre per aver dato i natali allo scrittore Nikolaj Vasil'evi\u010d Gogol'; all'epoca (prima met\u00e0 dell'Ottocento) faceva parte del Governatorato di Poltava entro l'Impero Russo.\nAl 2006 la popolazione stimata era di 4.037 abitanti.\nEventi.\nAd agosto si tiene la Fiera, con vendita di prodotti tipici ucraini ed esibizioni teatrali. La fiera ha ispirato un racconto di Gogol', parte della raccolta \"Veglie alla fattoria presso Dikan'ka\" e l'opera lirica \"La fiera di Soro\u010dincy\" di Musorgskij."}
{"id": "1872341", "revid": "272827", "url": "https://it.wikipedia.org/wiki?curid=1872341", "title": "Bol'\u0161ie Soro\u010dincy", "text": ""}
{"id": "1872349", "revid": "121836", "url": "https://it.wikipedia.org/wiki?curid=1872349", "title": "Dorigny", "text": ""}
{"id": "1872350", "revid": "1511973", "url": "https://it.wikipedia.org/wiki?curid=1872350", "title": "Timur Bekmambetov", "text": "Biografia.\nNato a Gurjev (od. Atyrau), nell'allora repubblica kazaka dell'URSS, \u00e8 figlio di Nuruakhit Bekmambetov, manager della Guryev Energy Company, e di Mira Bogoslavskaja, giornalista. All'et\u00e0 di diciotto anni si trasferisce a Mosca, dove studia ingegneria presso il Mosca Energy Institute, ma ben presto abbandona gli studi. Tra il 1987 e il 1988 presta servizio militare in Turkmenistan, nell'Armata Rossa, divisione artiglieria. Influenzato dalla frequentazione di vari artisti, si appassiona al teatro e alle arti visive, finendo per diplomarsi in scenografia. Dopo il diploma inizia a lavorare nei teatri e in vari set cinematografici.\nTra i suoi primi lavori come regista, ha realizzato la co-produzione russa-statunitense \"The Arena\", del 2001, remake de \"La rivolta delle gladiatrici\" del 1974. Diventa celebre in patria grazie alla saga fantasy vampiresca tratta dai romanzi di Sergej Luk'janenko. I primi capitoli della saga \"I guardiani della notte\" e \"I guardiani del giorno\", sono stati un clamoroso successo al botteghino russo, usciti anche in Italia, ma con scarso successo.\nIn patria \u00e8 celebre anche una serie di spot pubblicitari per la banca russa Bank Imperial. Nel 2007 dirige il suo primo film hollywoodiano, \"Wanted - Scegli il tuo destino\", basato sull'omonimo fumetto di Mark Millar, con James McAvoy e Angelina Jolie. Il suo debutto hollywoodiano si dimostra un successo, sbancando i botteghini di mezzo mondo, tra cui quello italiano."}
{"id": "1872353", "revid": "1543377", "url": "https://it.wikipedia.org/wiki?curid=1872353", "title": "Sergente maggiore Hartman", "text": "Il sergente maggiore Hartman (\"Gunnery Sergeant Hartman\") \u00e8 un personaggio del film \"Full Metal Jacket\", ispirato al personaggio del sergente maggiore Gerheim che compare nel romanzo \"Nato per uccidere\", su cui il film \u00e8 basato. \u00c8 interpretato da R. Lee Ermey.\nBiografia.\nRomanzo.\nIl personaggio compare nella prima parte del romanzo \"Nato per uccidere\", ovvero \"Lo spirito della baionetta\", in cui il suo nome \u00e8 Gerheim. Nel libro vi \u00e8 la cronaca del periodo di addestramento di un reparto di formazione dei \"marines\", dove il sergente istruttore \"spezza\" il carattere dei suoi uomini, al dichiarato intento di farne dei \"brutali killer\". Alla fine il soldato Pyle arriva al collasso nervoso, e con un fucile prima uccide il sergente e successivamente s\u00e9 stesso.\nCinema.\nNella trasposizione cinematografica, il personaggio viene chiamato Hartman, ed \u00e8 il severissimo sergente d'artiglieria istruttore del Corpo dei Marines: il suo compito \u00e8 quello di addestrare i nuovi soldati appena giunti in caserma. Con i suoi allievi mostra un'estrema durezza, nel tentativo di inculcar loro la ferrea rigidit\u00e0 dei corpi militari, intuendo al volo le loro debolezze, apostrofandoli con minacce e insulti umilianti, affibbiando soprannomi degradanti (come \"Biancaneve\" ad un soldato afroamericano, \"Cowboy\" ad un soldato texano o \"Palla di lardo\" ad un soldato in sovrappeso), pretendendo un maniacale rispetto della disciplina. Si esprime in modo intimidatorio urlando contro le reclute perfino in circostanze banali e le sottopone ad estenuanti sessioni di allenamento, durante le quali pungola gli uomini pi\u00f9 affaticati (tra questi vi \u00e8 sempre Palla di lardo) con epiteti spregevoli.\nIl duro trattamento di Hartman che riserva alle reclute non \u00e8 derivato da cattiveria o astio personale verso di loro, bens\u00ec cercare di motivare i soldati nel diventare \"duri\" per prepararli alla guerra, come nel caso di \"Palla di Lardo\", Hartman \u00e8 molto duro con lui all'inizio perch\u00e9 sa che la recluta non potr\u00e0 sopravvivere in guerra cos\u00ec com'era, mentre verso la fine dell'addestramento, quando \"Palla di Lardo\" diventa duro e disciplinato, lo complimenta e mostra pi\u00f9 morbidezza verso di lui.\nIl suo allievo preferito pare essere Joker, che riceve appunto minori manifestazioni di disprezzo. Questi aveva infatti messo in discussione le posizioni religiose del sergente mostrando un inaspettato coraggio, del quale l'istruttore era rimasto colpito, definendo il soldato \"ignorante e senza Dio, ma con fegato\". \nHartman morir\u00e0 proprio durante l'ultimo giorno di addestramento, di notte, ucciso da Palla di lardo con una pallottola blindata (in inglese \"full metal jacket\") nel bagno, dopo che quest'ultimo era impazzito e aveva cominciato ad urlare il credo del fuciliere durante il coprifuoco.\nNonostante avesse iniziato a mostrare apprezzamento verso Palla di Lardo per il suo progresso come fuciliere e aver imparato la dottrina militare, dopo aver intimato a Palla di Lardo di consegnare il fucile, l'ennesima offesa dettata da Hartman nel non obbedire all'ordine, fa scattare Palla di Lardo che spara al sergente nel petto, uccidendolo.\nCaratterizzazione.\nR. Lee Ermey inizialmente fu chiamato solo in veste di consulente tecnico per il film \"Full Metal Jacket\" visto il suo passato militare, ma successivamente cerc\u00f2 di convincere il regista ad assegnargli il ruolo di Hartman inviandogli un video in cui improvvisava degli insulti verso un gruppo di Marines, per dimostrare la sua abilit\u00e0 nell'interpretare il personaggio. Kubrick gli diede quindi la parte, affermando che \u00abera un genio per quella parte\u00bb. Il regista acconsent\u00ec che Ermey si scrivesse i propri dialoghi da solo, e successivamente lo defin\u00ec \u00abun eccellente interprete\u00bb, che necessitava solo di due o tre indicazioni per girare una scena. Nel copione vennero inserite anche 250 pagine di invettive di Ermey, e si stima che si scrisse da solo il 50% dei suoi dialoghi, in particolare gli insulti. Per assicurarsi che le reazioni dei soldati alle sue sfuriate fossero il pi\u00f9 autentiche possibile, Ermey e gli altri attori non provavano insieme.\nAccoglienza ed eredit\u00e0.\nIl personaggio \u00e8 stato accolto positivamente dalla critica cinematografica, che ne ha lodato l'interpretazione di Ermey. Tra questi, Vincent Canby del \"New York Times\" lo ha definito \u00abla sorpresa pi\u00f9 sbalorditiva del film\u00bb, mentre il critico del \"Chicago Sun-Times\" Roger Ebert l'ha giudicata come la performance migliore del film insieme a quella di Palla di lardo, affermando che il film stesso \u00abnon si riprende pi\u00f9 dopo che hanno abbandonato la scena\u00bb. Jim Hall nel 2010 ha scritto che \u00ab\u00e8 difficile immaginare che il film funzioni in maniera efficace senza di lui\u00bb.\nPer la sua interpretazione del personaggio Ermey ricevette il Boston Society of Film Critics Award per il miglior attore non protagonista e venne candidato al Golden Globe come Miglior attore non protagonista. Il ruolo gli ha creato tanto successo che in seguito lo ha parodiato in altre occasioni, come nell'episodio pilota di \"Space: Above And Beyond\" o nel film \"Sospesi nel tempo\".\nIl personaggio \u00e8 diventato un archetipo del sergente istruttore in diverse commedie ed \u00e8 stato inserito da \"Filmsite\" della AMC nella lista dei migliori personaggi cinematografici di tutti i tempi."}
{"id": "1872354", "revid": "599013", "url": "https://it.wikipedia.org/wiki?curid=1872354", "title": "Al Thornton", "text": "Carriera.\nDopo aver giocato a livello universitario con Florida State, \u00e8 stato scelto con la 14\u00aa scelta assoluta nel draft NBA 2007 dai Clippers.\nNella sua prima stagione nella NBA, anche a causa dei molti infortuni capitati ai compagni di squadra pari ruolo, come Tim Thomas ed Elton Brand, \u00e8 riuscito ad ottenere parecchio spazio concludendo la stagione con 79 partite giocate (di cui 31 in quintetto base) e totalizzando 12,7 punti, 4,5 rimbalzi e 1,2 assist di media a partita.\nDi particolare rilievo la prestazione di Thornton nella vittoria dei Clippers contro i Memphis Grizzlies del 29 marzo 2008, chiusa con 39 punti (record di franchigia eguagliato per un rookie): 20 dei 39 punti sono stati realizzati nell'ultimo quarto dell'incontro. A fine stagione \u00e8 stato eletto nel primo quintetto ideale dei \"rookie\" per la stagione 2007-08.\nIl 17 febbraio 2010, penultimo giorno prima della chiusura del mercato NBA, viene inserito in uno scambio a tre squadre che lo porta ai Washington Wizards."}
{"id": "1872355", "revid": "1305772", "url": "https://it.wikipedia.org/wiki?curid=1872355", "title": "Valeriano Cobbe", "text": "Appartenente alla Pia Societ\u00e0 di San Francesco Saverio per le missioni estere ha operato dal 1962 in Bangladesh.\nBiografia.\nDopo aver pronunciato i voti il 12 settembre 1950, viene ordinato sacerdote nel 1957. Mentre ricopriva la carica di vicerettore ed economo della casa di Petersham negli Stati Uniti, si accresce il desiderio di dedicarsi alle missioni.\nIl 3 ottobre 1962 parte per Khulna nel Pakistan Orientale. Dopo aver partecipato al congresso internazionale di Bombay nel dicembre 1964, in occasione del viaggio in India di papa Paolo VI, con la presenza di Madre Teresa di Calcutta, inizia la sua missione a Shimulia assieme a padre Veronesi.\nNel 1968 il Bangladesh viene colpito da una devastante alluvione: padre Cobbe porta il suo aiuto alla popolazione ma viene costretto al ricovero in ospedale per super affaticamento.\nLa sua missione riprende e il padre \u00e8 ancora una volta in prima linea durante il ciclone Bhola che colpisce il Pakistan Orientale il 13 novembre 1970, una vera e propria catastrofe dove si contano circa 300\u00a0000 morti.\nAi disastri naturali seguono quelli degli uomini: durante la guerra civile del 1971, che porter\u00e0 il Pakistan Orientale a diventare uno stato autonomo, padre Valeriano Cobbe si ammala di nuovo. Il 4 aprile di quello stesso anno il suo amico e collaboratore Padre Veronesi viene ucciso da dei soldati a Jessore.\nLa sua opera viene interrotta tragicamente con un colpo di fucile, a Shimulia, ad opera di una banda di ladri.\nSecondo alcuni la causa della morte, a soli 42 anni, di padre Cobbe si deve far risalire all'odio degli usurai del luogo a cui aveva tolto la possibilit\u00e0 di sfruttare i contadini poveri.\n\u00c8 sepolto a Shimulia vicino al suo confratello Mario Veronesi.\nAttivit\u00e0 a Shimulia.\nLa sua attivit\u00e0 a favore delle popolazioni locali si \u00e8 esplicata in diversi modi:\nUn osservatore di Mani Tese, il dottor Aldo Bernabei, testimonia: \"A Shimulia, villaggio pochi anni fa semideserto, per iniziativa di Padre Cobbe \u00e8 sorta una cooperativa che riunisce a tutt'oggi 215 contadini che gestiscono un'estensione di terreno irrigato di circa 18 ettari coltivato a riso. Con la prossima apertura dei 3 pozzi finanziati da Mani tese (i primi 4 furono finanziati dalla Mireor) l'estensione del terreno irrigato salir\u00e0 a circa 100 ettari. Certamente si deve fare ancora molto. A mio avviso il progetto in corso a Shimulia dovrebbe essere seguito da vicino e sostenuto in ogni modo\".\nRiconoscimenti.\nLa citt\u00e0 di Roma, il suo paese natale gli hanno dedicato una via, Andrea Riccardi nel suo libro \"Il secolo del martirio\", lo ricorda come martire della giustizia."}
{"id": "1872362", "revid": "757396", "url": "https://it.wikipedia.org/wiki?curid=1872362", "title": "Futbol Club Barcelona B\u00e0squet 2007-2008", "text": "Questa voce raccoglie le informazioni riguardanti il Futbol Club Barcelona B\u00e0squet nelle competizioni ufficiali della stagione 2007-2008.\nStagione.\nLa stagione 2007-2008 del Futbol Club Barcelona B\u00e0squet \u00e8 la 50\u00aa nel massimo campionato spagnolo di pallacanestro, la Liga ACB.\nRoster.\n\"Aggiornato al 14 luglio 2018.\""}
{"id": "1872363", "revid": "1573940", "url": "https://it.wikipedia.org/wiki?curid=1872363", "title": "Ruben II d'Armenia", "text": "Era figlio di secondo letto di Teodoro II d'Armenia, della casata dei Rupenidi. \nQuando suo padre mor\u00ec Ruben fu affidato alle cure del suo primo cugino Tommaso, il reggente; ma suo zio Mleh, desideroso di conquistare il potere, si alle\u00f2 con Norandino ed entr\u00f2 nel regno alla testa di un esercito di Aleppo.\nTommaso fugg\u00ec ad Antiochia lasciando Ruben a Hromgla, affidato alle cure del \"catholicos\" Nerses IV, questi per\u00f2 fu ucciso da agenti di Mleh nel 1169, il giovane Ruben fu avvelenato un anno pi\u00f9 tardi.\nAlla morte di Ruben, Mleh divenne principe."}
{"id": "1872368", "revid": "1543377", "url": "https://it.wikipedia.org/wiki?curid=1872368", "title": "John A. Macdonald", "text": " Fu il 1\u00ba Primo ministro del Canada dal 1\u00ba luglio 1867 al 5 novembre 1873.\nBiografia.\nJohn A. Macdonald nacque a Glasgow in Scozia da Hugh Macdonald e Helen Shaw. Spos\u00f2 Isabella Clark da cui ebbe due figli (John Alexander e Hugh John), poi spos\u00f2 Agnes Bernard da cui ebbe una figlia (Mary).\nNel 1832 fu avvocato in Napanee (Ontario).\nMacdonald era un massone.\nNegli anni 1837/38 combatt\u00e9 come soldato semplice nelle forze governative durante le Ribellioni canadesi del 1837-1838.\nIl primo ministro John A. Macdonald organizz\u00f2 una politica cosiddetta \"etnocida\" nei confronti degli amerindi delle pianure centrali del paese per appropriarsi delle loro terre, causando intenzionalmente carestie, esecuzioni arbitrarie e l'assimilazione forzata dei bambini."}
{"id": "1872370", "revid": "933835", "url": "https://it.wikipedia.org/wiki?curid=1872370", "title": "Suore zelatrici del Sacro Cuore", "text": "Le Suore Zelatrici del Sacro Cuore, o Istituto Ferrari, sono un istituto religioso femminile di diritto pontificio: i membri di questa congregazione pospongono al loro nome la sigla S.Z.C.Z.\nStoria.\nLa congregazione trae origine dalla compagnia delle \"Pie Dame Zelatrici del Sacro Cuore\", fondata all'Aquila nel 1879 da Maria Ferrari (1824\u20131896) per l'assistenza a domicilio agli anziani e agli ammalati.\nLa societ\u00e0 fu approvata come \"Pia Unione\" nel 1892 dal vescovo aquilano Augusto Antonino Vicentini; nel 1918 Giovanni Garigliano, insigne canonista e amministratore apostolico della diocesi, per assicurare un futuro all'istituzione, volle che i suoi membri professassero i voti e che la pia unione si trasformasse cos\u00ec in congregazione religiosa; le Zelatrici del Sacro Cuore furono approvate come congregazione di diritto diocesano dal vescovo Adolfo Turchi con decreto del 14 aprile 1923.\nL'istituto ottenne dalla Congregazione per i Religiosi il riconoscimento ecclesiastico di istituzione di diritto pontificio con il decreto del 1\u00ba luglio 1982, con il quale vennero approvate anche le sue costituzioni.\nAttivit\u00e0 e diffusione.\nLe Zelatrici del Sacro Cuore si dedicano a varie opere di carit\u00e0, particolarmente all'assistenza agli infermi e all'istruzione ed educazione cristiana della giovent\u00f9.\nOltre che in Italia, l'istituto \u00e8 presente nelle Filippine e in Indonesia; la sede generalizia \u00e8 all'Aquila.\nAl 31 dicembre 2015, la congregazione contava 143 religiose in 17 case."}
{"id": "1872372", "revid": "3831", "url": "https://it.wikipedia.org/wiki?curid=1872372", "title": "Scavi Sant'Ippolito", "text": ""}
{"id": "1872374", "revid": "729019", "url": "https://it.wikipedia.org/wiki?curid=1872374", "title": "Niccol\u00f2 Picingli", "text": "Biografia.\nFu lo stratego bizantino di Bari che comand\u00f2 il contingente romano orientale nella famosa Battaglia del Garigliano nel 915, durante le Guerre arabo-bizantine.\nFu nominato nel 915 dall'Imperatore di Costantinopoli per rimpiazzare Melisiano. Immediatamente egli cominci\u00f2 ad operare per un'alleanza che radunasse vari principi cristiani dell'Italia meridionale per uno sforzo concertato al fine di espellere i musulmani dal Traetto e dall'intera penisola. Godette dell'aiuto in questo suo sforzo d'una flotta bizantina messa a disposizione dall'Imperatore. Il longobardo principe Guaimaro II di Salerno e il principe di Capua e Benevento, Landolfo I, si unirono con le sue forze e insieme marciarono verso settentrione in direzione del fiume Garigliano, dove sorgeva l'insediamento musulmano del Traetto.\nI signori di Gaeta e Napoli, i duchi Giovanni I di Gaeta e Gregorio IV di Napoli entrambi formalmente vassalli bizantini, risposero alla chiamata e giunsero anch'essi al suo campo per essere investiti di onorifici titoli bizantini e il duca di Gaeta e suo figlio, Docibile, con il duca di Napoli e suo figlio, Giovanni, furono insigniti della dignit\u00e0 di patrizi.\nLa notevole forza cos\u00ec raccolta s'incontr\u00f2 con il papa Giovanni X, che era personalmente al comando d'un esercito di laziali e toscani, uniti gi\u00e0 alle numerose truppe di Alberico I di Spoleto che aveva inviato le sue armate al Papa da Umbria e Marche. Tutti si scontrarono con i musulmani nel giugno del 915 e la battaglia fu un completo successo dell'alleanza cristiana.\nNiccol\u00f2 Picingli fu privato della sua carica nel 921."}
{"id": "1872376", "revid": "869733", "url": "https://it.wikipedia.org/wiki?curid=1872376", "title": "Aboccaperta", "text": "Aboccaperta, titolo completo Aboccaperta: gli italiani che hanno qualcosa da dire, \u00e8 stato un programma televisivo italiano di genere talk show, in onda su Rai 2 dal 1984 al 1987 con la conduzione di Gianfranco Funari.\nIl programma \u00e8 stato ideato sulla falsariga di \"Torti in faccia\", che lo stesso Funari aveva condotto su TMC dal 1980 al 1981, e di \"A boccaperta\", che prese il posto della trasmissione appena citata, sulla stessa rete, fino al 1983.\nIl programma \u00e8 considerato il primo \"talk-rissa\", e quello che rese Funari popolare.\nAlcuni argomenti affrontati dalla trasmissione nel corso degli anni:"}
{"id": "1872379", "revid": "289247", "url": "https://it.wikipedia.org/wiki?curid=1872379", "title": "FC Barcelona (pallacanestro)", "text": ""}
{"id": "1872380", "revid": "40859", "url": "https://it.wikipedia.org/wiki?curid=1872380", "title": "Spirale reciproca", "text": ""}
{"id": "1872383", "revid": "767487", "url": "https://it.wikipedia.org/wiki?curid=1872383", "title": "Blob - Il fluido che uccide", "text": "Blob - Il fluido che uccide (\"The Blob\") \u00e8 un film del 1988 diretto da Chuck Russell. \u00c8 un film horror fantascientifico, remake dell'originale \"Fluido mortale\" (\"The Blob\", 1958) di Irvin S. Yeaworth Jr., che aveva gi\u00e0 avuto un sequel nel 1972 con \"Beware! The Blob\" (\"Beware! The Blob\") di Larry Hagman.\nTrama.\nNella cittadina statunitense di Arborville, un meteorite precipita in mezzo ai boschi.\nUn barbone lo trova e lo smuove, facendo fuoriuscire un fluido gelatinoso che gli ingloba la mano. Fuggendo, il vagabondo viene investito dall'auto di Paul e Meg, due fidanzati, che decidono di portarlo in ospedale e obbligano Brian, un bulletto locale, a seguirli perch\u00e9 \u00e8 stato testimone oculare dell'incidente. Brian decide di andarsene mentre sono in ospedale, e, in sala d'aspetto, Paul vede il vagabondo agitarsi e contorcersi e chiama il dottore dell'ospedale. Quando egli solleva la coperta vede che il corpo dell'uomo \u00e8 stato corroso lasciando intatta solo la testa. Paul corre a chiamare la polizia ma l'essere che ha attaccato il vecchio gli cade addosso. Paul grida e Meg, sopraggiunta, cerca di salvarlo, ma il suo braccio si stacca mentre il povero ragazzo viene liquefatto e divorato. La polizia pensa che nell'omicidio sia coinvolto Brian, mentre Meg, in stato di shock, viene condotta a casa. Il fluido, intanto, si dirige verso i boschi e penetra in un'auto dove due ragazzi stanno amoreggiando, divorandoli entrambi, e scendendo poi nella fogna attraverso uno scolo. Meg, intanto, esce di nascosto di casa e trova Brian, supplicandolo di crederle, perch\u00e9, in fondo, \u00e8 l'unico che abbia visto la creatura e che possa aiutarla.\nI due entrano in una tavola calda e proprio in quel momento il mostro esce da un lavandino nelle cucine, divorando l'addetto alle pulizie e la proprietaria e inseguendo i ragazzi nella cella frigorifera. Qui per\u00f2 qualcosa lo fa arrestare e fuggire, e i due giovani riescono a scappare dal bar dirigendosi verso i boschi. Il prete del luogo, passando di l\u00ec, vede il Blob scomparire nella fogna, poi entra nel bar devastato e trova un frammento di Blob congelato che si infila in tasca. Intanto i due ragazzi trovano nel bosco un'\u00e9quipe di militari che studia il meteorite e l'essere che ne \u00e8 fuoriuscito formulando varie ipotesi sulla sua provenienza. Brian capisce per\u00f2 che nelle intenzioni dei militari c'\u00e8 qualcosa di poco chiaro, e mentre i militari li ritrasportano in citt\u00e0, Brian fugge dal furgoncino scassinando la portiera, mentre Meg rimane a bordo. Giunta in citt\u00e0, si ricorda che il suo fratellino e il suo amico Eddie sono andati di nascosto al cinema, e decide di raggiungerli per portarli a casa al sicuro. Il mostro, infatti, ormai enorme, assalta il cinema causando il panico, proprio mentre Meg sopraggiunge, e riesce a portare i bambini al sicuro nella fogna. Intanto i militari trovano Brian e cercano di portarlo in citt\u00e0, ma lui riesce a fuggire e, attraverso uno scarico fognario, si sottrae alla cattura. L\u00ec si incontra con Meg, e il gruppo viene attaccato dal Blob. Eddie viene divorato, il fratellino di Meg riesce a fuggire da un tombino, mentre lei e Brian fuggono nelle fogne e riescono poi ad uscire fuori.\nL\u00ec i militari li fermano, ma Brian rivela quello che ha scoperto: il mostro non \u00e8 una creatura extraterrestre, ma \u00e8 stato creato da esperimenti per la guerra batteriologica. Il mostro esce dalle fogne e attacca i militari, divorandoli tutti, mentre Meg e Brian capiscono cosa teme la creatura: il freddo. Essi innescano una bomba su un camion per produrre neve artificiale e quando il Blob ci balza sopra, viene investito da un'ondata di freddo che lo fa cristallizzare e frantumare in mille pezzi. In seguito i brandelli congelati del mostro vengono trasportati nella ghiacciaia cittadina.\nTempo dopo, il prete della cittadina predica ad alcuni campagnoli l'Apocalisse. Egli, impazzito dopo l'attacco del Blob e sfregiato dalle fiamme di un incendio, \u00e8 ora un paranoico alcolizzato. Nel finale, una donna chiede al prete quando arriver\u00e0 l'Apocalisse ed egli risponde \"Presto\" mostrando un vasetto dove ha conservato un pezzo del Blob che si muove...\nProduzione.\nPer le sequenze del fluido \u00e8 stato usato del gel silicone normalissimo, ad eccezione di due scene create con i primi modelli in 3D usati ai tempi, sia pure con scarsa tecnologia. Nella scena in cui Bryan tenta il salto in moto l'attore si ruppe due costole e di conseguenza fu costretto in ospedale per un mese: per questo motivo venne presa una controfigura per alcune scene, interpretata dall'attore suo coetaneo Ethan Hawke.\nPromozione.\nSlogan promozionali:"}
{"id": "1872387", "revid": "1456895", "url": "https://it.wikipedia.org/wiki?curid=1872387", "title": "Meridiana di Sesto", "text": "La meridiana di Sesto (\"Sextener Sonnenuhr\" in tedesco) \u00e8 una meridiana naturale che si trova nel territorio comunale di Sesto in val Pusteria (BZ), che sfrutta l'altezza delle cime delle Dolomiti di Sesto. La meridiana funziona sempre grazie al Sole, che illuminando le cime dolomitiche circostanti il paese, fornisce una misura (seppur approssimativa) dell'ora. Le cime che la compongono sono:"}
{"id": "1872394", "revid": "1543377", "url": "https://it.wikipedia.org/wiki?curid=1872394", "title": "Finale (torrente)", "text": "Il torrente Finale \u00e8 un torrente della Lombardia, che scorre in provincia di Sondrio, per gran parte nel comune di Berbenno di Valtellina. Nasce da una sorgente a 2.200\u00a0m.s.l.m. (circa) nel monte Val Granda e poi sfocia a San Pietro Berbenno nel fiume Adda dopo circa 21\u00a0km.\nIl torrente \u00e8 straripato tra il 13 e 14 luglio 2008 causando molti danni in tutto il comune e alle infrastrutture della zona."}
{"id": "1872396", "revid": "1305772", "url": "https://it.wikipedia.org/wiki?curid=1872396", "title": "Untitled (How Could This Happen to Me?)", "text": "Untitled (How Could This Happen to Me?) \u00e8 il terzo singolo estratto dal secondo album dei Simple Plan \"Still Not Getting Any...\", pubblicato il 1\u00ba aprile 2005.\nVideoclip.\nIl video musicale narra la storia di un incidente d'auto in una notte piovosa. Un uomo, guidando ubriaco, porta la sua auto a sbattere frontalmente contro quella guidata da una ragazza, che muore dopo alcuni vani tentativi di rianimarla. L'uomo, invece, sopravvive con poche ferite.\nLa linea guida del video \u00e8 ci\u00f2 che accade alle persone amate dalla vittima che, nel preciso istante dell'impatto mortale, vengono sbalzate via dal luogo in cui erano, come se anche loro avessero avuto un incidente. I Simple Plan hanno dichiarato:"}
{"id": "1872397", "revid": "486946", "url": "https://it.wikipedia.org/wiki?curid=1872397", "title": "RF-out", "text": ""}
{"id": "1872404", "revid": "599013", "url": "https://it.wikipedia.org/wiki?curid=1872404", "title": "Clarence Kea", "text": ""}
{"id": "1872407", "revid": "729019", "url": "https://it.wikipedia.org/wiki?curid=1872407", "title": "Abraham Cresques", "text": "Biografia.\nLa sua perizia era talmente raffinata che ricopr\u00ec sotto il principe Giovanni di Aragona la carica ufficiale di \"maestro delle mappe e dei compassi\". Il principe era solito definirlo come \"L'ebreo della nostra casa\" e per i suoi meriti gli confer\u00ec, come segno del suo favore, il diritto di aprire delle terme. Abraham insieme a suo figlio Jahuda fece la prima Mappa Mundi in scala che rappresenta il primo tentativo di dare proporzioni reali ai territori al di fuori del Mediterraneo, superando le vecchie mappe medievali del mondo che non erano niente di meglio che semplici rappresentazioni pittoriche.\nIl figlio che successivamente sar\u00e0 battezzato cristiano con il nome di Jayme Ribes, conosciuto col nome di Giacomo di Maiorca, come il padre sar\u00e0 uno dei maggiori cartografi mai esistiti e da Enrico il Navigatore sar\u00e0 designato direttore della famosa scuola di Sagres.\nOpere.\nAtlante catalano.\nNon \u00e8 certo che Cresques sia l'autore del famoso Atlante catalano ma \u00e8 documentato che contemporaneamente realizz\u00f2 diverse mappe dello stesso tipo e che i re d'Aragona le offrirono in regalo ad altri monarchi europei. Si sa che nel novembre 1381 Giovanni, duca di Girona e primogenito di Pietro il Cerimonioso, volle fare un regalo al nuovo re di Francia e cugino di sua moglie, Iolanda di Bar, il giovane Carlo VI, e decise d'inviargli una mappa del mondo depositata negli archivi di Barcellona. Mand\u00f2 a chiamare l'autore della mappa, Cresques \"il Giudeo\" (\"Cresques lo juheu qui lo dit mapamundi ha fet\") e suo figlio Jafud\u00e0, perch\u00e9 dessero maggiori informazioni all'emissario del Francese. I Cresques ricevettero come compenso 150 fiorini d'oro dall'Aragona (Abraham) e 60 lire maiorchine (Jafud\u00e0)."}
{"id": "1872416", "revid": "1869172", "url": "https://it.wikipedia.org/wiki?curid=1872416", "title": "Laurentino Gomes", "text": "Biografia.\nLaureato in giornalismo presso l'Universit\u00e0 federale dello Stato del Paran\u00e1, ha conseguito il diploma di post-laurea in Amministrazione presso l'Universit\u00e0 di San Paolo ed inoltre ha seguito ulteriori corsi presso l'Universit\u00e0 di Cambridge, UK, e quella di Vanderbilt, Stati Uniti.\nDurante 30 anni di professione ha lavorato come reporter ed editore per alcuni dei principali organi di comunicazione del Brasile, come il quotidiano 'O Estado de S\u00e3o Paulo' ed il periodico 'Veja'.\nIn Brasile \u00e8 molto conosciuto come autore del best seller \"1808\" nel quale descrive dettagliatamente le vicende del trasferimento a Rio de Janeiro dei monarchi e dell'intera Corte portoghesi causata dall'incombente minaccia d'invasione delle truppe di Napoleone.\nTale evento ebbe importanti conseguenze per il Brasile e in Europa segn\u00f2 l'inizio del declino delle fortune napoleoniche.\nGi\u00e0 direttore di una divisione della casa editrice Abril e responsabile per la pubblicazione di 23 riviste specializzate, nel 2008 la rivista \u00c9poca lo ha eletto tra le 100 persone pi\u00f9 influenti dell'anno per aver essere riuscito a vendere pi\u00f9 di mezzo milione di copie del suo libro di storia del Brasile. Vive attualmente a Itu, nello Stato di S\u00e3o Paulo.\nLa sua seconda opera \u00e8 stata \"1822\" la cui presentazione ufficiale avvenne il 7 settembre 2010 presso il Museo del Caff\u00e8 di Santos (SP), il giorno esatto della Dichiarazione di Indipendenza del Brasile e coincidente con l'88-mo anniversario della costruzione dell'edif\u00edcio della Borsa Ufficiale del Caff\u00e8.\nIn essa egli descrive il periodo di 13 anni di storia brasiliana che inizia con il ritorno del Re e della Corte portoghese a Lisbona nel 1821 e termina con la morte di D.Pedro I in Portogallo, tre anni dopo l'abdicazione al trono brasiliano in favore del figlio, D.Pedro II.\nEsso costituisce la continuazione di \"1808\" con l'obiettivo di descrivere eventi e personaggi che ebbero un ruolo rilevante nella fondazione del Brasile moderno.\nNel corso del 2013 \u00e8 stato presentato il terzo volume della Trilogia brasiliana: \"1889\" nel quale si narrano gli eventi relativi alla proclamazione della Repubblica Federativa del Brasile ed il turbolento periodo successivo nel corso del quale il Paese fu scosso da conflitti interni tra le classi dominanti. Inoltre erano sempre incombenti le imprevedibili reazioni dei numerosi gruppi di ex schiavi, liberi grazie alla Legge Aurea del 1888, ed il perdurante rischio di frammentazione in almeno quattro distinte nazioni lusofone, analogalmente a quanto gi\u00e0 avvenuto per i confinanti Stati ispanici."}
{"id": "1872422", "revid": "118443191", "url": "https://it.wikipedia.org/wiki?curid=1872422", "title": "Harry William Holmes", "text": "Lavor\u00f2 per decenni presso il ministero della Difesa del Regno Unito, ottenendo il grado militare di Generale di brigata, e per i suoi servigi gli fu assegnata, nel 1955, l'onorificenza di Ufficiale dell'Ordine dell'Impero Britannico.\nHolmes e il movimento esperantista.\nDal 1933 al 1952 fu presidente del Londona Esperanto-Klubo, il gruppo esperantista di Londra. Fu in questo fortemente coadiuvato dalla moglie Nora.\nNel 1956 fu eletto vicepresidente dell'Associazione Universale Esperanto (UEA), e mantenne il posto sino al 1964. In quanto tale, assunse due volte, a titolo provvisorio, le funzioni di presidente dell'Associazione: dal 1960 al 1962, in occasione della morte del presidente Giorgio Canuto; e nuovamente nel maggio 1964, in occasione della morte del presidente Hideo Yagi.\nDurante il Congresso Universale di Esperanto del 1964 il comitato dell'UEA lo elesse presidente onorario, carica che mantenne fino al 1974, quando si dimise per protesta contro i cambiamenti nel consiglio direttivo.\nOpere.\nSegue una lista non esaustiva delle opere di Holmes."}
{"id": "1872423", "revid": "599013", "url": "https://it.wikipedia.org/wiki?curid=1872423", "title": "Hal Gill", "text": "Carriera.\nDopo essere stato acquisito nell'ottavo turno, 207\u00aa scelta assoluta degli NHL Entry Draft 1993 dai Boston Bruins, Gill pass\u00f2 i successivi quattro anni giocando per il Providence College. Inizi\u00f2 a giocare nella NHL durante la stagione 1997-98, totalizzando oltre 600 partite nella stagione regolare in otto stagioni con i Bruins. Durante la stagione cancellata del 2004-05, Gill gioc\u00f2 con la squadra del Lukko nella SM-liiga finlandese.\nNel luglio 2006 i Toronto Maple Leafs conclusero con Gill un contratto di tre anni. Il 26 febbraio 2008 venne scambiato con i Pittsburgh Penguins per una scelta del secondo turno dei draft e per una scelta del quinto turno degli NHL Entry Draft 2009.\nDopo aver vinto con i Penguins la Stanley Cup 2009 Gill pass\u00f2 ai Montreal Canadiens, mentre nel febbraio del 2012 fu ceduto ai Nashville Predators. Dopo una sola stagione sub\u00ec il buy-out da parte dei Predators, divenendo cos\u00ec un giocatore free agent.\nNel 2013 Gill fu invitato al camp estivo dei Philadelphia Flyers con un contratto di tipo try-out; solo il 1\u00ba ottobre, data d'inizio del campionato, la dirigenza della squadra conferm\u00f2 il giocatore con un contratto annuale."}
{"id": "1872425", "revid": "111469540", "url": "https://it.wikipedia.org/wiki?curid=1872425", "title": "Alleanza Nazionale per la Libert\u00e0", "text": "L'Alleanza nazionale per la libert\u00e0 fu un'associazione clandestina antifascista italiana, fondata dal poeta Lauro De Bosis nel 1928, e ispirata all'ideologia liberale, monarchica e moderata, nonch\u00e9 all'anticomunismo. Si sciolse nel 1931. \nStoria.\nMario Vinciguerra, al tempo sorvegliato speciale del regime per i suoi rapporti con altri antifascisti, racconta che la sua costituzione nacque a seguito del suo incontro con il De Bosis, conosciuto nel 1927, col quale nella primavera del 1930 raggiunse una \"grande sintonia di pensiero\". De Bosis fond\u00f2 il gruppo, coinvolgendovi Umberto Zanotti Bianco, Romolo Ferlosio, Renzo Rendi e il duca Giovanni Antonio Colonna di Cesar\u00f2.\nL'attivit\u00e0 provoc\u00f2 le ire della sinistra, fu prodotto durante il processo cui il Tribunale speciale per la difesa dello Stato sottopose il Vinciguerra, che pochi mesi dopo la costituzione del gruppo era stato arrestato, insieme al Rendi ed alla madre del De Bosis, con l'accusa di cospirazione finalizzata all'insurrezione armata.\nPoich\u00e9 l'imputazione poteva valere la pena capitale, il De Bosis allest\u00ec una campagna stampa internazionale di pressione sul regime; il 22 dicembre il tribunale condann\u00f2 Vinciguerra ed il Rendi a 15 anni di reclusione, di cui uno in segregazione. La madre del De Bosis, che aveva scritto a Mussolini, fu invece assolta.\nLauro De Bosis si trovava all'estero e, avuta notizia degli esiti processuali, concep\u00ec per il suo rientro l'azione spettacolare nella quale trov\u00f2 la morte, un \"raid\" aereo in solitaria col quale effettuare un volantinaggio sopra la citt\u00e0 di Roma. La morte del De Bosis nel 1931 e la carcerazione del Vinciguerra e del Rendi posero fine alla breve esperienza politica del gruppo.\nCaratteristiche ed attivit\u00e0.\nL'associazione, definita dal Candeloro \u00abgruppo di carattere liberal-conservatore e monarchico\u00bb, si proponeva di contrastare la crescita in Italia di sentimenti antimonarchici ed anticlericali (che il regime indicava come unica possibile alternativa al fascismo) e di catalizzare intorno a s\u00e9 una coalizione antifascista di ampio spettro, comprensiva appunto delle forze monarchiche e filoclericali (anche se De Bosis non era affatto un clericale, ma un sostenitore della formula laica cavouriana), ma con l'esclusione dei comunisti, per la destituzione di Mussolini ed il ritorno alle \"libert\u00e0 costituzionali\".\nL'attivit\u00e0 politica era incentrata sulla composizione di un bollettino quindicinale, su un solo foglio, da diffondere clandestinamente. Nel primo dei bollettini si legge:\nPersonalit\u00e0 aderenti.\nAderirono all'associazione Benedetto Croce, che da Napoli la segu\u00ec con Gino Doria e Francesco Flora, mentre padre Enrico Rosa, di Civilt\u00e0 Cattolica, distribuiva i bollettini agli incontri dell'Azione Cattolica."}
{"id": "1872426", "revid": "125892255", "url": "https://it.wikipedia.org/wiki?curid=1872426", "title": "Il seme della violenza", "text": "Il seme della violenza (\"Blackboard Jungle\") \u00e8 un film del 1955 diretto da Richard Brooks, trasposizione cinematografica dell'omonimo romanzo del 1954 a firma Evan Hunter (pi\u00f9 noto in Italia come Ed McBain).\nNel 2016 venne scelto per la conservazione nel National Film Registry della Biblioteca del Congresso negli Stati Uniti.\nTrama.\nRichard Dadier ottiene un posto d'insegnante di lingua inglese presso una scuola popolare di avviamento al lavoro. Si dedica al lavoro con slancio, ma il suo entusiasmo viene messo a dura prova. La scuola \u00e8 frequentata in gran parte, da adolescenti che provengono dagli strati pi\u00f9 bassi della popolazione. Sono ragazzi cinici, spietati, alcuni sembrano gi\u00e0 avere il comportamento del delinquente ed anche nei casi meno gravi quei ragazzi non mostrano alcun desiderio di apprendere e frequentano la scuola solo perch\u00e9 la legge glielo impone.\nBen presto la vita diviene assai difficile per Dadier: divenuto oggetto della derisione e dell'aperta ostilit\u00e0 della scolaresca, viene persino aggredito perch\u00e9 prende le difese di un'insegnante, salvandola da un tentativo di violenza da parte di un alunno. Ma Dadier non si d\u00e0 per vinto. Bench\u00e9 i colleghi e sua moglie lo esortino a non ostinarsi in quella lotta impari, ottiene qualche piccolo successo ma pi\u00f9 che mai \u00e8 preso di mira dagli elementi peggiori della scolaresca. A causa di alcune false informazioni, il preside lo accusa di pregiudizi razziali, mentre una serie di lettere e telefonate anonime informano sua moglie Anna di una sua presunta tresca con l'insegnante che a suo tempo ha difeso. A causa delle lettere Anna subisce un collasso e rischia di morire per un parto prematuro.\nNauseato e avvilito, Dadier \u00e8 ormai deciso ad abbandonare la scuola, ma, bench\u00e9 egli non se ne renda ancora conto, la sua costanza ha portato qualche frutto. I suoi colleghi sembrano svegliarsi dal loro torpore, la stessa Anna lo esorta a non lasciarsi sopraffare. Aggredito e ferito dal \"biondino\", il pi\u00f9 facinoroso dei suoi alunni, Dadier riesce ad inchiodarlo per effetto della forza morale che gli conferisce la sua condotta lineare pi\u00f9 che con la forza fisica. Gli altri alunni si schierano al suo fianco, il \"biondino\" \u00e8 cacciato via."}
{"id": "1872434", "revid": "27723", "url": "https://it.wikipedia.org/wiki?curid=1872434", "title": "Harry Holmes", "text": ""}
{"id": "1872441", "revid": "324622", "url": "https://it.wikipedia.org/wiki?curid=1872441", "title": "Nitroammina", "text": "Una nitroammina \u00e8 un'ammina che ha subito un processo di nitrazione, solitamente ad opera di acido nitrico fumante o di una miscela solfo-nitrica. \nIn particolare, a partire dall'esa-metilen-tetra-ammina, si ottiene la ciclo-tri-metilen-tri-nitro-ammina (RDX), dalla reazione di nitrazione con acido nitrico fumante, mentre la ciclo-tetra-metilen-tetra-nitro-ammina (HMX) si ottiene nitrando la stessa ammina con anidride acetica, paraformaldeide e ammonio nitrato.\nLa maggior parte degli esplosivi militari sono a base di nitroammine. Ad esempio, il C-4 viene ottenuto tramite un processo di dissoluzione di una nitroammina (chiamata esogeno o T4) in un solvente, assieme a composti polimerici.\nNegli usi civili (come nelle miniere e nelle operazioni di demolizione), a causa dell'alto costo e della difficolt\u00e0 di produzione delle nitroammine, si preferisce sostituire le stesse con esplosivi altrettanto sicuri ma dal prezzo inferiore, come il tritolo o i composti ANFO (ammonium nitrate fuel oil)."}
{"id": "1872450", "revid": "1924342", "url": "https://it.wikipedia.org/wiki?curid=1872450", "title": "Tha Carter III", "text": "Tha Carter III \u00e8 il sesto album del rapper statunitense Lil Wayne, uscito il 10 giugno 2008.\nL'immagine di copertina, che presenta una foto da bambino di Lil Wayne, segue l'idea delle copertine di altri album di rapper americani quali Nas (\"Illmatic\") e Notorius B.I.G. (\"Ready to Die\"). \"Tha Carter III\" ha venduto circa 3,5 milioni di copie negli USA e oltre 4 milioni di copie nel mondo.\nAntefatti.\nPrima dell'uscita del disco, Lil Wayne ha affermato che tra i produttori ci saranno The Alchemist, Cool &amp; Dre, Deezle, Jim Jonsin, Just Blaze, Kanye West, Mannie Fresh, The Runners, Scott Storch, Timbaland, Danja, Arash, e will.i.am.\nIn un'intervista con HipHopCanada.com, Solitair dei Black Jays ha affermato che lui e Cipha Sounds hanno prodotto una traccia per il nuovo lavoro di Lil Wayne (probabilmente riferendosi a \"Tha Carter III\").\nI Runners hanno affermato di avere prodotto tre tracce per \"Tha Carter III\".\nLil Wayne ha rivelato di avere scritto una traccia per Eminem. Ha definito la canzone come \"la pi\u00f9 pazza\"; ad ogni modo, Eminem ha declinato la sua proposta.\nTra i collaboratori ci sono Fabolous, T-Pain, Brisco, Bobby Valentino, Betty Wright, Static Major, Robin Thicke, Jay-Z, Juelz Santana, Kanye West e Busta Rhymes.\nMTV ha riportato che Wyclef Jean ha lavorato su un paio di tracce dell'album e che probabilmente ci sar\u00e0 anche una canzone con Nelly Furtado, Justin Timberlake e Timbaland. Tuttavia quest'ultima traccia non \u00e8 stata inclusa nella versione finale dell'album. David Banner ha confermato di avere collaborato alla produzione di cinque tracce presenti sulla versione definitiva dell'album.\nAnche Swizz Beatz ha affermato di avere lavorato per \"Tha Carter III\".\nLil Wayne ha confermato che nell'album ci sono tre buone tracce a cui ha collaborato Kanye West, e che anche alcune tracce di \"The Leak\" sono state prodotte da questo.\nSingoli.\nIl primo singolo ufficiale tratto dall'album \u00e8 \"Lollipop\", che vede la partecipazione di Static Major. Il singolo \u00e8 stata la canzone che ha visto il debutto commerciale di Lil Wayne, rimanendo alla prima posizione della classifica americana Billboard 100 per cinque settimane non consecutive.\nIl secondo singolo \u00e8 \"A Milli\", che ha raggiunto la sesta posizione nella Billboard 100. Il video del secondo singolo, \"A Milli\", \u00e8 stato lanciato a maggio negli Stati Uniti. Varie versioni di questa canzone, che vedevano la collaborazione di artisti come Tyga, Cory Gunz, Hurricane Chris and Lil Mama, sarebbero dovute apparire nell'album come \"skit\", tuttavia nessuna di queste \u00e8 stata inclusa nella versione finale.\nIl terzo singolo \u00e8 \"Got Money\", che vede la collaborazione di T-Pain. La canzone ha raggiunto la 13\u00aa posizione nella Billboard 100.\nIl quarto singolo \u00e8 \"Mrs. Officer\", che vede le collaborazioni di Bobby Valentino e Kidd Kidd; quest'ultimo, per\u00f2, non viene accreditato per il suo lavoro svolto sulla canzone.\nDiffusione illegale su Internet.\nDopo che buona parte dell'album venne diffusa illegalmente su Internet verso la met\u00e0 del 2007, Lil Wayne ha utilizzato queste canzoni, oltre a altre quattro del tutto nuove per fare un EP intitolato \"The Leak\". \"The Leak\" \u00e8 uscito ufficialmente il 18 dicembre 2007, mentre l'uscita dell'album vero e proprio \u00e8 stata posticipata al 10 giugno 2008. Lil Wayne ha detto riguardo a questo imprevisto: \nIl 30-31 maggio, l'intero Tha Carter III \u00e8 stato divulgato illegalmente a livello internazionale. Il 30 maggio, 5 canzoni della tracklist sono state rese disponibili su Internet. Successivamente l'intero album pot\u00e9 essere scaricato gratis da vari siti. Il DJ responsabile della diffusione anticipata \u00e8 stato DJ Chuck T.\nClassifiche.\nAvendo venduto il primo giorno circa 423\u00a0000 copie, negli USA l'album ha venduto 1\u00a0005\u00a0545 unit\u00e0 nella sola prima settimana. Dunque, l'album ha conquistato il maggior numero di copie vendute in una settimana da un album nel 2008 ed \u00e8 anche stato il primo album a superare il milione di copie nella prima settimana dai tempi di The Massacre di 50 Cent, che \u00e8 uscito nel 2005.\n\"Tha Carter III\" ha immediatamente raggiunto la prima posizione anche nella Billboard Canadian Albums, avendo venduto circa 21,000 unit\u00e0. Altrove, l'album ha conseguito un pi\u00f9 contenuto successo,\nesordendo alla 23\u00aa posizione nella Official Albums Chart e alla 34\u00aa nella Irish Album Chart.\nNella seconda settimana, ha venduto circa 309\u00a0000 copie, \"Tha Carter III\" \u00e8 diventato l'album di Lil Wayne pi\u00f9 venduto fino adesso.\n\"Tha Carter III\" ha venduto circa 3,5 milioni di copie negli USA e oltre 4 milioni di copie nel mondo."}
{"id": "1872455", "revid": "125835083", "url": "https://it.wikipedia.org/wiki?curid=1872455", "title": "Alternative Investment Market", "text": "L'Alternative Investment Market (in sigla AIM) \u00e8 un mercato borsistico istituito per accogliere le PMI.\nIn Inghilterra.\nL'AIM \u00e8 nato in Inghilterra il 19 giugno 1995 al London Stock Exchange (LSE) come Alternative Investment Market ed \u00e8 composto dai 3 indici: FTSE AIM UK 50 Index, FTSE AIM 100 Index e FTSE AIM All-Share Index.\nIn Italia.\nIl 22 giugno 2009 nasce \"Alternative Investment Market Italia\" (o abbreviato \"AIM Italia\"), il mercato di Borsa Italiana dedicato alle piccole e medie imprese. \u00c8 un mercato alternativo dei capitali creato e gestito da Borsa Italiana."}
{"id": "1872456", "revid": "3831", "url": "https://it.wikipedia.org/wiki?curid=1872456", "title": "Compostaggio Industriale", "text": ""}
{"id": "1872458", "revid": "1543377", "url": "https://it.wikipedia.org/wiki?curid=1872458", "title": "Mario Pezzolla", "text": "Biografia.\nDa ragazzino viene educato alla cultura musicale, grazie a lunghe sedute di solfeggio e di esercizi al pianoforte.\nSuccessivamente si aggancia alla nutrita schiera di italiani che nei primi anni settanta si recano a Londra, divenuta \"mecca\" incontrastata della musica giovanile, per imparare o approfondire la lingua inglese e la cultura locale.\nLavora in uno dei tempi della musica, il \"Marquee\" assieme a tanti artisti emergenti della corrente rock progressiva. \nQuando in Italia fiorisce la stagione delle radio private, passa dall'altra parte della barricata e si propone come giornalista e conduttore.\nNel 1976 collabora con Radio Antenna Musica, per la quale realizza il suo primo servizio sulla tourn\u00e9e di Paul McCartney e i Wings: erano gli anni del celebratissimo tour mondiale dell'ex \"FabFour\" che culminer\u00e0 con il triplo album dal vivo \"Wings over America\".\nDagli anni ottanta collabora con Radio Rai, avendo fatto parte della squadra dapprima di RaiStereoDue, in seguito di RaiStereoUno e poi di StereoRai. Da annoverare la sua conduzione pomeridiana, assieme a Barbara Condorelli e Riccardo Pandolfi.\nNegli anni novanta conduce tante edizioni della trasmissione radiofonica del Festival di Sanremo; entra a far parte della Commissione Selezionatrice di \"Sanremo Giovani\" e diventa membro della Direzione Artistica nel 1999. \nNel 1999 realizza \"Radio Vento-75 anni di radio italiana\", un omaggio al mezzo radiofonico e un recupero valorizzante degli archivi della Rai e di tutto ci\u00f2 che \u00e8 stato trasmesso dagli esordi fino a quel momento.\n\u00c8 per\u00f2 soprattutto noto agli appassionati di musica per le sue monografie sui Beatles, per le quali \u00e8 considerato uno dei massimi esperti. \nHa realizzato anche videocassette importanti come \"I Favolosi Beatles - Arrivano i Capelloni\", nella quale documenta la tourn\u00e9e italiana dei \"FabFour\" (iniziata il 24 giugno 1965) e ha presentato numerosi eventi che riguardano i Beatles. Inoltre \u00e8 stato lui ad intervistare per la Rai i Beatles durante la tourn\u00e9e italiana del 1965.\nDurante le maratone di cronaca sportiva svolte dalla Radio Rai per seguire le Olimpiadi o i Campionati del mondo di calcio presta la sua voce per la messa in onda di intervalli musicali."}
{"id": "1872459", "revid": "1226", "url": "https://it.wikipedia.org/wiki?curid=1872459", "title": "Transumanismo", "text": ""}
{"id": "1872460", "revid": "1226", "url": "https://it.wikipedia.org/wiki?curid=1872460", "title": "Transumano", "text": ""}
{"id": "1872463", "revid": "1226", "url": "https://it.wikipedia.org/wiki?curid=1872463", "title": "Sci-fi", "text": ""}
{"id": "1872464", "revid": "1226", "url": "https://it.wikipedia.org/wiki?curid=1872464", "title": "SciFi", "text": ""}
{"id": "1872465", "revid": "1226", "url": "https://it.wikipedia.org/wiki?curid=1872465", "title": "Sci fi", "text": ""}
{"id": "1872468", "revid": "114614961", "url": "https://it.wikipedia.org/wiki?curid=1872468", "title": "Catholicoi armeni di Cilicia", "text": "Questa voce contiene la lista dei \"catholicoi\" armeni di Cilicia.\nIl patriarcato armeno fu trasferito dall'Armenia alla Cilicia (regione costiera dell'Anatolia sudorientale) nel 1058.\nIl catholicosato di Cilicia continu\u00f2 ad esistere anche quando al sede armena di Echmiadzin fu restaurata, nel 1441, ed esiste tuttora. \nAttualmente la sede si trova ad Antilyas, in Libano. \nSua santit\u00e0, il \"catholicos\" d'Armenia e di tutti gli armeni ha sovranit\u00e0 sul \"catholicos\" di Cilicia, sebbene quest'ultimo operi indipendentemente.\n\"Catholicoi\" della Grande Casa di Cilicia e del Medio Oriente.\nPrima era di Sis, 267-301.\nSan Gregorio si spost\u00f2 a Echmiadzin nel 301 e rimase in carica fino al 325. \nVedi in lista dei \"catholicoi\" di Armenia la ininterrotta successione.\nLa sede rimase vacante fino al 1058 quando il patriarcato torn\u00f2 in Cilicia.\nSeconda era di Sis, 1293-1930.\n\"Duriante il regno di Gregorio IX la sede di Echmiadzin fu restaurata, 1441.\""}
{"id": "1872471", "revid": "110157", "url": "https://it.wikipedia.org/wiki?curid=1872471", "title": "Chiesa di Sant'Anna al Trivio", "text": "La chiesa di Sant'Anna al Trivio \u00e8 una chiesa monumentale di Napoli, locata in zona Vicaria e precisamente in via Del Trivio. Il tempio in questione \u00e8 una pregevole testimonianza architettonica, nonostante sia semi-sconosciuto.\nStoria.\nLa denominazione \"al trivio\", non indica un incrocio di strade, ma sta ad indicare, a mo' di sfott\u00f2, il soprannome \"del Trecco\", attribuito al maresciallo francese Odet de Foix, visconte di Lautrec. Il popolo am\u00f2 prenderlo in giro in questo modo, soprattutto per esorcizzare la paura del 1528, in cui il maresciallo minacci\u00f2 seriamente Napoli, cingendola d'assedio e mettendo a dura prova le sue mura.\nLa chiesa costruita in questo sito, acquisir\u00e0 questa denominazione solo nel 1864, ergo, nell'anno della sua inaugurazione.\nL'edificio di culto fu costruito dall'architetto Filippo Botta, il quale, al suo interno, reimpieg\u00f2 anche un sarcofago cinquecentesco, per la defunta moglie Fortunata Vecchione: tutt'oggi, si pu\u00f2 ammirare la pregevole struttura sulla quale, inoltre, vi \u00e8 il ritratto scultoreo della donna.\nFilippo Botta, come gi\u00e0 accennato, fu un valente architetto ottocentesco attivo a Napoli e nei suoi dintorni. Molto apprezzato dai suoi contemporanei, si distinse per la sua originalit\u00e0 costruttiva che consisteva, seppur involontariamente, nel non rispettare mai i primitivi progetti elaborati: dando vita a veri e propri \"capolavori improvvisati\".\nTuttavia, diede relativamente pochi contributi al panorama edilizio cittadino. Egli prefer\u00ec abbandonare la citt\u00e0, poich\u00e9 non riusc\u00ec mai a sopportare che Napoli fosse entrata a far parte della neonata Unit\u00e0 d'Italia, rimpiangendo la nazione borbonica.\nOpere ed architettura.\nLa chiesa di Sant'Anna al Trivio fu l'ultima sua opera; puramente eclettica e caratterizzata da un \"discorso\" plastico-spaziale, am\u00f2 definirla \"eretta di pianta\" (ovvero progettata e realizzata ex novo, per conto del committente Davide Palomba).\nCon un'impostazione architettonica a schema centrale, il movimento spaziale \u00e8 avvertito soprattutto nella zona della crociera e si amplifica per via di forme concave di due cappelloni e del vano absidale; quest'ultimo, caratterizzato da uno scalone, \u00e8 sovrastato da una cupola semisferica.\nLa chiesa custodiva due dipinti di Luca Giordano, attualmente esposti nel Museo Diocesano."}
{"id": "1872472", "revid": "812213", "url": "https://it.wikipedia.org/wiki?curid=1872472", "title": "Gordon Rupert Dickson", "text": ""}
{"id": "1872475", "revid": "1226", "url": "https://it.wikipedia.org/wiki?curid=1872475", "title": "Edmund Hamilton", "text": ""}
{"id": "1872476", "revid": "254059", "url": "https://it.wikipedia.org/wiki?curid=1872476", "title": "Rifugio Auronzo", "text": "Il rifugio Auronzo (in tedesco, \"Auronzoh\u00fctte\") \u00e8 un rifugio situato nei pressi della forcella Long\u00e8res, nel comune di Auronzo di Cadore, in provincia di Belluno, a 2.333 m s.l.m.. Dal rifugio si gode di un ampio panorama sulle Tre Cime di Lavaredo, la Croda dei Toni, il gruppo dei Cadini di Misurina, il monte Cristallo, il lago di Misurina e la Val d'Ansi\u00e8i. \u00c8 spesso usato come punto d'appoggio per la via ferrata De Luca-Innerkofler sul monte Paterno, per il giro attorno alle Tre Cime di Lavaredo, e per l'Alta via n. 4.\nStoria.\nNell'800 gli austriaci avevano iniziato a costruire alcuni rifugi sul loro versante delle Tre Cime, e quindi fu deciso che bisognava operare allo stesso modo sul versante italiano.\nNel 1912, con l'aiuto del comune di Auronzo, si inizi\u00f2 la costruzione del \"Rifugio Long\u00e8res\", completato e inaugurato per\u00f2 solamente il 2 ottobre 1925 con il nome di \"Rifugio Principe Umberto\".\nCon l'avvento della Repubblica, gli fu dato il nome \"Bruno Caldart\" (una giovane guida di Auronzo che mor\u00ec cadendo dalla Cima Piccola di Lavaredo).\nIl rifugio sub\u00ec un incendio nel 1955, e grazie all'allora presidente della locale sezione del CAI Silvio Monti, il rifugio fu nuovamente restaurato e ampliato, dandogli il suo attuale nome."}
{"id": "1872477", "revid": "62748", "url": "https://it.wikipedia.org/wiki?curid=1872477", "title": "Nim Li Punit", "text": "Nim Li Punit \u00e8 un sito archeologico costruito dalla civilt\u00e0 Maya situato nel distretto di Toledo in Belize, a 40\u00a0km a nord della citt\u00e0 di Punta Gorda. Il nome \"Nim Li Punit\" significa \"gran cappello\" in lingua maya, riferendosi ai copricapi illustrati su una stele del sito. \nNim Li Punit \u00e8 un sito di medie dimensioni appartenente al periodo classico, fiorente dal V secolo all'VIII secolo. Vi sono strutture attorno a tre piazze, tra cui alcune piramidi, una delle quali \u00e8 alta 12,2 metri. Le stele del sito rappresentano i governatori della citt\u00e0 e alcune di esse non furono mai terminate. \nNim Li Punit si trova sulle pendici dei monti Maya. \nArchitettura.\nLa citt\u00e0 antica di Nim Li Punit venne costruita secondo gli stili Maya delle terre basse, come a Lubaant\u00fan, Pusilha e Uxbenka. Nim Li Punit \u00e8 stata costruita con forme geometriche tipiche del Periodo Classico, con l'uso di materiale riempitivo; la disposizione delle strutture emula la visione del mondo cosmologico dei Maya, dove la terra \u00e8 al centro, e il mondo del cielo \u00e8 rappresentato da reliquie e strutture di tumuli. La posizione del giardino da gioco \u00e8 in mezzo, a rappresentare il conflitto perpetuo tra le forze della vita e della morte. \nSi pensa che all'interno della Plaza della Stela nel gruppo sud ci sia un complesso geometrico del \"Gruppo E\" che veniva usato per osservazioni astronomiche. Per esempio vi sono diversi monumenti di fronte alla Struttura Uno che segnano il punto del solstizio e dell'equinozio. A differenza di Lubaant\u00fan, dove le costruzioni vennero effettuate con l'impiego della tecnica del muretto a secco, le strutture di Nim Li Punit sono cementate con malta, e gli incastri elaborati di Lubaant\u00fan sono assenti.\nPopolazione e occupazione.\nLa popolazione del sito raggiunse un numero di unit\u00e0 intorno a 5000-7000 nel periodo di maggiore splendore. Gli occupanti del sito probabilmente migrarono dal Guatemala. La gente di Nim Li Punit parlava un dialetto della lingua Cholan, originaria dell'entroterra Maya. Alcune prove ricavate dalle stele descrivono il sito come attivo nel periodo tra il 721 e il 790 secondo i calcoli effettuati con il calendario Maya e basandosi sulle iscrizioni. Come in altri siti, Nim Li Punit cominci\u00f2 a depopolarsi improvvisamente intorno al IX secolo, forse a causa della sovrappopolazione.. Gli abitanti di Nim Li Punit erano possibilmente alleati con altri centri maya importanti, come Tikal.\nScoperta e scavi.\nNim Li Punit venne scoperto nel 1976 con alcune esplorazioni iniziali condotte da Norman Hammond del British Museum-Universit\u00e0 di Cambridge. Hammond produsse una mappa del sito e riport\u00f2 alla luce una parte della piazza centrale. In seguito Barbara McLeod della Universit\u00e0 del Texas, Austin, analizz\u00f2 dettagliatamente alcune scritture sulle stele. Nel 1983 Richard Levanthal esplor\u00f2 il sito. Altri scavi minori negli anni '90 vennero effettuati dal dipartimento di archeologia del Belize sotto la supervisione di John Morris e Juan Luis Bonor."}
{"id": "1872479", "revid": "289247", "url": "https://it.wikipedia.org/wiki?curid=1872479", "title": "K.R. Dwyer", "text": ""}
{"id": "1872480", "revid": "1226", "url": "https://it.wikipedia.org/wiki?curid=1872480", "title": "C.M. Kornbluth", "text": ""}
{"id": "1872481", "revid": "1226", "url": "https://it.wikipedia.org/wiki?curid=1872481", "title": "Mark Laidlaw", "text": ""}
{"id": "1872483", "revid": "1226", "url": "https://it.wikipedia.org/wiki?curid=1872483", "title": "H.P.Lovecraft", "text": ""}
{"id": "1872486", "revid": "1226", "url": "https://it.wikipedia.org/wiki?curid=1872486", "title": "Lewis Padgett", "text": ""}
{"id": "1872488", "revid": "1226", "url": "https://it.wikipedia.org/wiki?curid=1872488", "title": "Lawrence O'Donnell", "text": ""}
{"id": "1872489", "revid": "1226", "url": "https://it.wikipedia.org/wiki?curid=1872489", "title": "Andrew North", "text": ""}
{"id": "1872490", "revid": "729019", "url": "https://it.wikipedia.org/wiki?curid=1872490", "title": "Aeroporto di Eindhoven", "text": "L'aeroporto di Eindhoven \u00e8 un aeroporto dei Paesi Bassi situato a 7,5\u00a0km a ovest della citt\u00e0 di Eindhoven, nella \"provincia\" del Brabante Settentrionale, \u00e8 il secondo aeroporto olandese per traffico passeggeri e dista 120\u00a0km circa da Amsterdam."}
{"id": "1872491", "revid": "1226", "url": "https://it.wikipedia.org/wiki?curid=1872491", "title": "Frederic Pohl", "text": ""}
{"id": "1872493", "revid": "1226", "url": "https://it.wikipedia.org/wiki?curid=1872493", "title": "Robert Randall", "text": ""}
{"id": "1872494", "revid": "1226", "url": "https://it.wikipedia.org/wiki?curid=1872494", "title": "David Osborne", "text": ""}
{"id": "1872495", "revid": "1226", "url": "https://it.wikipedia.org/wiki?curid=1872495", "title": "Ivar Jorgenson", "text": ""}
{"id": "1872496", "revid": "1226", "url": "https://it.wikipedia.org/wiki?curid=1872496", "title": "E. E. &quot;Doc&quot; Smith", "text": ""}
{"id": "1872498", "revid": "1226", "url": "https://it.wikipedia.org/wiki?curid=1872498", "title": "Stephen Donaldson", "text": ""}
{"id": "1872499", "revid": "1226", "url": "https://it.wikipedia.org/wiki?curid=1872499", "title": "Bob Tucker", "text": ""}
{"id": "1872500", "revid": "1226", "url": "https://it.wikipedia.org/wiki?curid=1872500", "title": "Walter S. Tevis", "text": ""}
{"id": "1872501", "revid": "1226", "url": "https://it.wikipedia.org/wiki?curid=1872501", "title": "Allen M. Steele", "text": ""}
{"id": "1872502", "revid": "1226", "url": "https://it.wikipedia.org/wiki?curid=1872502", "title": "Kurt Vonnegut Jr.", "text": ""}
{"id": "1872503", "revid": "1226", "url": "https://it.wikipedia.org/wiki?curid=1872503", "title": "Walter M. Miller Jr.", "text": ""}
{"id": "1872504", "revid": "1226", "url": "https://it.wikipedia.org/wiki?curid=1872504", "title": "Walter Michael Miller, Jr.", "text": ""}
{"id": "1872505", "revid": "122329136", "url": "https://it.wikipedia.org/wiki?curid=1872505", "title": "Sebastiano Siviglia", "text": "Carriera.\nGiocatore.\nDopo gli esordi nell'Audax Ravagnese di Reggio Calabria, ha giocato in diverse squadre italiane come , , Verona, Atalanta, e Lecce.\nNel 2004, all'et\u00e0 di 31 anni, \u00e8 stato uno dei primi acquisti della Lazio nell'era Lotito (con la formula del prestito); esordisce con la maglia numero 5 nella stagione 2004-2005.\nAl termine della stagione ritorna alla sua societ\u00e0 di appartenenza, il Parma, venendo messo fuori rosa finch\u00e9 non viene svincolato dalla societ\u00e0 ducale a mercato estivo concluso. Siviglia quindi si accorda nuovamente con la Lazio, che dall'agosto 2005 lo mette sotto contratto.\nNella stagione 2005-2006 sceglie la maglia numero 13, quella che fu di Alessandro Nesta, e gioca sotto la direzione del tecnico riminese Delio Rossi.\nNell'annata successiva riesce a mettere a segno 3 reti in 32 gare. Nella stagione 2007-2008 colleziona 22 presenze in campionato realizzando anche un gol in casa della Juventus.\nL'anno seguente, alla quarta giornata di campionato, realizza la rete del 3-0 sulla Fiorentina sul cross del compagno di squadra Pasquale Foggia.\nNella stagione 2009-2010 Siviglia viene nominato vice-capitano della squadra. Un suo gol messo a segno contro la Fiorentina ha permesso alla Lazio di pareggiare il match per 1-1. Al termine della stagione, dopo 158 presenze e 10 gol in serie A con la maglia laziale, non rinnova il contratto.\nRimasto in regime di svincolo, il centrale calabrese decide di fermarsi per un periodo dal calcio giocato.\nDa gennaio 2011 riprende ad allenarsi con la , che valuta un suo eventuale tesseramento. Pochi giorni dopo, per\u00f2, Siviglia annuncia il ritiro.\nDopo il ritiro.\nAllenatore.\nDall'8 aprile 2011 diventa allenatore del Monterotondo, per poi lasciare l'incarico a fine stagione. Successivamente viene chiamato per un anno alla guida del Potenza.\nDa febbraio 2012 la lo ingaggia come tecnico della squadra Primavera.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro.\nIl 10 agosto 2013 viene ingaggiato dalla Lazio come allenatore della squadra della categoria Giovanissimi Regionali. L'annata successiva siede invece sulla panchina degli Giovanissimi Nazionali.\nIl 12 luglio 2016 viene ufficializzato la sua nomina come allenatore della Primavera della . Il 12 agosto 2016 viene promosso a tecnico della prima squadra a seguito dell'esonero di Christian Panucci; due giorni dopo gli viene preferito Benny Carbone.\nNell'agosto 2018 \u00e8 chiamato ad allenare la Primavera del .\nL'8 luglio 2021 firma per il Carpi.\nDirigente.\nIl 27 gennaio 2016 viene nominato club manager della , prendendo \"de facto\" il posto di Guglielmo Acri.\nStatistiche.\nStatistiche da allenatore.\n\"Statistiche aggiornate 22 febbraio 2020.\""}
{"id": "1872508", "revid": "111099633", "url": "https://it.wikipedia.org/wiki?curid=1872508", "title": "Orgia (Pasolini)", "text": "Orgia \u00e8 un'opera teatrale, una tragedia in versi costituita da un prologo e sei episodi, di Pier Paolo Pasolini.\nFu prodotta la prima volta nel novembre 1968 dal Teatro Stabile di Torino e rappresentata allo spazio \"Deposito d'Arte Presente\" di Torino (spazio autogestito e autofinanziato, che ospitava opere dell'Arte Povera e azioni teatrali).\nDiretta da Pasolini stesso, era interpretata da Laura Betti, nel ruolo della \"Donna\", e da Luigi Mezzanotte, nel ruolo dell\"'Uomo\". Pasolini non ne vide mai la pubblicazione, poich\u00e9 essa avvenne postuma per Garzanti. Solo un primo episodio della tragedia venne pubblicato sui \"Quaderni del Teatro Stabile di Torino\" nello stesso anno della rappresentazione.\nTrama.\nLa vicenda si sviluppa in sei brevi episodi ambientati nella camera da letto dell\u2019\"Uomo\" e della \"Donna\", coniugi di mezza et\u00e0 appartenenti alla ricca borghesia cittadina.\nI primi due atti si svolgono durante la notte di Pasqua: la coppia si prepara a consumare un rapporto di estremo sadomasochismo. L\u2019\"Uomo\" \u00e8 carnefice ma nello stesso tempo \u00e8 sfruttato dalla \"Donna\" che accetta ogni violenza con felicit\u00e0 ed obbedienza, complice del proprio sfruttamento. Si tratta di un rito che rivela la vera natura dei rapporti sociali, attraverso di esso entrambi scoprono come la violenza dei rapporti di potere sorregge ogni realt\u00e0 sociale. Incapace di ripristinare una \"inconsapevole\" e tacita obbedienza al potere, la \"Donna\" si suicida.\nL'\"Uomo\" ripropone lo stesso rito, senza per\u00f2 riuscirci, ad una prostituta. Rimasto solo si ribella alla \"sfera del potere\" e rivendica la propria diversit\u00e0 vestendosi da donna. Ma la scissione dei due ruoli, l'\"Autorit\u00e0\", il \"Potere\", il \"Padre\" da una parte e la sua diversit\u00e0 dall'altra, porta anche lui al suicidio. Si impicca dopo il monologo finale, rivolto direttamente agli spettatori."}
{"id": "1872510", "revid": "287204", "url": "https://it.wikipedia.org/wiki?curid=1872510", "title": "Paso de la Amada", "text": "Paso de la Amada \u00e8 un sito archeologico nello stato messicano del Chiapas, nella regione di Soconusco del Mesoamerica. La citt\u00e0 fu occupata dal 1800 a.C. al 1000 a.C., e si estendeva su un territorio di 50 ettari.\nPaso de la Amada \u00e8 conosciuto in quanto \u00e8 il sito in cui \u00e8 stata trovata la piazza da gioco della palla pi\u00f9 antica, fungendo da \"prova\" efficace per dimostrare un effettivo contatto avvenuto tra Olmechi e Maya nella regione.\nScoperta e scavi.\nIl sito venne scoperto nel 1974 da Jorge Fausto Ceja Tenorio, che in seguito condusse degli scavi nella zona. John E. Clark e Michael Blake condussero alcune ricerche con l'idea che i tumuli potessero dare informazioni riguardanti la struttura sociale del periodo Formativo Iniziale.\nGli scavi effettuati in un sito vicino, San Carlos, hanno contribuito a spiegare diversi ritrovamenti a Paso de la Amada, aggiungendo la possibilit\u00e0 di una relazione tra le persone dei due siti.\nGiardino del gioco della palla.\nNel 1995, alcuni archeologi scoprirono i resti di un campo per il gioco della palla, risalente al 1400 a.C., considerato il primo mai costruito in mesoamerica. Il giardino misura circa 80 metri in lunghezza e 8 in larghezza, situato tra due tumuli paralleli. \nIl giardino non era situato come al solito in un centro cerimoniale ma vicino a case abitate da persone di alto rango, ed era probabilmente riservato per l'alta casta della societ\u00e0.\nInfluenza olmeca.\nSecondo l'archeologo Richard Diehl, i primi mercanti Olmechi giunsero a Paso de la Amada intorno al 1150 a.C. o anche prima, e la loro visita port\u00f2 a un cambiamento della gerarchia sociale, con la salita al potere di Cant\u00f3n Corralito che con il tempo si sostitu\u00ec a Paso de la Amada come potenza regionale.."}
{"id": "1872511", "revid": "1226", "url": "https://it.wikipedia.org/wiki?curid=1872511", "title": "James Tiptree, Jr", "text": ""}
{"id": "1872512", "revid": "1226", "url": "https://it.wikipedia.org/wiki?curid=1872512", "title": "Mathias Villiers de l'Isle-Adam", "text": ""}
{"id": "1872513", "revid": "1315817", "url": "https://it.wikipedia.org/wiki?curid=1872513", "title": "Jaina", "text": ""}
{"id": "1872514", "revid": "1226", "url": "https://it.wikipedia.org/wiki?curid=1872514", "title": "Villiers de l'Isle Adam", "text": ""}
{"id": "1872516", "revid": "1226", "url": "https://it.wikipedia.org/wiki?curid=1872516", "title": "Villiers de l\u2019Isle-Adam", "text": ""}
{"id": "1872517", "revid": "1226", "url": "https://it.wikipedia.org/wiki?curid=1872517", "title": "Jean-Marie-Mathias-Philippe-Auguste Villiers de l'Isle Adam", "text": ""}
{"id": "1872518", "revid": "1226", "url": "https://it.wikipedia.org/wiki?curid=1872518", "title": "Auguste Villiers de L'Isle-Adam", "text": ""}
{"id": "1872519", "revid": "122508285", "url": "https://it.wikipedia.org/wiki?curid=1872519", "title": "Stern John", "text": "Carriera.\nClub.\nDopo un affermato periodo in MLS con i Columbus Crew, nella stagione 1999-2000 pass\u00f2 per un milione e mezzo di sterline al Nottingham Forest con cui esord\u00ec il 24 novembre 1999 contro il e segnando dopo soli 6 minuti. \nL'8 febbraio 2002 il Nottingham lo cedette per sole centomila sterline al Birmingham City a causa delle difficolt\u00e0 economiche, con la nuova maglia esord\u00ec il 16 febbraio successivo contro il Barnsley segnando il gol partita.\nDopo due stagioni a Birmingham e due al , inframmezzate da una parentesi al , nel gennaio 2007 si trasfer\u00ec al dove marc\u00f2 quattro reti che contribuirono alla vittoria finale del Coca-Cola Championship.\nL'estate successiva fu venduto nuovamente, questa volta al , per sei milioni di sterline. La stagione successiva venne nominato \"\"Southampton's Player of the Year\" grazie alle 19 reti segnate in 40 incontri e ricevette il \"Goal of the Season Award\"\"; nell'ultima partita della stagione segn\u00f2 una doppietta contro lo evitando alla squadra la retrocessione in League One.\nNazionale.\nStern John gioc\u00f2 una enorme parte nel portare Trinidad e Tobago al , soprattutto con due doppiette fondamentali nel terzo e ultimo turno di qualificazioni: la prima contro il Guatemala e la seconda nell'ultima partita contro il Messico che fiss\u00f2 il risultato sul 2-1 portando la nazionale caraibica allo spareggio contro la rappresentativa del Bahrein. Attualmente \u00e8 il miglior marcatore di sempre nella storia di T&amp;T con 70 marcature in 115 incontri disputati."}
{"id": "1872520", "revid": "1543377", "url": "https://it.wikipedia.org/wiki?curid=1872520", "title": "Supremo Patriarca e Catholicos di tutti gli Armeni", "text": "Il \"catholicos\" d'Armenia e di tutti gli armeni (plurale \"catholicoi\" per l'origine greca del termine) \u00e8 il primate della Chiesa apostolica armena; una delle Chiese ortodosse orientali che non riconoscono le decisioni del concilio di Calcedonia del 451, nonch\u00e9 chiesa nazionale e religione di Stato armena. \n\u00c8 sia un'autorit\u00e0 spirituale, cui spetta il \"titolo di vicario di Cristo in terra\", che un'autorit\u00e0 temporale nell'ambito della propria chiesa.\nIl primo \"catholicos\" d'Armenia e di tutti gli armeni fu san Gregorio Illuminatore. \nFurono gli apostoli san Taddeo e san Bartolomeo che portarono il cristianesimo in Armenia nel I secolo. Prima ancora di san Costantino I il Grande (272-337), l'Armenia fu il primo Paese al mondo a garantire la libert\u00e0 di culto ai cristiani e a costituire il cristianesimo come religione dell'impero locale.\nIl \"catholicos\" d'Armenia \u00e8 chiamato anche il \"\"catholicos\" di Echmiadzin\" dalla citt\u00e0 che ne \u00e8 la sede. Si trova situata non distante da Vagharshapat, fondata nel 301. Il titolo di \"'catholic\u00f2s\" \u00e8 stato introdotto a partire dal VI secolo, in preferenza di quello di \"arcivescovo\" o \"sommo pontefice\", in modo particolare in occasione delle consacrazioni episcopali.\nL'attuale capo della Chiesa apostolica armena \u00e8 Karekin II."}
{"id": "1872521", "revid": "1226", "url": "https://it.wikipedia.org/wiki?curid=1872521", "title": "J. H. Rosny", "text": ""}
{"id": "1872522", "revid": "124123", "url": "https://it.wikipedia.org/wiki?curid=1872522", "title": "Gregorio VI di Cilicia", "text": "Nel 1198 proclam\u00f2 l'\"unione\" tra questa e quella romana. \nGregorio, appartenente alla fazione favorevole a un avvicinamento con i Latini, fu nominato dal principe Leone II (il futuro re Leone I) poich\u00e9 quest'ultimo aveva bisogno dell'alleanza con Roma, ragione per la quale aveva precedentemente deposto il predecessore di Gregorio, Gregorio V di Cilicia (1193-1194), che si era mostrato contrario alle sue mire politiche e religiose. Tale deposizione e la conseguente nuova nomina crearono uno scisma nella Chiesa armena, e un secondo patriarca fu eletto nella Grande Armenia.\nL'unione comport\u00f2 il riconoscimento, da parte del papa e dell'imperatore, di Leone I quale legittimo re d'Armenia ma non la conversione del clero minore e dei sudditi del regno, ostili alla dottrina della duplice natura di Cristo."}
{"id": "1872523", "revid": "599013", "url": "https://it.wikipedia.org/wiki?curid=1872523", "title": "K\u00f4b\u00f4 Abe", "text": ""}
{"id": "1872524", "revid": "71433", "url": "https://it.wikipedia.org/wiki?curid=1872524", "title": "James G. Ballard", "text": ""}
{"id": "1872526", "revid": "1833487", "url": "https://it.wikipedia.org/wiki?curid=1872526", "title": "Sherman Oaks", "text": "Sherman Oaks \u00e8 un distretto della citt\u00e0 statunitense di Los Angeles, in California. Si estende nella San Fernando Valley su una superficie di circa 5 chilometri quadrati. A differenza della maggior parte della Valley, l'area \u00e8 relativamente urbanizzata, con grattacieli che si diffondono dalla strada principale, la Ventura Boulevard."}
{"id": "1872528", "revid": "1977449", "url": "https://it.wikipedia.org/wiki?curid=1872528", "title": "Fudbalski Klub Modri\u010da", "text": "Il FK Modri\u010da Maxima \u00e8 una squadra di calcio bosniaca che gioca nella citt\u00e0 di Modri\u010da, in Republika Srpska. Il club \u00e8 stato fondato nel 1992 ed attualmente gioca nella Prva Liga. La squadra gioca presso il Modrica Maxima Stadium ed \u00e8 sponsorizzata da una raffineria di petrolio della stessa citt\u00e0.\nIl primo grande successo del club \u00e8 avvenuto nella stagione 2003-04 quando ha vinto la coppa nazionale. Grazie a questa vittoria il Modri\u010da si \u00e8 qualificato per la Coppa UEFA 2004-2005. La sua prima partita in Europa l'ha giocata contro il FC Santa Coloma di Andorra vincendo sia il turno di andata che di ritorno ma \u00e8 stato successivamente eliminato dal Levski Sofia. Il pi\u00f9 grande successo del Modri\u010da \u00e8 arrivato nella stagione 2007-2008 con la vittoria del campionato bosniaco, che ha portato alla sua prima qualificazione nella UEFA Champions League 2008-2009.\nStoria.\nLe origini del calcio a Modrica risalgono al 1921.\nI primi calci ad un pallone sono stati portati da Praga dallo studente Djoka Petrovic. La prima squadra di calcio fe fondata nel 1922. Il club originariamente era chiamato \"Rogulj\", ma presto cambi\u00f2 il suo nome in \"Zora\". Nei primi anni di attivit\u00e0 non ha svolto competizioni ufficiali - solo amichevoli partite giocate tra squadre di localit\u00e0 limitrofe, e i giocatori acquistavano le loro attrezzature sportive da soli. La prima partita ufficiale dello Zora \u00e8 stata giocata nel 1923 contro il \"Bosanac\", di Bosanski Samac, che fin\u00ec in un pareggio per 2-2.\nLo Zora continu\u00f2 l'attivit\u00e0 fino al 1927, quando le autorit\u00e0 vietarono la sua attivit\u00e0. Poco dopo, tuttavia, \u00e8 stato fondato un altro club con il nome di \"Olimpija\", che poi cambi\u00f2 nome nel 1938 in \"Football Club Dobor\". Dopo lo scoppio della guerra tutte le attivit\u00e0 sportive cessarono, e solo quando la guerra fin\u00ec, nel mese di agosto 1945, fu fondata una nuova squadra di calcio, denominata \"Sloga\". Il club pi\u00f9 tardi cambi\u00f2 il proprio nome in \"Napredak\" fino a quando non ottenne finalmente il nome di \"Modri\u010da\".\nI maggiori successi del club durante gli anni della ex-Jugoslavia sono stati nella stagione 1968-69, quando ha raggiunto il primo posto e il titolo di campione dilettante della Bosnia ed Erzegovina, e il secondo posto nel torneo per titolo di campione dilettante della Iugoslavia.\nLa stagione 2003-2004 ha visto il Modri\u010da partecipare per la prima volta alla Serie A Bosniaca. La stessa stagione ha visto il Modri\u010da sollevare la Coppa della Bosnia ed Erzegovina il 26 maggio 2004."}
{"id": "1872529", "revid": "433605", "url": "https://it.wikipedia.org/wiki?curid=1872529", "title": "Tlatilco", "text": "Tlatilco fu un grande villaggio pre-colombiano situato nella valle del Messico, situato vicino alla citt\u00e0 moderna che ne porta il nome, nel distretto federale messicano. Fu uno dei primi centri importanti che si cre\u00f2 nella valle, fiorendo sulla costa occidentale del lago Texcoco nel Periodo Preclassico medio, tra il 1500 a.C. e il 500 a.C. Il nome del sito \u00e8 stato esteso alla civilt\u00e0 originatasi nella zona, la \"cultura di Tlatilco\", che si estendeva anche al sito di Tlapacoya, sulla costa orientale del lago Chalco. Si pensa che Tlatilco fosse stato influenzato dalla cultura olmeca. \nIl sito archeologico.\nTlatilco \u00e8 noto per la presenza di manufatti in ceramica di alta qualit\u00e0, rappresentanti temi iconografici olmechi. Molto altro materiale in ceramica sembra essere costruito secondo stili tradizionali della zona. \nMolte delle figurine del sito mostrano deformit\u00e0 o altre anomalie, tra cui una maschera \"duale\" e alcune figure femminili con due teste.\nA Tlatilco vi sono grandi tumuli, pi\u00f9 di 500. I tumuli erano stati costruiti sotto le case, anche se non \u00e8 rimasta traccia di esse. Molti tumuli, principalmente quelli appartenenti a persone di rango elevato, mostrano prove della pratica della mutilazione dentale e della deformazione del cranio tramite l'uso di culle da spalla. \nL'agricoltura di Tlatilco si basava principalmente sulla produzione di mais, ma includeva anche fagioli, amaranto e cucurbitacee. Alla dieta venivano affiancati uccelli, conigli, cervi e antilopi.\nEtimologia.\nIl nome \"Tlatilco\" proviene dalla lingua nahuatl, che stava a indicare \"il luogo delle cose nascoste\". Il nome venne dato da un gruppo di persone Nahua, in quanto la cultura di Tlatilco si era estinta."}
{"id": "1872530", "revid": "486946", "url": "https://it.wikipedia.org/wiki?curid=1872530", "title": "Catholicos di tutti gli Armeni", "text": ""}
{"id": "1872532", "revid": "1226", "url": "https://it.wikipedia.org/wiki?curid=1872532", "title": "Aldous Leonard Huxley", "text": ""}
{"id": "1872533", "revid": "76034", "url": "https://it.wikipedia.org/wiki?curid=1872533", "title": "Numeri indice", "text": ""}
{"id": "1872534", "revid": "76034", "url": "https://it.wikipedia.org/wiki?curid=1872534", "title": "Numeri indici", "text": ""}
{"id": "1872537", "revid": "1226", "url": "https://it.wikipedia.org/wiki?curid=1872537", "title": "Orwelliano", "text": ""}
{"id": "1872538", "revid": "1226", "url": "https://it.wikipedia.org/wiki?curid=1872538", "title": "E.T. Bell", "text": ""}
{"id": "1872540", "revid": "125572094", "url": "https://it.wikipedia.org/wiki?curid=1872540", "title": "Draft NBA 1996", "text": "Il Draft NBA 1996 si \u00e8 svolto il 26 giugno 1996 a Rutherford, New Jersey.\nViene universalmente considerato uno dei draft pi\u00f9 densi di talento degli ultimi anni, considerato secondo solo a quello del 1984, a detta di molti il migliore di sempre, e talvolta a quello del 2003.\nBen quattro giocatori selezionati in questa edizione sono stati inseriti nella Basketball Hall of Fame (Allen Iverson, Kobe Bryant, Steve Nash e Ray Allen), e altri hanno goduto comunque di ottime carriere e di una buona fama, come Jermaine O'Neal, Stephon Marbury, Predrag Stojakovic, Shareef Abdur-Rahim, Derek Fisher e \u017dydr\u016bnas Ilgauskas.\nQuesto Draft fece notizia anche per un \"undrafted\": Ben Wallace non venne selezionato da nessuna franchigia NBA al Draft, eppure insieme a Dikembe Mutombo \u00e8 il giocatore in assoluto ad aver vinto per pi\u00f9 volte il DPOY (4 volte), oltre ad aver vinto un anello coi Detroit Pistons nel 2004, essere incluso 5 volte sia nell'All-NBA Team (3 volte nel primo e 2 volte nel secondo) che nell'NBA All-Defensive Team; venne convocato 4 volte all'All-Star Game e fu 2 volte il miglior rimbalzista NBA e 1 volta il miglior stoppatore NBA."}
{"id": "1872543", "revid": "1226", "url": "https://it.wikipedia.org/wiki?curid=1872543", "title": "Colin Henry Wilson", "text": ""}
{"id": "1872544", "revid": "92723", "url": "https://it.wikipedia.org/wiki?curid=1872544", "title": "Boris Strugatsky", "text": ""}
{"id": "1872545", "revid": "339392", "url": "https://it.wikipedia.org/wiki?curid=1872545", "title": "Arkady Strugatsky", "text": ""}
{"id": "1872546", "revid": "1226", "url": "https://it.wikipedia.org/wiki?curid=1872546", "title": "Aleksei Tolstoi", "text": ""}
{"id": "1872547", "revid": "1226", "url": "https://it.wikipedia.org/wiki?curid=1872547", "title": "Ievgueni Zamiatine", "text": ""}
{"id": "1872548", "revid": "1226", "url": "https://it.wikipedia.org/wiki?curid=1872548", "title": "Robert C. Wilson", "text": ""}
{"id": "1872551", "revid": "1226", "url": "https://it.wikipedia.org/wiki?curid=1872551", "title": "The Night's Dawn Trilogy", "text": ""}
{"id": "1872553", "revid": "486946", "url": "https://it.wikipedia.org/wiki?curid=1872553", "title": "Catholicos di Cilicia", "text": ""}
{"id": "1872554", "revid": "1226", "url": "https://it.wikipedia.org/wiki?curid=1872554", "title": "Riverworld", "text": ""}
{"id": "1872558", "revid": "1226", "url": "https://it.wikipedia.org/wiki?curid=1872558", "title": "The Incredible Tide", "text": ""}
{"id": "1872563", "revid": "599013", "url": "https://it.wikipedia.org/wiki?curid=1872563", "title": "The Lathe of Heaven", "text": ""}
{"id": "1872564", "revid": "757396", "url": "https://it.wikipedia.org/wiki?curid=1872564", "title": "Serie A 2008-2009 (pallacanestro maschile)", "text": "La Serie A 2008-2009 \u00e8 stata l'ottantasettesima edizione del massimo campionato italiano di pallacanestro maschile.\nLe 16 squadre partecipanti disputano un girone unico all'italiana, con partite d'andata e ritorno. Al termine della stagione regolare, le prime 8 classificate sono ammesse ai play-off, mentre le ultime 2 retrocedono in Legadue. Inizialmente le squadre previste sarebbero dovute essere 18, ma il 20 settembre 2008 il Consiglio Federale ha appurato delle irregolarit\u00e0 amministrative nell'affiliazione del Basket Napoli e dell'Upea Capo d'Orlando, ed ha pertanto deciso di revocare loro l'affiliazione ai campionati professionistici. Al posto delle due squadre non sono stati effettuati ripescaggi."}
{"id": "1872568", "revid": "1226", "url": "https://it.wikipedia.org/wiki?curid=1872568", "title": "Ender's Game", "text": ""}
{"id": "1872569", "revid": "1226", "url": "https://it.wikipedia.org/wiki?curid=1872569", "title": "The Time Ships", "text": ""}
{"id": "1872571", "revid": "1226", "url": "https://it.wikipedia.org/wiki?curid=1872571", "title": "The Island of Dr. Moreau", "text": ""}
{"id": "1872573", "revid": "712828", "url": "https://it.wikipedia.org/wiki?curid=1872573", "title": "Monkey D. Garp", "text": ""}
{"id": "1872576", "revid": "712828", "url": "https://it.wikipedia.org/wiki?curid=1872576", "title": "Hagwor D. Sauro", "text": ""}
{"id": "1872577", "revid": "1305887", "url": "https://it.wikipedia.org/wiki?curid=1872577", "title": "Max (Beyblade)", "text": ""}
{"id": "1872580", "revid": "1226", "url": "https://it.wikipedia.org/wiki?curid=1872580", "title": "Beggars in Spain", "text": ""}
{"id": "1872581", "revid": "1226", "url": "https://it.wikipedia.org/wiki?curid=1872581", "title": "Le Meilleur des Mondes", "text": ""}
{"id": "1872582", "revid": "712828", "url": "https://it.wikipedia.org/wiki?curid=1872582", "title": "Aokiji", "text": ""}
{"id": "1872583", "revid": "92723", "url": "https://it.wikipedia.org/wiki?curid=1872583", "title": "Esarcato apostolico melkita di Venezuela", "text": ""}
{"id": "1872584", "revid": "13945", "url": "https://it.wikipedia.org/wiki?curid=1872584", "title": "The Lion Trophy Show", "text": ""}
{"id": "1872585", "revid": "81453542", "url": "https://it.wikipedia.org/wiki?curid=1872585", "title": "Call of Cthulhu", "text": ""}
{"id": "1872586", "revid": "1226", "url": "https://it.wikipedia.org/wiki?curid=1872586", "title": "The Salmon of Doubt", "text": ""}
{"id": "1872588", "revid": "599013", "url": "https://it.wikipedia.org/wiki?curid=1872588", "title": "Hina", "text": ""}
{"id": "1872593", "revid": "12290", "url": "https://it.wikipedia.org/wiki?curid=1872593", "title": "Ted Beno\u00eet", "text": ""}
{"id": "1872594", "revid": "77929", "url": "https://it.wikipedia.org/wiki?curid=1872594", "title": "Santa Maria alla Porta", "text": ""}
{"id": "1872595", "revid": "12290", "url": "https://it.wikipedia.org/wiki?curid=1872595", "title": "Comics Code", "text": ""}
{"id": "1872596", "revid": "486946", "url": "https://it.wikipedia.org/wiki?curid=1872596", "title": "Mr. Hyde", "text": ""}
{"id": "1872597", "revid": "15756", "url": "https://it.wikipedia.org/wiki?curid=1872597", "title": "Enti e organismi pubblici a Parma", "text": "Nel corso degli anni a Parma si sono insediati numerosi organismi di ricerca e controllo in particolare legati al settore agroalimentare. La Provincia di Parma infatti, per l'alto grado di specializzazione e qualit\u00e0 raggiunti dalle proprie industrie di conserve, trasformazione e produzione, viene definita con l'appellativo di \"Food Valley\". La posizione geografica e la presenza di una prestigiosa universit\u00e0 hanno inoltre consentito lo sviluppo di altri importanti strutture, oggi punti di riferimento per aree geografiche che oltrepassano i confini provinciali. Grazie all'indotto economico dovuto alla stretta collaborazione tra questi organismi e l'industria locale, a Parma si sta sviluppando parallelamente un importante settore legato alla congressistica e al turismo d'affari con conseguenti ripercussioni sull'economia locale, sul tenore di vita rappresentato dalla presenza in citt\u00e0 di numerosi scientifici e funzionari e sullo sviluppo di alcune infrastrutture quali l'aeroporto, la rete viaria, l'industria alberghiera."}
{"id": "1872598", "revid": "486946", "url": "https://it.wikipedia.org/wiki?curid=1872598", "title": "Mister Hyde", "text": ""}
{"id": "1872600", "revid": "6923", "url": "https://it.wikipedia.org/wiki?curid=1872600", "title": "SciSys", "text": "SciSys PLC \u00e8 una compagnia europea di software e telecomunicazioni avente sede nel Regno Unito.\nSciSys \u00e8 stata fondata nel 1980 come Science Systems e le sue azioni furono quotate all'Alternative Investment Market nel 1997. Ha acquisito CODA, una compagnia di software, nel 2000, la quale fu scorporata nel 2006. Nel 2002 l'holding del gruppo fu rinominata CODASciSys plc.\nNel 2007, SciSys ha acquistato una compagnia tedesca privata con sede a Darmstadt, la VCS AG. La VCS produce software, sistemi computerizzati, sistemi per telecomunicazioni via radioaudizioni circolari e satelliti per settori pubblici e privati.\nSedi"}
{"id": "1872602", "revid": "486946", "url": "https://it.wikipedia.org/wiki?curid=1872602", "title": "Mr Hyde", "text": ""}
{"id": "1872603", "revid": "1226", "url": "https://it.wikipedia.org/wiki?curid=1872603", "title": "Mars Trilogy", "text": ""}
{"id": "1872604", "revid": "1226", "url": "https://it.wikipedia.org/wiki?curid=1872604", "title": "Red Mars", "text": ""}
{"id": "1872605", "revid": "1226", "url": "https://it.wikipedia.org/wiki?curid=1872605", "title": "UBIK", "text": ""}
{"id": "1872606", "revid": "599013", "url": "https://it.wikipedia.org/wiki?curid=1872606", "title": "Warren Kidd", "text": ""}
{"id": "1872612", "revid": "287204", "url": "https://it.wikipedia.org/wiki?curid=1872612", "title": "X (The Beloved)", "text": "X (anche noto come The Beloved X, per distinguerlo dai numerosi omonimi) \u00e8 un album del 1996 del gruppo musicale britannico pop / dance The Beloved. Si tratta del secondo long playing realizzato dalla band come duo formato da marito e moglie, Jon Marsh e Helena Marsh, del quarto album di inediti di studio e del quinto in generale (incluso l'album di remix \"Blissed Out\" del 1991) dall'epoca della formazione originaria.\nQuando esce il disco, il gruppo era ormai per lo pi\u00f9 conosciuto semplicemente come Beloved, senza l'articolo iniziale The, ripristinato invece nella copertina di quest'ultimo lavoro, che rappresenta anche l'ultimo album di inediti di studio a tutt'oggi realizzato dal duo, che, da allora, ha pubblicato soltanto una raccolta di singoli, l'anno dopo, nel 1997, appunto intitolata \"Single File\", e poi ristampata, come \"The Sun Rising\", nel 2005.\nIl disco.\nUscito dopo \"Conscience\", il terzo long playing di inediti, arrivato fino al Numero 2 nel Regno Unito, il quarto album di studio dei Beloved presenta una copertina piuttosto interessante, in linea con il breve titolo del lavoro (che, come accennato, molti chiamano per\u00f2 The Beloved X, visto il titolo, molto comune, per distinguere questo album dai molti omonimi), in cui una fotografia, realizzata al computer, ritrae la parte destra del volto di Jon, la parte sinistra del volto di Helena e un'immagine centrale che risulta dalla fusione dei due volti in uno solo, con i tratti salienti dei due coniugi.\nAnche se l'album sale fino al Numero 25 in Gran Bretagna, producendo tre singoli, soltanto il primo, \"Satellite\", riesce a entrare nella Top 20, raggiungendo il Numero 19, mentre il secondo, rappresentato dalla traccia di apertura del long playing, \"Deliver Me\", non entra nemmeno in classifica, e il terzo, \"Ease the Pressure\", non ce la fa a piazzarsi nella UK Top 40, fermandosi al Numero 43. Mentre quest'ultimo singolo rappresenta l'ultimo piazzamento della band nella classifica britannica con un singolo inedito, l'album X costituisce l'ultimo album di inediti di studio del gruppo a tutt'oggi, anche se \u00e8 prevista l'uscita di un nuovo long playing entro la fine del 2008 e, nel 2000, sono usciti due singoli inediti, \"With You\" e \"Timeslip\".\nIn questo decennio di silenzio, tra 1998 e 2008, Jon Marsh non \u00e8 rimasto del tutto improduttivo in campo musicale, essendosi piuttosto concentrato sulla sua prominente carriera di DJ, analogamente a quanto ha fatto un suo illustre collega, l'ex Culture Club Boy George, che ha preferito la consolle alla carriera di cantante solista. Tra George e Jon ci sono numerosi punti di contatto al livello musicale: entrambi sono da porre tra i fautori della cosiddetta \u00abrivoluzione dance\u00bb, all'inizio degli anni novanta, e sono molti i musicisti che compaiono sui lavori di entrambi. Quanto all'ultimo lavoro dei Beloved, \u00e8 sicuramente da segnalare la presenza illustre di uno dei pi\u00f9 noti geni dell'elettronica di tutti i tempi: Robert Fripp, che svolge un ruolo notevole qui, visto che gli viene addirittura affidato il c\u00f3mpito di creare i suoni dell'album (accreditatigli come \"soundscapes\", letteralmente \u00abpaesaggi sonori\u00bb).\nIl long playing del 1996 \u00e8 strutturato in due parti speculari, costituite da 5 tracce ciascuna: ogni parte inizia con 3 brani pi\u00f9 brevi, mediamente 4:00, principalmente pop / dance, mentre i 2 brani che concludono ciascuna parte sono molto pi\u00f9 lunghi, in media 7:30 (si va dai 7:19 di \"Three Steps to Heaven\" agli 8:54 di \"Crystal Wave\"), rappresentando come delle \u00abextended versions\u00bb direttamente inserite nel disco invece che sui mix e molto pi\u00f9 improntate alla musica elettronica \"tout court\".\nQueste porzioni del disco pi\u00f9 dilatate ricevono molta considerazione dal gruppo, che sceglie addirittura di pubblicarne due, le citate \"Crystal Wave\" e \"Three Steps to Heaven\", su altrettanti promo. \"Three Steps to Heaven\" esce abbinata a un episodio pi\u00f9 leggero, costituito da \"Physical Love\", mentre a \"Crystal Wave\" viene dedicato un promo indipendente. Dall'album esce anche un ulteriore promo, semplicemente intitolato \"Sampler\", costituito da un collage sonoro che riprende i punti salienti del lavoro.\nTracce.\nTutti i brani composti da Jon Marsh &amp; Helena Marsh."}
{"id": "1872613", "revid": "1226", "url": "https://it.wikipedia.org/wiki?curid=1872613", "title": "The Man Who Fell to Earth", "text": ""}
{"id": "1872615", "revid": "1226", "url": "https://it.wikipedia.org/wiki?curid=1872615", "title": "A Fire Upon the Deep", "text": ""}
{"id": "1872616", "revid": "1226", "url": "https://it.wikipedia.org/wiki?curid=1872616", "title": "The Book of Skulls", "text": ""}
{"id": "1872617", "revid": "1226", "url": "https://it.wikipedia.org/wiki?curid=1872617", "title": "VALIS", "text": ""}
{"id": "1872618", "revid": "1226", "url": "https://it.wikipedia.org/wiki?curid=1872618", "title": "Life, the Universe and Everything", "text": ""}
{"id": "1872620", "revid": "339392", "url": "https://it.wikipedia.org/wiki?curid=1872620", "title": "M-Day", "text": ""}
{"id": "1872622", "revid": "1494169", "url": "https://it.wikipedia.org/wiki?curid=1872622", "title": "Adamantium", "text": ""}
{"id": "1872624", "revid": "12290", "url": "https://it.wikipedia.org/wiki?curid=1872624", "title": "Marvel Max", "text": ""}
{"id": "1872625", "revid": "1226", "url": "https://it.wikipedia.org/wiki?curid=1872625", "title": "Alien vs Predator 2", "text": ""}
{"id": "1872626", "revid": "12290", "url": "https://it.wikipedia.org/wiki?curid=1872626", "title": "Marvel MAX", "text": ""}
{"id": "1872627", "revid": "12290", "url": "https://it.wikipedia.org/wiki?curid=1872627", "title": "Marvel 1602", "text": ""}
{"id": "1872633", "revid": "297031", "url": "https://it.wikipedia.org/wiki?curid=1872633", "title": "DSB Bank", "text": " DSB Bank (Dirk Scheringa Beheer) era una societ\u00e0 bancaria e di assicurazioni.\nLa nascita della DSB risale al 1975, quando Dirk Scheringa insieme alla moglie fonda la consulenza finanziaria Frisia Buro. Negli anni successivi l'azienda crebbe in modo esponenziale attraverso numerose acquisizioni ed espansioni.\nAlla fine del 1998, la Buro Frisia venne acquisita dal gruppo appena creato DSB, il quale il 24 dicembre 2005 entra a far parte del gruppo \u201cDe Nederlandsche Bank\u201d (Banche Olandesi) ottenendo la licenza bancaria.\nLa societ\u00e0 venne quindi rinominata in DSB Bank NV.\nDSB Bank NV operava in una moltitudine di attivit\u00e0, gestendo direttamente la Becam, Frisia Financieringen, Lenen.nl.\nL'azienda \u00e8 sponsor del club di calcio, il DSB Skating Team e Team DSB Bank.\ne dichiarata fallita il 19 ottobre del 2009 dopo esser stata per una settimana in amministrazione controllata.\nDSB Bank N.V. era una societ\u00e0 per azioni le cui azioni sono detenute da DSB Ficoholding NV ed DSB Beheer BV, le cui azioni sono a loro volta detenute da Dirk Scheringa. Nella gestione della DSB rientrano anche l' e DS Arts B.V. proprietaria del \"Museo del Realismo Scheringa\u201d.\nStoria.\nL'azienda fu fondata nel 1975 come Buro Frisia da Dirk Scheringa e sua moglie Baukje Scheringa-de Vries.\nDirk Scheringa era agente di Polizia di Stato Olandese, nel suo tempo libero aiutava le persone con consulenze fiscali e finanziarie.\nDi quest'ultimo ha deciso nel 1977 di fare il suo lavoro e dopo aver lasciato la polizia entr\u00f2 a tempo pieno nel mondo delle consulenze finanziarie.\nScheringa fonda o diventa proprietario di diversi gruppi tra cui anche il DSB Groep, nel quale 1998 confluira` la Buro Frisia.\nAlla fine degli anni novanta, il gruppo venne quotato in borsa con un capitale di 400 milioni di euro.\nNel 2005, il Gruppo DSB realizz\u00f2 un fatturato di 216 milioni di euro, e disponeva di ben 2000 dipendenti. Alla fine dello stesso anno precisamente il 24 dicembre, il gruppo ottenne una licenza bancaria.\nAgli inizi del 2006 il gruppo venne rinominato in DSB Bank.\nQuesto comport\u00f2 non pochi problemi al gruppo, poich\u00e9 rimase sempre aperta la questione se la DSB fosse o no realmente una banca.\nI profitti infatti venivano principalmente dai proventi delle commissioni derivanti dalla vendita di assicurazioni ed in parallelo con i prestiti che venivano concessi.\nQuesta vendita abbinata \u00e8 ufficialmente proibita nei Paesi Bassi, ma la DSB continu\u00f2 sino al 12 ottobre 2009, quando la banca venne messa in amministrazione controllata su proposta della Banca centrale olandese, poich\u00e9 i depositanti nell`arco di tre settimane ritirarono dalla Dsb circa 600 milioni di euro poich\u00e9 spaventati dalla prospettiva di un fallimento.\nL'amministrazione controllata si rese necessaria in quanto l'assalto agli sportelli determin\u00f2 un enorme deflusso di liquidit\u00e0 dalle casse delle banca rendendo difficile la sopravvivenza della stessa.\nIl tribunale olandese diede tempo sino alle ore 12.00 del 16 ottobre per avviare trattative con \"banche di rilievo\" per trovare un acquirente.\nIl proprietario ed amministratore Dirk Scheringa, entro` in trattativa con altre sei gruppi bancari olandesi per il salvattaggio dalla bancarotta, ma pochi giorni dopo le trattative fallirono.\nDirk Scheringa tent\u00f2 quindi un'ultima possibilit\u00e0 per evitare la bancarotta, il takeover da parte di un acquirente misterioso statunitense con filiali in Europa il quale garantiva un totale di 75 miliardi di euro in asset.\nFallita anche quest'ultima trattativa, in data 19 ottobre dello stesso anno, il Tribunale di Amsterdam dichiar\u00f2 ufficialmente il fallimento e la messa in liquidazione dell`istituto di credito.\nAttivit\u00e0.\nLa DSB Bank era una societ\u00e0 con oltre venti sedi nei Paesi Bassi. La sede centrale si trovava a Wognum.\nL'azienda forniva consulenze finanziarie, crediti e prodotti assicurativi per le persone nei Paesi Bassi.\nDeteneva il 17% del mercato olandese del credito al consumo con 1,3 milioni di clienti per 350.000 conti correnti.\nIl gruppo era attivo anche in Belgio e in Germania.\nDSB Bank aveva una licenza bancaria della Nederlandsche Bank (DNB) ed era registrato presso Autoriteit Financi\u00eble Markten (l'Autorit\u00e0 dei mercati finanziari). DSB Bank era anche membro partecipante della Fondazione Bureau Krediet Registratie (BKR).\nOltre a gestire gruppi famosi come Became e Lenen.nl, la DSB gestiva decine di aziende e gruppi commerciali diversi.\nI quali operavano in istituzioni finanziarie, gruppi di investimento, ufficiali giudiziari, gestione delle pensioni.\nCon il nome di International DSB Bank aveva anche attivit\u00e0 al di fuori dei Paesi Bassi, acquisendo la belga Silver Finance NV ed aprendo quindi sette istituti in Belgio e successivamente uno a D\u00fcsseldorf in Germania.\nDal 2007 il gruppo inizi\u00f2 a lavorare per la creazione di una succursale in Slovenia.\nSponsorizzazioni.\nNel 1993 la squadra di calcio venne acquistata da Dirk Scheringa in quale ne diventa Presidente ed DSB oltre a divenire lo sponsor della squadra dar\u00e0 anche il nome al nuovo stadio di Alkmaar.\nDSB Bank era anche proprietaria di una squadra di pattinaggio della quale era anche sponsor.\nDSB sponsorizzava anche una squadra di ciclismo femminile, una squadra di ginnastica artistica oltre a sponsorizzare anche singoli atleti come il judoka Henk Grol.\nDSB Bank nel 2009 sponsorizzava\u00e8 la KNSB Cup (il campionato di pattinaggio).\nScheringa nel 1997 fonda il Museo del realismo Scheringa che ospita una collezione di dipinti tra i quali quelli di Carel Willink.\nL'intera raccolta \u00e8 di propriet\u00e0 di Scheringa stesso."}
{"id": "1872635", "revid": "12290", "url": "https://it.wikipedia.org/wiki?curid=1872635", "title": "Oliver Queen", "text": ""}
{"id": "1872636", "revid": "339392", "url": "https://it.wikipedia.org/wiki?curid=1872636", "title": "Tleilax", "text": ""}
{"id": "1872637", "revid": "88740", "url": "https://it.wikipedia.org/wiki?curid=1872637", "title": "Shazam", "text": ""}
{"id": "1872638", "revid": "339392", "url": "https://it.wikipedia.org/wiki?curid=1872638", "title": "Billy Batson", "text": ""}
{"id": "1872641", "revid": "712828", "url": "https://it.wikipedia.org/wiki?curid=1872641", "title": "Rhombur Vernius", "text": "Rhombur Vernius \u00e8 un personaggio di finzione de \"Il preludio a Dune\" di Brian Herbert e Kevin J. Anderson.\nLa vita.\nRhombur Vernius nasce su Ix, secondo genito del conte Dominic, ultimo discendente di Casa Vernius, e di Shando, ex concubina del centenario Imperatore Padishah Elrood IX.\n\u00c8 il fratello minore della principessa Kailea, ed \u00e8 destinato a succedere al padre alla guida del feudo del misterioso e tecnologico pianeta."}
{"id": "1872642", "revid": "38120", "url": "https://it.wikipedia.org/wiki?curid=1872642", "title": "Kyle Rayner", "text": "Kyle Rayner \u00e8 un personaggio dei fumetti creato da Ron Marz e Darryl Banks nel 1994, pubblicato dalla DC Comics.\nIn linea con la politica di cambiamento che c'era in quegli anni (nello stesso periodo Superman fu fatto morire per mano di Doomsday e Batman venne reso paraplegico da Bane) degli autori DC decisero di sostituire la Lanterna Verde della Silver Age Hal Jordan con un nuovo personaggio, nel tentativo di attirare nuovi lettori.\nBiografia del personaggio.\nKyle Rayner era un dotato disegnatore free-lance che viveva a Los Angeles, California.\nDopo lo sterminio causato dalla follia di Hal Jordan, Ganthet, unico Oano sopravvissuto, si diresse sulla Terra alla ricerca di un nuovo portatore per l'ultimo anello rimasto. La scelta cadde proprio su Kyle Rayner, che si ritrov\u00f2 improvvisamente catapultato nel mondo dei supereroi. Questa improvvisa nuova situazione gli porter\u00e0 molti problemi, primo fra tutti la morte della sua fidanzata, Alex, uccisa dal superciminale Major Force.\nSi un\u00ec presto alla Justice League; la sua grande immaginazione da cartoonist lo rese un formidabile combattente, ma, per la sua inesperienza e la casualit\u00e0 con cui ottenne i poteri, fu diffidato da parte di molti tra i suoi pi\u00f9 esperti colleghi, in particolar modo da Wally West. Wally era cresciuto con Hal Jordan come Lanterna Verde (il quale, a sua volta, aveva stretto un fortissimo sodalizio col precedente Flash, Barry Allen) che fu uno dei suoi migliori amici, e perci\u00f2 espresse parecchie riserve circa l'operato di Kyle, ma col tempo \u00e8 diventato uno dei suoi migliori amici e uno dei suoi pi\u00f9 grandi sostenitori. Sorprendentemente, uno dei suoi maggiori sostenitori nella Lega \u00e8 stato Batman, che spesso lo ha trattato con pi\u00f9 rispetto di quello che ha mostrato ad alcuni altri membri della League, come Flash-Wally West.\nKyle fece anche amicizia con la Lanterna Verde della Golden Age Alan Scott, con la figlia di Scott, Jade, con il secondo Green Arrow, Connor Hawke, e con la Lanterna Verde John Stewart (suo predecessore in quel ruolo, in quanto sostituto di Hal Jordan).\nAll'ombra di Hal Jordan, Kyle cercher\u00e0 di dimostrarsi sempre all'altezza, ma sar\u00e0 spesso egli stesso il primo a mettere in dubbio il suo valore e, nonostante sia addirittura riuscito a contenere l'esplosione di una supernova nel lontano futuro (vedi \"One Million\") e, pi\u00f9 avanti, abbia dimostrato il suo coraggio durante l\"Et\u00e0 dell'Ossidiana\" facendo il sacrificio determinante per la vittoria finale della JLA, decide di ritirarsi per un po' dalle scene (a nulla valgono le parole di stima dell'amico Wally), lasciando il suo posto a John Stewart che dopo anni ritorna, cos\u00ec, a essere una Lanterna Verde in sostituzione di un'altra.\nFu grazie a Kyle Rayner che i Guardiani risorsero (questa volta di entrambi i sessi) e poterono rifondare il Corpo delle Lanterne Verdi, decimato da un Hal Jordan impazzito.\nFu in questo periodo che Kyle scopr\u00ec la vera natura di Parallax, un parassita alieno che si nutriva di paura, e che fu il diabolico Sinestro a far infettare Hal Jordan dal parassita, conducendolo alla follia.\nGrazie all'intervento di Kyle, Parallax e lo Spettro lasciarono il corpo di Hal Jordan, che venne resuscitato e torn\u00f2 ad essere una Lanterna Verde.\nKyle si fuse con un'entit\u00e0 cosmica chiamata Ion, l'incarnazione della forza di volont\u00e0 del cosmo e altra fonte di potere per il Corpo delle Lanterne, ma, malgrado il suo enorme potere, non pot\u00e9 evitare la morte della madre, dovuta ad un misterioso virus alieno.\nDurante la guerra con i Sinestro Corps, Kyle venne separato da Ion e fuso (nonch\u00e9 posseduto) con Parallax (come era accaduto ad Hal Jordan) ma, grazie all'aiuto di Hal, \u00e8 riuscito a liberarsi del parassita e a tornare ad essere una Lanterna Verde, sostenendo Hal nel sconfiggere e arrestare Sinestro.\nSi cre\u00f2 cos\u00ec una sovrabbondanza di Lanterne nel settore 2814, perci\u00f2 Hal e John Stewart rimasero sulla Terra, mentre Kyle e Guy Gardner vennero chiamati dai Guardiani a ricostruire OA e a formare la base per un nuovo Corpo delle Lanterne Verdi.\nDurante gli eventi di \"L'ira della prima lanterna\" Rayner riesce a padroneggiare i poteri di tutti e 7 i corpi delle lanterne, diventando a tutti gli effetti l'unica lanterna bianca dai tempi della saga \"La notte pi\u00f9 profonda\"."}
{"id": "1872644", "revid": "838137", "url": "https://it.wikipedia.org/wiki?curid=1872644", "title": "Valutazione a corto circuito", "text": "La valutazione a corto circuito, valutazione minima o valutazione di McCarthy \u00e8 un meccanismo relativo agli operatori booleani binari per cui il secondo operando viene valutato unicamente se il valore del primo operando non \u00e8 sufficiente da solo a determinare il risultato dell'espressione: quando il primo argomento dell'operatore logico codice_1 \u00e8 codice_2, il valore dell'intera espressione dovr\u00e0 essere necessariamente codice_2; e quando il primo argomento dell'operatore logico codice_4 \u00e8 codice_5, il valore dell'intera espressione dovr\u00e0 essere necessariamente codice_5. In alcuni linguaggi di programmazione (Lisp), i normali operatori booleani sono cortocircuitati. In altri (Ada, Java), sono disponibile sia operatori cortocircuitati che non. Per alcuni operatori booleani, come \"Disgiunzione esclusiva\" (XOR), non \u00e8 possibile cortocircuitare, perch\u00e9 entrambi gli operandi sono sempre richiesti per determinare il risultato.\nLa valutazione a corto circuito, prevista in numerosi linguaggi di programmazione, \u00e8 usata sia per sveltire il calcolo del risultato delle espressioni, sia come forma compatta di un'istruzione condizionale qualora la valutazione del secondo operando produca degli effetti collaterali.\nSupporto nei comuni linguaggi di programmazione.\n1 ABAP non ha tipi booleani differenti.\n2 In caso di overload, gli operatori codice_7 e codice_8 sono eager e possono ritornare qualunque tipo.\n3 Questo vale solo per le espressioni valutate a runtime, codice_9 e codice_10. Le espressioni negli inizializzatori \"static\" o nelle costanti \"manifest\" usano la valutazione eager.\n4 Gli operatori Fortran non sono n\u00e9 cortocircuitati n\u00e9 eager: le specifiche del linguaggio permettono al compilatore di selezionare il metodo per l'ottimizzazione.\n5 Il Pascal esteso (ISO/IEC 10206:1990) permette, ma non richiede, il cortocircuito.\n6 Il Pascal esteso (ISO/IEC 10206:1990 supporta codice_11 e codice_12.\n7 Smalltalk usa la semantica del cortocircuito solo se l'argomento di codice_13 \u00e8 un blocco (es.: codice_14).\n8 I linguaggi BASIC che hanno supportato le istruzioni CASE lo hanno fatto usando un sistema di valutazione condizionale, invece che tabelle di salto limitate ad etichette (label) fisse.\nUsi comuni.\nForma compatta di if/else.\nIn uno script di shell:\n test -d /tmp/foo || mkdir /tmp/foo\nIn questo caso il comando mkdir /tmp/foo viene eseguito unicamente se il risultato del primo comando (che verifica l'esistenza della directory /tmp/foo) \u00e8 falso, per via della valutazione a corto circuito dell'operatore OR (indicato come || nello script). Rappresenta una forma compatta di\n if ! test -d /tmp/foo; then mkdir /tmp/foo; fi\nEvitare effetti indesirati del secondo argomento.\nNel linguaggio C:\nif (denom != 0 &amp;&amp; num / denom)\n ... // assicura che l'espressione num / denom non risulti mai in un errore a causa del denominatore nullo (denom==0)\nSi consideri il seguente esempio:\nint a = 0;\nif (a != 0 &amp;&amp; myfunc(b))\n do_something();\nIn questo esempio, la valutazione a cortocircuito garantisce che codice_15 non venga mai chiamata. Questo perch\u00e9 l'espressione codice_16 risulta in \"false\". Questa caratteristica permette due utili costrutti di programmazione. Come prima cosa, la prima sotto-espressione pu\u00f2 essere usata per controllare se \u00e8 necessario un ulteriore calcolo e se il risultato \u00e8 \"false\" si possono eliminare i calcoli non necessari del secondo argomento. Secondariamente, permette un costrutto dove la prima espressione garantisce una condizione senza la quale la seconda espressione potrebbe causare un errore di runtime. Essi sono entrambi illustrati nei seguenti codici C dove la valutazione minima evita sia la dereferenziazione con puntatore nullo sia un eccesso di prelievi in memoria:\nbool is_first_char_valid_alpha_unsafe(const char *p)\n return isalpha(p[0]); // SEGFAULT altamente probabile con p == NULL\nbool is_first_char_valid_alpha(const char *p)\n return p != NULL &amp;&amp; isalpha(p[0]); // a) nessuna necessit\u00e0 di eseguire isalpha() con p == NULL, b) nessun rischio di SEGFAULT "}
{"id": "1872646", "revid": "1226", "url": "https://it.wikipedia.org/wiki?curid=1872646", "title": "Chani", "text": ""}
{"id": "1872647", "revid": "339392", "url": "https://it.wikipedia.org/wiki?curid=1872647", "title": "Piter De Vries", "text": ""}
{"id": "1872648", "revid": "1226", "url": "https://it.wikipedia.org/wiki?curid=1872648", "title": "Arrakeen", "text": ""}
{"id": "1872649", "revid": "339392", "url": "https://it.wikipedia.org/wiki?curid=1872649", "title": "Bela Tegeuse", "text": ""}
{"id": "1872650", "revid": "339392", "url": "https://it.wikipedia.org/wiki?curid=1872650", "title": "Ginaz", "text": ""}
{"id": "1872651", "revid": "339392", "url": "https://it.wikipedia.org/wiki?curid=1872651", "title": "Bandalong", "text": ""}
{"id": "1872652", "revid": "339392", "url": "https://it.wikipedia.org/wiki?curid=1872652", "title": "Richese", "text": ""}
{"id": "1872653", "revid": "287204", "url": "https://it.wikipedia.org/wiki?curid=1872653", "title": "Diana Prince", "text": ""}
{"id": "1872654", "revid": "339392", "url": "https://it.wikipedia.org/wiki?curid=1872654", "title": "Tupile", "text": ""}
{"id": "1872659", "revid": "149587", "url": "https://it.wikipedia.org/wiki?curid=1872659", "title": "Herv\u00e9 Barulea", "text": ""}
{"id": "1872663", "revid": "228587", "url": "https://it.wikipedia.org/wiki?curid=1872663", "title": "Aln (fiume)", "text": "Il fiume Aln scorre attraverso il distretto di Alnwick della regione di Northumberland, nel nord dell'Inghilterra, sfociando nel Mar del Nord nella costa est dell'Inghilterra.\nIl fiume d\u00e0 il proprio nome ad Alnwick e alla cittadina di Alnmouth, e alla sua sorgente, ovvero Alnham tra le colline di Cheviot. Il fiume Aln \u00e8 relativamente piccolo; ma, storicamente, ha costituito un importante limite tra il territorio inglese e scozzese, poich\u00e9 le rispettive truppe si trovavano costantemente ad affrontarlo. Questo ha significato un impegno da parte di entrambe le popolazioni a una tenace protezione del fiume. Ne \u00e8 la prova il castello di Alnwick, costruito nei pressi del corso fluviale.\n\"Adtwifyrdi\" \u00e8 il termine usato dal venerabile Beda per descrivere il punto d'incontro del fiume con l'affluente alla foce del fiume, presso la cittadina di Alnmouth, Northumberland."}
{"id": "1872664", "revid": "339392", "url": "https://it.wikipedia.org/wiki?curid=1872664", "title": "Elzie Segar", "text": ""}
{"id": "1872665", "revid": "339392", "url": "https://it.wikipedia.org/wiki?curid=1872665", "title": "Elzie C. Segar", "text": ""}
{"id": "1872668", "revid": "767487", "url": "https://it.wikipedia.org/wiki?curid=1872668", "title": "COBIT", "text": "Il Control Objectives for Information and related Technology (COBIT) \u00e8 un modello (\"framework\") per la gestione della Information and Communication Technology (ICT) creato nel 1992 dall'associazione americana degli auditor dei sistemi informativi (Information Systems Audit and Control Association - ISACA), e dal IT Governance Institute (ITGI). \nCOBIT fornisce ai manager, agli auditor e agli utenti dei sistemi IT una griglia di riferimento costituita da: \ncon l'obiettivo di valutare se \u00e8 in atto un efficace governo della funzione IT (IT governance) o di fornire una guida per instaurarlo.\nIl modello COBIT (nella versione inglese) \u00e8 pubblico e scaricabile gratuitamente. Esiste anche una versione italiana; maggiori dettagli riguardo alla disponibilit\u00e0 dei documenti e a come ottenerli sono nella sezione Come ottenere COBIT.\nCaratteristiche.\nCOBIT \u00e8 stato pubblicato per la prima volta nel 1996. La sua missione \u00e8 quella di \"ricercare, sviluppare, pubblicizzare e promuovere un insieme internazionale di obiettivi di controllo di accettazione generale per l'utilizzo giornaliero da parte di manager e auditor\".\nLe aziende devono soddisfare i requisiti di qualit\u00e0, affidabilit\u00e0 e di sicurezza della loro organizzazione IT perseguendo obiettivi di efficacia, devono cio\u00e8:\nDevono inoltre perseguire obiettivi di efficienza, valutando la maturit\u00e0 dei processi e misurando le prestazioni della funzione IT.\nIl modello COBIT si propone di rispondere a questi bisogni:\nCOBIT 4.1 divide il controllo della funzione IT in quattro domini: Pianificazione e Organizzazione (\"Plan and Organise\"), Acquisizione e Implementazione (\"Acquire and Implement\"), Erogazione ed Assistenza (\"Deliver and Support\"), Monitoraggio e Valutazione (\"Monitor and Evaluate\").\nNei quattro domini sono collocati un totale di 34 processi, ai quali fanno capo, nella versione 4.1, un totale di 210 obiettivi di controllo; questi ultimi rivestono un'importanza centrale nel COBIT, al punto di dare il nome al modello stesso.\nVersioni.\nCOBIT ha visto succedersi cinque versioni principali:\nStruttura del COBIT 4.1.\nCOBIT comprende quattro domini:\nNei domini sono collocati i 34 processi, ognuno dei quali prevede una serie di attivit\u00e0 con degli obiettivi precisi (\"activity goal\").\nObiettivi di controllo.\nPer ogni processo sono definiti degli obiettivi di controllo specifici. Inoltre vi sono due insiemi di obiettivi di controllo \"generali\" applicabili a ciascun processo:\nSecondo il modello, il raggiungimento degli obiettivi di controllo garantisce un ragionevole livello di confidenza riguardo al raggiungimento degli obiettivi aziendali connessi al processo e alla prevenzione dei rischi associati al processo stesso.\nIl modello non impone necessariamente il raggiungimento di ogni obiettivo di controllo. \nIl management aziendale pu\u00f2 decidere quali sono i controlli applicabili ad ogni singolo processo all'interno dell'azienda, quali andranno implementati e con quali modalit\u00e0, o viceversa pu\u00f2 accollarsi il rischio di non implementarli.\nI processi del COBIT 4.1 suddivisi per domini.\n\"Plan and Organize\".\nIl dominio copre gli aspetti strategici e tattici e si propone di individuare il modo migliore in cui la funzione IT pu\u00f2 contribuire al raggiungimento degli obiettivi aziendali.\nLo scopo \u00e8 di comprendere se gli obiettivi della funzione IT sono noti a tutti all'interno dell'organizzazione, se la funzione IT \u00e8 in linea con la strategia aziendale, se l'azienda sta utilizzando le proprie risorse in modo ottimale gestendo correttamente i rischi e fornendo la qualit\u00e0 richiesta.\n PROCESSI \n Plan and Organize \n\"Acquire and Implement\".\nLe soluzioni al servizio della strategia IT devono essere prima di tutto identificate, poi costruite o acquisite; successivamente devono essere poste in opera e integrate al servizio dei processi aziendali. In aggiunta a ci\u00f2, in questo dominio si provvede a controllare la gestione dei cambiamenti e la manutenzione di sistemi, servizi e applicazioni, sempre compatibilmente con gli obiettivi aziendali.\nLo scopo \u00e8 di comprendere se i progetti forniranno soluzioni in linea con le attese e con i tempi e costi stimati, se opereranno correttamente una volta distribuiti, e se la modalit\u00e0 di gestione dei cambiamenti \u00e8 in grado di assicurare che questi vengano posti in essere senza effetti negativi sull'operativit\u00e0 dell'azienda.\n PROCESSI \n Acquire and Implement \n\"Deliver and Support\".\nI processi nel dominio Deliver and Support si occupano dell'erogazione effettiva dei servizi, il che comprende anche il controllo della disponibilit\u00e0, del rispetto dei livelli di servizio e della sicurezza del servizio stesso, cos\u00ec come il supporto agli utenti e la gestione dei dati e dell'ambiente fisico.\nI processi del dominio si assicurano che i servizi IT vengano erogati in linea con le priorit\u00e0 aziendali, che venga effettuata una gestione ottimale dei costi, che il personale sia in grado di utilizzare i sistemi con cognizione di causa e in sicurezza e che le informazioni siano protette negli aspetti di riservatezza, integrit\u00e0, confidenzialit\u00e0 che sono loro propri.\n PROCESSI \n Deliver and Support \n\"Monitor and Evaluate\".\n\u00c8 necessaria una valutazione regolare e periodica della qualit\u00e0 dei processi IT. I processi in questo dominio si occupano di verificare se le prestazioni della funzione IT sono in linea con le aspettative del vertice aziendale, se il sistema di controlli interni \u00e8 ben congegnato, se sono saldi i legami tra le prestazioni della funzione IT e gli obiettivi aziendali e se \u00e8 garantita la conformit\u00e0 a leggi e regolamenti.\n PROCESSI \n Monitor and Evaluate \nCOBIT e altri standard internazionali.\nPer moltissimi standard internazionali sono disponibili documenti con le corrispondenze (\"mapping\"), documenti cio\u00e8 che mettono in relazione le aree coperte da COBIT rispetto a quelle coperte dagli altri standard (cfr. ISACA CobiT Mappings). \nLa maggior parte di tali documenti sono riservati per\u00f2 agli associati ISACA.\nUno schema di confronto tra COBIT e altri framework (riprodotto in figura) \u00e8 stato elaborato da Eric Guldentops, uno dei padri del modello COBIT.\nCOBIT e ITIL.\nCOBIT e ITIL presentano aree di sovrapposizione, in cui gli stessi processi vengono analizzati da punti di vista differenti; n\u00e9 potrebbe essere altrimenti, visto che entrambi i framework riguardano quelle che, in senso lato, sono le prestazioni di una struttura IT.\nDa una parte il modello COBIT copre i processi di gestione dei servizi IT (\"IT service management\"); dall'altra le pratiche consolidate ITIL (nel caso di ITIL si parla di \"best practices\") forniscono strumenti e indicazioni su come soddisfare gli obiettivi di controllo indicati da COBIT.\nLa recente introduzione della versione 3 di ITIL, affrontando tematiche proprie della strategia di costruzione ed erogazione dei servizi, ha aumentato le aree di sovrapposizione dei modelli o, per meglio dire, ha aumentato le aree in cui \u00e8 possibile fare ricorso alle pratiche ITIL per soddisfare gli obiettivi di controllo previsti da COBIT.\nUn confronto tra COBIT e ITIL \u00e8 contenuto in un documento del maggio 2007, a cura di esperti di itSMF Italia, AIEA e SDA Bocconi. Il documento \u00e8 liberamente scaricabile dal sito AIEA.\nSi noti che le versioni confrontate sono COBIT 4.0 e ITIL v2; malgrado i cambiamenti sostanziali intervenuti per entrambi i framework nelle versioni successive, molte considerazioni sono ancora applicabili.\nCOBIT, il modello COSO e la legge Sarbanes-Oxley.\nL'entrata in vigore della legge Sarbanes Oxley negli Stati Uniti, nel luglio 2002, ha determinato un sostanziale incremento della diffusione del COBIT, come mezzo per ottenere un governo efficace della funzione IT e quindi ottemperare alle disposizioni di legge.\nLa SEC - Securities and Exchange Commission aveva indicato nel modello COSO lo standard di riferimento per la conformit\u00e0 alla Sarbanes-Oxley.\nLa pubblicazione da parte di ITGI di un documento di corrispondenza (\"mapping\") tra processi COBIT e componenti COSO da una parte e gli obiettivi di controllo COBIT e controlli COSO dall'altra ha reso pienamente applicabile il modello COBIT per le verifiche di conformit\u00e0 alla Sarbanes-Oxley.\nCome ottenere COBIT.\nCOBIT \u00e8 scaricabile dalla pagina di download del sito ISACA, cos\u00ec come sono scaricabili molti altri documenti correlati al modello. \nPer scaricare il modello COBIT \u00e8 richiesta la registrazione (gratuita) al sito.\nAltri documenti, specificatamente quelli riguardanti le modalit\u00e0 di impiego e applicazione del modello, sono accessibili ai soli iscritti all'ISACA.\nLa traduzione italiana della norma \u00e8 curata dall'AIEA "}
{"id": "1872671", "revid": "12290", "url": "https://it.wikipedia.org/wiki?curid=1872671", "title": "Jerome Siegel", "text": ""}
{"id": "1872672", "revid": "12290", "url": "https://it.wikipedia.org/wiki?curid=1872672", "title": "Wallace Wood", "text": ""}
{"id": "1872673", "revid": "12290", "url": "https://it.wikipedia.org/wiki?curid=1872673", "title": "J. M. DeMatteis", "text": ""}
{"id": "1872674", "revid": "12290", "url": "https://it.wikipedia.org/wiki?curid=1872674", "title": "Richard F. Outcault", "text": ""}
{"id": "1872675", "revid": "12290", "url": "https://it.wikipedia.org/wiki?curid=1872675", "title": "Joseph Michael Straczynski", "text": ""}
{"id": "1872676", "revid": "12290", "url": "https://it.wikipedia.org/wiki?curid=1872676", "title": "Joe Michael Straczynski", "text": ""}
{"id": "1872677", "revid": "125970691", "url": "https://it.wikipedia.org/wiki?curid=1872677", "title": "Calciano", "text": "Calciano (\"Caucesci\u00e0ne\" in dialetto locale) \u00e8 un comune italiano di 686 abitanti della provincia di Matera in Basilicata. \u00c8 uno dei comuni italiani facenti parte dell'Associazione Nazionale delle Citt\u00e0 del Miele.\nGeografia fisica.\nCalciano sorge in collina a 425 m s.l.m. nella parte nord-occidentale della provincia al confine con la parte centro-orientale della provincia di Potenza. Il suo territorio risulta compreso tra 183 m s.l.m. e i 1.151 m s.l.m. Il paese \u00e8 considerato la \"porta\" del Parco Naturale di Gallipoli Cognato, data l'estrema vicinanza dall'area naturalistica protetta che comprende altri quattro comuni.\nFa parte della Comunit\u00e0 montana Medio Basento.\nIl comune di Calciano confina con i comuni di Garaguso (7\u00a0km), Oliveto Lucano (12\u00a0km), Tricarico (14\u00a0km), Grassano (15\u00a0km), Accettura (19\u00a0km), Campomaggiore (PZ) (26\u00a0km) e Albano di Lucania (PZ) (33\u00a0km).\nDista 57\u00a0km da Matera e 53\u00a0km dal capoluogo di regione Potenza.\nOrigini del nome.\nIl toponimo \"Calciano\" \u00e8 di origine antroponimica e potrebbe derivare dai personali latini \"Capius/Caltius\" o \"Calcidius\" con suffisso -anus, oppure dal termine medioevale \"Caucium\" (luogo basso e paludoso). Secondo il Flechia, il toponimo deriverebbe da \"Caucigianum\" in riferimento al gentilizio \"Calcidius\" con l'aggiunta del suffisso \"-anus\" (che nella lingua latina denota appunto appartenenza) alla radice del nome proprio. La sua ipotesi \u00e8 suffragata dal fatto che, ancora oggi nel dialetto locale, la localit\u00e0 \u00e8 chiamata \"Cauc\u00ebsc\u00ecan\u00eb\" (foneticamente molto simile a \"Caucigianum\").\nStoria.\nSul territorio si trovano presenze umane preistoriche e sembra che dal V secolo a.C. sia esistito un insediamento laddove sorge attualmente, fino al 383 a.C., quando fu distrutto da un'alluvione. La popolazione, organizzatasi intorno al castello e alla Chiesa della Beata Vergine Maria (ora in ruderi), cominci\u00f2 a crescere fino all'alluvione del 1235 e al terremoto del 1248, quando i cittadini si rifugiarono in casali vicini, mentre il territorio viene aggregato a quello di Tricarico. Passa dunque dagli Sforza nel 1382 ai Sanseverino nel 1458, che poi ne perdono il possesso a causa della loro partecipazione alle congiure del 1485 contro re Ferdinando I.\nDurante il XVI secolo, la popolazione, che agli inizi si aggira intorno alle 1500 unit\u00e0, si dota della Chiesa Madre, dedicata alla Beata Vergine Maria e il paese viene governato da diversi feudatari, fino a giungere ai De Leyra e nel 1606 ai Revertera. Partecipa alla rivolta nel periodo del brigantaggio (molti attacchi furono effettuati sotto il comando di capi calcianesi). Secondo la tradizione, nel XVIII-XIX secolo, la popolazione si trasfer\u00ec nella parte superiore del paese a causa di continue alluvioni e frane e costru\u00ec la nuova chiesa parrocchiale dedicata a S. Giovanni Battista. Il nuovo paese si sviluppa intorno alla chiesa gi\u00e0 esistente in onore di Maria SS. della Serra.\nNel 1861 le formazioni brigantesche di Carmine Crocco e del generale catalano Jos\u00e9 Borjes dopo aver messo a sacco Trivigno si diressero su Calciano che raggiunsero il 5 novembre 1861, cos\u00ec come riportato nelle memorie di Crocco: \u00ab\"la mia banda occup\u00f2 senza colpo ferire il piccolo villaggio di Calciano sulla destra del fiume Basento ove si moltiplicarono gli atti brutali senza riguardo a persone e cose. M'imbatto sulla pubblica via in una donna barbaramente trucidata e vedo tutto all'intorno innalzarsi un denso fumo, sono i miserabili casolari di quei coloni posti a fuoco dopo il saccheggio. Il paese \u00e8 povero, ci\u00f2 non pertanto impongo qualche piccola taglia e raccolgo denari\"\u00bb.\nIl sacco del paese \u00e8 descritto anche da Borj\u00e8s nel suo diario ove annot\u00f2 alcuni particolari sul saccheggio: \u201c\"Ci imbattiamo in otto guardie nazionali che inseguiamo fino a Caliciana (Calciano); l\u00e0 ci arrestiamo: \u00e8 stato saccheggiato tutto, senza distinzione a realisti o a liberali in modo orribile: \u00e8 stata anche assassinata una donna, e, a quanto mi dicono, tre o quattro contadini\"\u201d. Raccolto il bottino le bande proseguirono la loro marcia verso Potenza dirigendosi a Garaguso e Salandra che raggiunsero il 6 novembre 1861.\nNel 1866 il capitano Blancuzzi da Calciano, della Guardia Nazionale, combatt\u00e9 nei boschi di questo territorio contro il brigantaggio e fece prigioniero il famoso brigante Francolino. Apparteneva alla banda del brigantaggio anche il celebre brigante calcianese Percoco, il quale fu ucciso nell'agro di Stigliano.\nNell'Ottocento il comune \u00e8 stato unito a Garaguso ed Oliveto Lucano fino al 1913, quando raggiunge l'autonomia con legge 11 giugno n.699, e la popolazione, letteralmente cresciuta, sfiora i mille abitanti, per poi superare i 1500 nell'immediato secondo dopoguerra. A causa dell\u00b4emigrazione degli anni '60 si segna un calo fino agli appena 800 attuali.\nSimboli.\nBlasonatura stemma\nMonumenti e luoghi d'interesse.\nRuderi, insediamenti rupestri e fortificazioni.\nNel percorrere il tratto di strada che collega la Statale Basentana al centro abitato, si notano i resti del vecchio paese (Paese di Pede) medioevale \"Caucium\", comprendenti una fortificazione (Castello o Rocca), la Chiesa della Rocca (dedicata a S. Maria della Rocca) e la Cinta di Santa Caterina. La fortificazione di origine Osca \u00e8 perforata da grotte un tempo abitate ed attualmente in via di recupero. Sul lato destro si trovano i ruderi della Chiesa della Rocca, di origine Normanna e con struttura abbaziale. Sul versante sinistro, sovrastante il burrone della Venicella, si trova la Cinta di Santa Caterina, con due piccole grotte scavate nel tufo e affrescate dall'icona di Santa Caterina, la figura di Lucifero e quella di S. Antonio Abate, tutte non facilmente decifrabili. L'ipotesi che i ruderi che vengono chiamati dai calcianesi \"u'castidd\" (il castello) siano in realt\u00e0 i resti dell'antico monastero greco-bizantino della Th\u00e9otokos, intorno al quale era sorto un \"Corion\", un borgo non fortificato (l'antica Calciano situata in localit\u00e0 \"Paese di Pede\"), prende spunto da due documenti bizantini, rispettivamente dell'anno 1002 e dell'anno 1023.\nSociet\u00e0.\nEvoluzione demografica.\nIn una platea compilata per volont\u00e0 del conte Geronimo Sanseverino si legge che nel 1745 la popolazione residente a Calciano ammontava a circa 750 abitanti. Nel 1642, a causa di una frana rovinosa che distrusse l'antico centro abitato o di una pestilenza, la popolazione scese fino ad appena 160 abitanti. Fino al 1811, anno in cui la comunit\u00e0 fu associata a quelle di Garaguso ed Oliveto Lucano, la crescita fu molto lenta, per poi subire una forte impennata nel 1917, con l'indipendenza dagli altri due comuni, quando gli abitanti censiti erano pari a 1096.\nIl comune di Calciano ha fatto registrare il suo picco di abitanti nel 1951 (1683 residenti). Il censimento del 1991 ha rilevato una popolazione pari a 1.049 abitanti mentre quello del 2001 ha fatto registrare una popolazione pari a 893 abitanti, mostrando quindi nel decennio 1991-2001 una variazione percentuale di abitanti pari al -14,87%.\nTradizioni e folclore.\nPer tradizione il centro urbano di Calciano \u00e8 \"diviso\" in tre parti: il \"Paese di sopra\" e il \"Paese di mezzo\" separate dal \"Muraglione\", e la \"Tempa\", una zona sopraelevata rispetto al resto del paese.\nCultura.\nCucina.\nLagane con fagioli o ceci, \"Gnummridd\" (involtini di agnello e capretto), \"U' P'pdegn\" (Pannocchia cotta in acqua e sale), Rafanata (frittata con rafano), Trittico calcianese (cavatelli, orecchiette e fusilli fatti a mano) con \"pezzente\" (salsiccia realizzata con le parti meno nobili del maiale: fegato, cuore, polmoni ecc.).\nEventi.\nDal 4 al 10 agosto 2008 ha ospitato la \"Rupe Nazionale 2008\" dell'Assoraider, cio\u00e8 il primo raduno nazionale della branca LUPI dell'associazione.\nAmministrazione.\nIl comune di Calciano \u00e8 amministrato dal sindaco Giuseppe Arturo De Filippo sostenuto dalla lista civica \"Calciano nel Cuore\" vincitrice delle elezioni amministrative del 25 maggio 2014 con il 50,95% delle preferenze. Il sindaco De Filippo \u00e8 stato riconfermato per un secondo mandato in occasione delle elezioni amministrative del 2019, affermandosi con il 61,4% dei voti."}
{"id": "1872681", "revid": "92723", "url": "https://it.wikipedia.org/wiki?curid=1872681", "title": "Prefettura apostolica di Gal\u00e1pagos", "text": ""}
{"id": "1872684", "revid": "1982", "url": "https://it.wikipedia.org/wiki?curid=1872684", "title": "Oscar D'Agostino", "text": "Biografia.\nAvellinese, figlio di una maestra e di un impiegato, si laurea in Chimica nel 1926 a Roma e inizia a lavorare in una fabbrica di pile a secco.\nChiusa la fabbrica e rimasto senza lavoro, D'Agostino approda alla carriera universitaria come assistente volontario e inizia a collaborare dal 1933 con il futuro Premio Nobel per la fisica, Enrico Fermi. Grazie a una borsa di studio, trascorre un periodo di permanenza a Parigi presso l\"'Institut du Radium \" fondato da Marie Curie, proprio all'epoca in cui i coniugi Ir\u00e8ne Curie e Fr\u00e9d\u00e9ric Joliot scoprono la radioattivit\u00e0 artificiale\nTornato in Italia, dal 1934 D'Agostino ritorna a lavorare con Fermi, entrando a far parte, unico chimico, del gruppo dei \"Ragazzi di via Panisperna\", \u00e9quipe di giovani scienziati che attraverso lo studio gli effetti del bombardamento dei nuclei atomici con neutroni rallentati dall'idrogeno (\"neutroni lenti\") dar\u00e0 il via alla realizzazione del primo reattore nucleare a fissione.\nDopo questa prestigiosa esperienza, conduce le sue ricerche prima presso l'Istituto di Chimica del Consiglio Nazionale delle Ricerche, dove fonda il reparto di radiochimica, e successivamente presso l'Istituto Superiore di Sanit\u00e0.\nDonazione D'Agostino.\nNel 1978 \u00e8 stato intitolato al chimico irpino l\"'Istituto Tecnico per Geometri\" di Avellino.\nIn tale circostanza la vedova di Oscar D'Agostino, Sofia Melograni, ha fatto dono all'istituto di tutti i documenti, i libri e le riviste del marito, passati in custodia alla \"Fondazione \u201cOscar D'Agostino\u201d\", sita nel suddetto istituto scolastico.\nTra i documenti pi\u00f9 interessanti della Fondazione, vi \u00e8 la corrispondenza tra scienziati di varie parti del mondo e i quaderni con gli appunti relativi alle ricerche del gruppo di via Panisperna. Particolarmente interessante \u00e8 un quaderno di appunti redatto dallo stesso Enrico Fermi, scritto nel marzo 1934 e rimasto a lungo sconosciuto, che ha permesso di ricostruire dettagliatamente l'iter della ricerca sui neutroni lenti che gli valse l'attribuzione del Premio Nobel."}
{"id": "1872697", "revid": "1305772", "url": "https://it.wikipedia.org/wiki?curid=1872697", "title": "Resistance", "text": "Resistance, che significa resistenza in lingua inglese, pu\u00f2 riferirsi:"}
{"id": "1872700", "revid": "767487", "url": "https://it.wikipedia.org/wiki?curid=1872700", "title": "Michael Gravgaard", "text": ""}
{"id": "1872701", "revid": "1874129", "url": "https://it.wikipedia.org/wiki?curid=1872701", "title": "Amble by the Sea", "text": "Amble, nota come Amble by the Sea (Amble nei pressi del mare) fino al 1985, \u00e8 un piccolo centro urbano della regione di Northumberland, nel nord dell'Inghilterra. \u00c8 un centro portuale sulla costa del Mar del Nord. Situata sulla foce del fiume Coquet, e nelle vicinanze di Coquet Island chiaramente visibile dalla darsena e dalla spiaggia.\nMolti degli edifici e strade della citt\u00e0 sono nominate dopo il fiume Coquet e l'isola Coquet, inclusa la scuola superiore di Coquet, che si trovano nella zona periferica del centro."}
{"id": "1872704", "revid": "339392", "url": "https://it.wikipedia.org/wiki?curid=1872704", "title": "U.E.F.A.", "text": ""}
{"id": "1872715", "revid": "1305772", "url": "https://it.wikipedia.org/wiki?curid=1872715", "title": "After the Rain (Nelson)", "text": "After the Rain \u00e8 il primo album in studio del gruppo musicale statunitense Nelson, pubblicato nel 1990 dalla Geffen Records. L'album fu un successo commerciale, raggiungendo la posizione numero 17 della Billboard 200 e trascorrendo 64 settimane in classifica. Il singolo \"(Can't Live Without Your) Love and Affection\" arriv\u00f2 fino al primo posto in classifica, mentre la title track \"After the Rain\" ottenne il sesto posto.\nAntefatti.\nI gemelli Matthew e Gunnar Nelson entrarono in contrattazione con l'A&amp;R della Geffen Records, John Kalodner. Secondo quanto riportato da Gunnar, i due incontrarono Kalodner \"ogni mese per un anno\", durante il quale gli fecero ascoltare le canzoni che avrebbero poi composto il loro primo album. La maggior parte dei brani furono co-scritti con Marc Tanner. In un'intervista Gunnar Nelson descrisse il processo di collaborazione come \"magico\" e lod\u00f2 Tanner per essere stato \"molto d'aiuto ai nostri istinti e al nostro senso melodico\". Tanner si assunse la produzione dell'album.\nDopo un anno di incontri con Kalodner senza essere ancora sotto contratto, Matthew e Gunnar lo invitarono da solo, contro il volere dei loro manager, per suonargli una versione acustica di \"(Can't Live Without Your) Love and Affection\". Kalodner rimase cos\u00ec impressionato che fece firmare la band il giorno successivo. Mentre si preparavano a registrare, Matthew e Gunnar cominciarono ad assemblare un gruppo. La formazione fu completata con i chitarristi Joey Cathcart e Brett Garsed, il batterista Bobby Rock e il tastierista Paul Mirkovich. Mirkovich contribu\u00ec a comporre un \"Interlude\" per l'album.\nPubblicazione.\n\"After the Rain\" fu pubblicato il 26 giugno 1990, e divenne un immediato successo, raggiungendo la posizione numero 17 della Billboard 200. L'album mostr\u00f2 anche una certa longevit\u00e0, restando in classifica per 64 settimane. \u00c8 stato infine certificato doppio disco di platino dalla Recording Industry Association of America (RIAA) per le vendite di oltre due milioni di copie.\nIl singolo di lancio dell'album fu \"(Can't Live Without Your) Love and Affection\", che raggiunse il 1\u00ba posto della Billboard Hot 100. I tre singoli successivi ottennero altrettanti validi piazzamenti: \"After the Rain\" (6\u00ba posto), \"More Than Ever\" (14\u00ba posto), e \"Only Time Will Tell\" (28\u00ba posto)."}
{"id": "1872716", "revid": "1714743", "url": "https://it.wikipedia.org/wiki?curid=1872716", "title": "Roberto I di Normandia", "text": "Origine.\nSecondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", Roberto, era il figlio secondogenito del quarto signore della Normandia e il secondo a ottenere il titolo formale di Duca di Normandia, Riccardo II e di Giuditta di Bretagna che, secondo ancora Guglielmo di Jumi\u00e8ges era la sorella di Goffredo I di Bretagna, quindi era figlia del conte di Rennes e duca di Bretagna, Conan I il Torto e della moglie, Ermengarda d'Angi\u00f2 (come ci viene confermato dal monaco Rodolfo il Glabro, uno dei maggiori cronisti d'et\u00e0 medievale), figlia del terzo Conte di Angi\u00f2, Goffredo I Grisegonelle e di Adele di Vermandois (ca. 950 - \u2020 974), figlia di Roberto di Vermandois, conte di Meaux e di Troyes.Riccardo II di Normandia, sia secondo Guglielmo di Jumi\u00e8ges, che secondo il cronachista, priore dell'abbazia di Bec e sedicesimo abate di Mont-Saint-Michel, Robert di Torigny, nella sua \"Chronique\", era figlio di Riccardo Senza Paura Jarl (equiparabile al nostro conte) dei Normanni e conte di Rouen, e della moglie, Gunnora (950-5 gennaio 1031), di cui non si conoscono i nomi degli ascendenti, ma di nobile famiglia di origine vichinga (\"nobilissima puella Danico more sibi iuncta\") (\"Gunnor ex nobilissima Danorum prosapia ortam\"); i genitori di Riccardo sono confermati anche dal monaco e cronista inglese, Orderico Vitale, che ci conferma inoltre che Roberto aveva un fratello maggiore, Riccardo.\nBiografia.\nNel 1016, mentre Riccardo, il primogenito, veniva associato nel governo del ducato, dal padre, Riccardo II, come ci conferma Guglielmo di Jumi\u00e8ges, in quello stesso periodo, a Roberto, il secondogenito, veniva assegnata la contea di Hiesmois.\nGuglielmo di Jumi\u00e8ges ci riporta un fatto accaduto prima del 1026: il cognato di Riccardo (nel 1016 aveva sposato la sorella di Riccardo, Adelaide o Alice), il conte Rinaldo, erede della contea di Borgogna, era stato catturato e fatto prigioniero dal vescovo di Auxerre e conte di Chalon, Ugo. Siccome le richieste al vescovo Ugo per liberare Rinaldo non avevano ottenuto soddisfazione, il duca di Normandia, Riccardo II, decise di inviare in Borgogna un esercito, di cui faceva parte anche Roberto, condotto dal figlio primogenito, Riccardo, che dopo aver messo sotto assedio un castello, si diressero su Chalon, dove il vescovo, Ugo, valutando che l'esercito normanno era molto numeroso, decise di sottomettersi e rilasciare Rinaldo.\nSuo padre, Riccardo II, mor\u00ec a F\u00e9camp in Normandia, secondo gli \"Obituaires de Sens Tome I\" e secondo gli \"Obituaires de Sens Tome II\", il 23 agosto (\"X.Kal.Sept.\") 1026, come confermano anche Orderico Vitale e l'\"Ademari Historiarum liber III\", e Riccardo gli subentr\u00f2 nel titolo di duca di Normandia, come Riccardo III.Il governo di Riccardo fu breve: Orderico Vitale sostiene che detenne il potere per un anno e mezzo (\"anno uno et dimidio\").\nSecondo il cronista Guglielmo di Jumi\u00e8ges Roberto, conte di Hiesmois, nel 1028, si ribell\u00f2 e radun\u00f2 i suoi sostenitori vicino alla citt\u00e0 di Falaise (la citt\u00e0 capoluogo della sua contea), dove pose il campo; suo fratello, Riccardo III allora raccolse un esercito, mise l'assedio ed espugn\u00f2 la citt\u00e0 di Falaise; allora Roberto si sottomise e fu concordata la pace.Licenziato l'esercito, Riccardo III rientr\u00f2 a Rouen, ma poco dopo mor\u00ec, avvelenato, lasciando un erede maschio in tenera et\u00e0, Nicola. Anche Orderico Vitale, confermando che rimase al potere meno di due anni, ritiene che Riccardo fu avvelenato (\"Richardus III veneno, non plene biennio peracto, periit\"). Secondo gli \"Obituaires de Sens Tome I.1, Dioc\u00e8se de Paris Cath\u00e9drale\" Riccardo mor\u00ec il 6 agosto 1028.\nA Riccardo III succedette il fratello maschio secondogenito, Roberto, conte di Hiesmois, diseredando e spodestando del titolo ducale il nipote, Nicola, come confermano Orderico Vitale, Robert di Torigny e Guglielmo di Jumi\u00e8ges.\nPoco tempo dopo, secondo Guglielmo di Jumi\u00e8ges, inizi\u00f2 un periodo di conflittualit\u00e0, per la Contea di \u00c9vreux, tra Roberto e lo zio, Roberto, Arcivescovo di Rouen e Conte di \u00c9vreux, che costrinse lo zio a lasciare la Normandia per la corte di Roberto II di Francia. Rappacificatosi, Il duca Roberto richiam\u00f2 in patria il Roberto arcivescovo, che pot\u00e9 rientrare nella sua contea.\nIn quello stesso periodo, Roberto organizz\u00f2 un'invasione dell'Inghilterra, per difendere gli interessi dei suoi cugini, Edoardo il Confessore e Alfred Aetheling, esiliati in Normandia (la loro madre, zia di Roberto, Emma, aveva sposato in seconde nozze, con rito Cristiano, il re d'Inghilterra, Canuto, ma aveva lasciato in Normandia i due figli maschi, pretendenti al trono inglese, in quanto figli del re d'Inghilterra, Etelredo II), che ebbe esito negativo a causa di una tempesta che imped\u00ec alle navi di raggiungere la costa inglese. La flotta si raccolse allora a Mont-Saint-Michel, per dirigersi in Bretagna, dove Roberto impose la sua supremazia al duca di Bretagna, Alano III. Poi, migliorati i rapporti col re d'Inghilterra, Cnut o Canuto il Grande, la leggenda dice che Roberto rifiut\u00f2 il matrimonio con la sorella di Canuto e vedova di suo padre, Riccardo II e di Ulf Thorgilsson, Astrid (Margrete), figlia di Sweyn I di Danimarca, di circa dieci anni pi\u00f9 vecchia di Roberto.\nNel 1030, Roberto, secondo il documento n\u00b0 I del \"Cartulaire de l'abbaye de la Sainte-Trinit\u00e9 du Mont de Rouen, Collection des cartularies de France\" fond\u00f2 l'abbazia della Santa Trinit\u00e0 a Rouen.\nNel 1031, alla morte del re di Francia, Roberto II il Pio, la moglie, Costanza, ora regina madre, spalleggiata dal conte Oddone II di Blois, capeggi\u00f2 una rivolta contro il figlio, il nuovo re di Francia, Enrico I, che, secondo Rodolfo il Glabro, era stato incoronato re di Francia nella cattedrale di Reims il 14 maggio 1027 e fino al 1031 aveva regnato assieme al padre, per poter mettere sul trono l'altro figlio, il pi\u00f9 giovane, Roberto. Roberto I il Magnifico accorse in sostegno di Enrico I, che nel frattempo aveva perso diverse citt\u00e0 (Senlis, Dammartin, Le Puiset, Poissy e Sens, donata per met\u00e0 a Oddone II, come compenso per l'appoggio ricevuto) e castelli, conquistati dalla regina madre, Costanza. Roberto ed Enrico I riuscirono a riconquistare alcune citt\u00e0 e costrinsero alla pace la madre e il fratello, cos\u00ec Enrico I mantenne il trono, cedendo per\u00f2 al fratello, Roberto, il ducato di Borgogna. Per ricompensarlo dell'aiuto ricevuto, Enrico I di Francia gli cedette la sovranit\u00e0 sul Vexin Francese, che fu solo formale in quanto i feudatari continuarono a riferirsi direttamente ad Enrico I.\nRoberto, come suo padre, Riccardo II, fu seguace della riforma ecclesiastica, protesse i monaci e, oltre all'abbazia di Sainte-Trinit\u00e9 du Mont, fond\u00f2 altri monasteri, tra cui \"Saint-Vigor\" a Cerisy e il primo monastero femminile della Normandia, \"Montevilliers\", presso la foce della Senna;inoltre approv\u00f2 la costruzione di monasteri anche da parte dei suoi feudatari.Questo fervore religioso lo port\u00f2 a decidere, nel 1034 di fare un pellegrinaggio a Gerusalemme; ma, prima di partire, in mancanza di eredi legittimi, avrebbe dovuto risolvere il problema della sua successione; preoccupandosi per la sua concubina, Herleva ed il figlio da lei avuto, Guglielmo, che era il proprio erede, convoc\u00f2 un consiglio generale dove tutti i nobili accettarono (ad alcuni risult\u00f2 sgradita) la successione. Allora, in quell'occasione, furono scelti, nel caso in cui Roberto non fosse tornato dalla Terra Santa (anche era considerato molto improbabile, in quanto Roberto godeva ottima salute e aveva solo 25 anni), i quattro tutori del ducato:\nIl re di Francia, Enrico I, concesse il suo assenso, per cui, nel febbraio 1035, Roberto part\u00ec e, secondo Guglielmo di Jumi\u00e8ges, raggiunse Gerusalemme senza problemi. Sulla via del ritorno, a Nicea, si ammal\u00f2 improvvisamente ed il 2 luglio (VI nonas iulij) mor\u00ec; la morte a Nicea di Roberto viene confermata anche da Orderico Vitale. Roberto fu sepolto nella chiesa di Santa Maria a Nicea.Gli succedette il figlio Guglielmo, di circa otto anni.\nIl figlio, Guglielmo, secondo lo storico del XII secolo, Guglielmo di Malmesbury, invi\u00f2, nel 1086, una missione a Costantinopoli, per recuperare i resti del padre e tumularli in Normandia. Ottenuto il permesso dal Basileus Isacco II Angelo, i resti di Roberto furono trasportati in Puglia dove gli inviati, nel 1087, appresero della morte del duca di Normandia e re d'Inghilterra, Guglielmo, per cui decisero di seppellire i resti di Roberto in Puglia, nei domini del Duca di Puglia e Calabria, il normanno, Ruggero Borsa.\nDiscendenza.\nRoberto non ebbe discendenza legittima perch\u00e9 non si spos\u00f2 mai secondo il rito cristiano, ma si era legato in un'unione secondo il \"more danico\" o uso vikingo, quindi, pagano, ad una giovane, Herleva o Arletta di Falaise (ca. 1010-1050), che era di umili origini; secondo Guglielmo di Jumi\u00e8ges, Herleva o Herlotta, era la figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\". Di entrambi i genitori non si conoscono i nomi degli ascendenti; secondo lo storico britannico William John Corbett, professore a Cambridge, era la figlia del conciatore Fulberto di Falaise, che secondo la professoressa britannica Elisabeth M. C. van Houts pare fosse preparatore di salme, o come lo chiameremmo al giorno d'oggi, \u00abimpresario di pompe funebri\u00bb.Da Herleva, concubina o moglie (\"frilla\"; moglie secondo il \"more danico\"), Roberto ebbe un figlio:\nDa un'altra concubina di cui non si conoscono n\u00e9 il nome n\u00e9 i nomi degli ascendenti, Roberto ebbe una figlia:"}
{"id": "1872717", "revid": "35813", "url": "https://it.wikipedia.org/wiki?curid=1872717", "title": "Le proph\u00e8te", "text": ""}
{"id": "1872718", "revid": "486946", "url": "https://it.wikipedia.org/wiki?curid=1872718", "title": "Les Huguenots", "text": ""}
{"id": "1872721", "revid": "767487", "url": "https://it.wikipedia.org/wiki?curid=1872721", "title": "Pelham 123 - Ostaggi in metropolitana", "text": "Pelham 123 - Ostaggi in metropolitana (\"The Taking of Pelham 123\") \u00e8 un film del 2009 diretto da Tony Scott e sceneggiato da Brian Helgeland.\nIl film \u00e8 il terzo adattamento cinematografico del romanzo thriller \"Il colpo della metropolitana\" scritto da Morton Freedgood, sotto lo pseudonimo di John Godey. Il primo adattamento risale al 1974, \"Il colpo della metropolitana (Un ostaggio al minuto)\", diretto da Joseph Sargent con Walter Matthau e Robert Shaw; nel 1998 ne fu invece realizzato un adattamento televisivo sempre col titolo \"Il colpo della metropolitana\".\nTrama.\nUn gruppo di uomini pesantemente armati prende possesso del treno Pelham 123 della linea 6 della metropolitana di New York. Il nome deriva dal fatto che il treno \u00e8 partito dalla stazione di testa della metropolitana Pelham Bay Park alle ore 1:23 p.m.\nIl gruppo \u00e8 guidato da un uomo che si fa chiamare Ryder (nome vero: Dennis Ford, manager di un fondo di investimento finito in prigione per truffa). Gli altri componenti del gruppo sono Bashkin, Emri e un ex macchinista della metropolitana Phil Ramos. I banditi una volta sconnessa la vettura di testa dal resto del treno, prendono in ostaggio 18 passeggeri, mentre quelli delle altre carrozze che non possono essere tenuti sotto controllo dai banditi vengono rilasciati. Il capo dei dirottatori detta le sue condizioni: 10 milioni di dollari entro 60 minuti, altrimenti per ogni minuto di ritardo uccider\u00e0 un ostaggio.\nA trattare con i dirottatori si trova Walter Garber, un dirigente della metropolitana caduto in disgrazia per un'accusa per tangenti e finito, in attesa della fine delle indagini, allo smistamento del traffico ferroviario.\nIntanto del dirottamento viene informato anche il sindaco della citt\u00e0 che decide di collaborare con i sequestratori.\nI sequestratori riescono a collegarsi a una rete portatile wireless che permette loro, tramite un computer, di avere contatti col mondo esterno. Questo fa s\u00ec che un ragazzo, in possesso di un computer e di una webcam, riesca a trasmettere alla sua ragazza tutto quello che succede sul treno.\nDopo una serie di vicissitudini, Garber \u00e8 costretto ad uccidere Ryder e pu\u00f2 finalmente tornare dalla sua famiglia.\nProduzione.\nLa produzione del film \u00e8 iniziata nel marzo 2008. Le scene del dirottamento sono state girate a McDonald Avenue a Brooklyn, New York"}
{"id": "1872724", "revid": "125942600", "url": "https://it.wikipedia.org/wiki?curid=1872724", "title": "Peso apparente", "text": "Il peso apparente di un oggetto \u00e8 la misura della forza di reazione all'attrazione gravitazionale, da distinguere dal peso vero che \u00e8 la misura della forza gravitazionale applicata a tale oggetto. Tipicamente \u00e8 la misura della forza vincolare del suolo che si oppone all'accelerazione gravitazionale e sostiene l'oggetto impedendogli di cadere.\nUn dinamometro o bilancia a molla misurano il peso apparente. \nIl peso apparente di un oggetto \u00e8 uguale al suo peso reale a meno che sull'oggetto agiscano anche altre forze non gravitazionali (di galleggiamento, inerziali, ...)\nOggetti a riposo.\nSupponendo che un corpo abbia una massa di 65\u00a0kg e che rimanga immobile sul pavimento, la gravit\u00e0 lo spinger\u00e0 verso il basso con una forza pari a:\ndove \"m\" \u00e8 la massa e \"g\" \u00e8 l'accelerazione di gravit\u00e0.\nPer definizione si avr\u00e0 che \"F\"grav, la forza di gravit\u00e0, \u00e8 il peso reale del corpo. \nConsiderando che il corpo \u00e8 \"a riposo\" e considerando un caso ideale di assenza di atmosfera e forze apparenti, nessuna energia viene spesa, quindi la risultante delle forze deve annullarsi. Deve quindi esistere una reazione vincolare che contrasti esattamente la forza gravitazionale. In tale caso, il peso apparente e quello reale sono identici.\nLa differenza essenziale \u00e8 nel fatto che la gravit\u00e0 \u00e8 una forza a distanza che agisce all'interno dell'intero corpo, mentre la reazione vincolare \u00e8 una forza di contatto ed agisce solo sulla superficie dell'oggetto. La gravit\u00e0 quindi esercita una pressione sul e nell'oggetto e lo schiaccia contro il supporto che fa vincolo.\nOggetto in accelerazione.\nSe un oggetto accelera, il suo peso apparente pu\u00f2 aumentare o diminuire. \nConsideriamo ancora un corpo in un ascensore che scenda con un'accelerazione di 3 m/s2.\nPrendiamo un sistema di riferimento orientato verso il basso. Accelerazioni verso il basso saranno positive e negative verso l'alto.\ndunque:\nRicordiamo che \"F\"gravity = 637 N\nquindi\nLa forza vincolare normale \u00e8 dunque di -442 N (rivolta verso l'alto), la quale rappresenta il peso apparente del corpo. Il corpo quindi ha perso all'incirca il 30% del suo peso, nonostante il suo peso reale sia rimasto inalterato. \nPossiamo esprimere il concetto attraverso la formula:\nEsaminiamo adesso i risultati per diversi valori di a:\nquando a=0 abbiamo che \"F\"normal = \u2212\"mg\" (il meno indica che la forza \u00e8 rivolta verso l'alto)\nPer valori pi\u00f9 grandi di \"a\" (accelerazione verso il basso), il valore assoluto della \"F\"normal diminuisce (ignorando il segno), il che equivale ad una diminuzione di peso apparente. D'altra parte per valori negativi di \"a\" (accelerazione verso l'alto), il peso apparente del corpo aumenta.\nCaduta libera.\nIl peso apparente diminuisce con l'aumentare dell'accelerazione verso il basso, fino a che \"a\" non eguaglia \"g\". Il peso apparente del corpo \u00e8 allora nullo. A quel punto il pavimento dell'ascensore non offre pi\u00f9 nessun supporto n\u00e9 reazione vincolare, il corpo \u00e8 in caduta libera. Durante la caduta libera il corpo \u00e8 in assenza di peso apparente.\nOltre la caduta libera.\nSe \"a\" aumenta oltre \"g\", la formula ci mostra che \"F\"normal diventa \"positiva\", il che vuole dire che la forza vincolare adesso punta verso il basso, il corpo si \u00e8 spostato sul soffitto dell'ascensore che reagisce alla forza impostagli, il soffitto \u00e8 diventato il nuovo pavimento per il corpo.\nAccelerazione in una direzione arbitraria.\nIn generale si pu\u00f2 affermare che il peso apparente di un oggetto \u00e8 dato dalla massa moltiplicata per la differenza tra la accelerazione gravitazionale e l'accelerazione dell'oggetto. Questa affermazione implica che la risultante che genera il peso non necessariamente sar\u00e0 verticale, ma pu\u00f2 puntare in una qualunque direzione. Se, per esempio, ci troviamo all'interno di un razzo con accelerazione orizzontale \"g\", la risultante agisce con un angolo di 45\u00ba rispetto alla normale.\nIl peso apparente di un oggetto sotto l'influenza di due forze arbitrarie formula_1, e formula_2, nel caso pi\u00f9 generale si pu\u00f2 misurare attraverso la somma vettoriale:\nNel caso specifico sopra menzionato, formula_1 \u00e8 la forza di gravit\u00e0 (che prendiamo positiva, stesso sistema di riferimento che per l'ascensore) e formula_2 \u00e8 l'accelerazione dovuta al razzo formula_5 (prendiamo anch'essa positiva).\nL'equazione diventa quindi:\nLa quale rappresenta il caso pi\u00f9 generale, se ne deduce che un oggetto sotto l'influenza di n accelerazioni diverse ha un peso apparente di:\nGalleggiamento.\nIl peso apparente \u00e8 ridotto dal galleggiamento, il quale avviene quando un oggetto \u00e8 immerso in un fluido.\nQuesto effetto \u00e8 differente da quello dell'accelerazione in un ascensore. Un oggetto immerso in un liquido riceve una spinta verso l'alto su tutta la sua superficie. Questo pu\u00f2 creare una pseudo assenza di peso (quando l'oggetto galleggia). Non si pu\u00f2 parlare di assenza di peso, perch\u00e9 all'interno dell'oggetto la forza di gravit\u00e0 continua a esistere e preme verso il basso tutte le parti che non sono in contatto con il liquido. \nGli oggetti subiscono in genere una forza di galleggiamento anche in aria, quindi il peso apparente prima misurato deve tenere conto anche di questa correzione, ottenendo un valore inferiore.\nLa densit\u00e0 dell'aria \u00e8 all'incirca di 1,2\u00a0kg/m3. Gli oggetti che hanno densit\u00e0 molto superiore mostreranno piccole variazione di peso apparente. Per un oggetto con la stessa densit\u00e0 dell'acqua (circa 1000\u00a0kg/m3) l'effetto \u00e8 del 0,12%. Tuttavia esistono anche oggetti con densit\u00e0 minore dell'aria (un palloncino d'elio, He) avr\u00e0 un peso apparente \"negativo\", cercher\u00e0 quindi di salire nell'aria.\nAltri fattori.\nIn generale ogni forza che si oppone al moto, pu\u00f2 generare un peso apparente."}
{"id": "1872725", "revid": "287204", "url": "https://it.wikipedia.org/wiki?curid=1872725", "title": "Trigonostigma espei", "text": "Trigonostigma espei \u00e8 un piccolo pesce d'acqua dolce appartenente alla famiglia Cyprinidae.\nDistribuzione e habitat.\nQuesta specie \u00e8 diffusa nelle acque dolci di Cambogia e Thailandia. Abita acque ferme, prevalentemente stagni paludi e canali con massiccia presenza di vegetazione acquatica.\nDescrizione.\nIl corpo visto di profilo ricorda una punta di freccia romboidale, con muso appuntito e peduncolo caudale allungato. La livrea presenta dorso grigio-argenteo, testa e fianchi rosso vivo con la tipica macchia blu oltremare allungata che corre dal fianco fino alla fine del peduncolo caudale. Il ventre \u00e8 bianco argenteo. Le pinne sono trasparenti, ma la pinna caudale e quella dorsale sono macchiate di rosso. \nRaggiunge minute dimensioni, al massimo 2,5 cm.\nRiproduzione.\nLa fecondazione \u00e8 esterna; la deposizione avviene in piccole pozze con 15-20 cm d'acqua.\nAcquariofilia.\nMeno conosciuto dell'affine \"Trigonostigma heteromorpha\", \u00e8 comunque piuttosto diffuso e commercializzato."}
{"id": "1872727", "revid": "599013", "url": "https://it.wikipedia.org/wiki?curid=1872727", "title": "Dan Callahan", "text": ""}
{"id": "1872728", "revid": "1543377", "url": "https://it.wikipedia.org/wiki?curid=1872728", "title": "Pat Buchanan", "text": "\u00c8 stato consigliere dei presidenti statunitensi Richard Nixon, Gerald Ford e Ronald Reagan, \u00e8 stato inoltre il primo conduttore del programma della CNN \"Crossfire\". Si candid\u00f2 senza successo alle primarie Repubblicane per le elezioni presidenziali nel 1992 e nel 1996. Nel 2000, egli partecip\u00f2 alle presidenziali col Partito Riformista.\n\u00c8 cofondatore della rivista \"The American Conservative\" e una fondazione paleoconservatrice, \"The American Cause\". Ha pubblicato su \"Human Events\", \"National Review\", \"The Nation\" e \"Rolling Stone\". Fu commentatore politico sulla televisione via cavo MSNBC, incluso lo show politico \"Morning Joe\" fino al febbraio 2012; inoltre, fu presente alla trasmissione \"The McLaughlin Group\" dagli Anni Ottanta alla chiusura dello show. Spesso ospite di Hannity and Colmes, ora appare saltuariamente su \"Fox News\". Le sue posizioni politiche possono essere definite paleoconservatrici: in particolare la sua opposizione all'imperialismo americano e allo stato manageriale, echeggiano quelle della \"Old Right\" della prima met\u00e0 del XX secolo.\n\u00c9 un lontano parente di Marilyn Manson."}
{"id": "1872732", "revid": "599013", "url": "https://it.wikipedia.org/wiki?curid=1872732", "title": "Bryan Bracey", "text": ""}
{"id": "1872738", "revid": "1645873", "url": "https://it.wikipedia.org/wiki?curid=1872738", "title": "Alexander Mackenzie (politico)", "text": " Fu il secondo Primo ministro del Canada dal 7 novembre 1873 al 9 ottobre 1878.\nBiografia.\nAlexander Mackenzie nacque a Logierait, Perth e Kinross in Scozia da Alexander Mackenzie, Sr. e Mary Stewart Fleming. Era il terzo di quattro figli. Nel 1845, spos\u00f2 Helen Neil (1826-1852) da cui ebbe tre figli. Nel 1853, spos\u00f2 Jane Sym (1825-1893)."}
{"id": "1872741", "revid": "467420", "url": "https://it.wikipedia.org/wiki?curid=1872741", "title": "Alexander Mackenzie (disambigua)", "text": ""}
{"id": "1872742", "revid": "2134764", "url": "https://it.wikipedia.org/wiki?curid=1872742", "title": "Tyrone Nesby", "text": "Carriera.\nNesby ha giocato nella NBA con i Los Angeles Clippers dal 1999 al 2000, e con i Washington Wizards per una stagione e mezza.\nIn Europa trova ingaggi all'Olympia Larissa BC, Pallacanestro Varese, FMP \u017deleznik, e BC Lietuvos Rytas con cui ha vinto un ULEB Cup. Nel 2006-07 ha giocato nell'ABA con i Las Vegas Venom di cui era anche proprietario.\n\u00c8 ricercato dallo Stato dell'Illinois per non aver pagato $327.861 dell'assegno per il sostegno al figlio.\nCarriera di cantante.\nNel 2005, durante la sua permanenza in Lituania, diventa un cantante rap e pubblica un album dal titolo \"Serious Business\" che riscuote un ottimo successo proprio in terra lituana.\nI pezzi sono in inglese ma diversi cori vengono cantati in lituano."}
{"id": "1872745", "revid": "6923", "url": "https://it.wikipedia.org/wiki?curid=1872745", "title": "Salmodia", "text": "La salmodia \u00e8 il canto o la lettura recitata dei salmi; la salmodia pu\u00f2 essere antifonale (con due cori che si alternano), responsoriale (con il coro che si alterna al solista),diretta (se la esegue solo il coro o il solista).\nLo stile salmodico \u00e8 nel canto gregoriano il pi\u00f9 sobrio degli stili di ornamentazione. Raramente per\u00f2 una lettura si svolge sopra un \"recto tono\" stretto: per le formule di intonazione o di conclusione, oppure per le formule di accentuazione, una lettura pu\u00f2 avvicinarsi allo stile neumatico.\nStile salmodico.\nLo stile salmodico \u00e8 lo stile di base delle orazioni, delle letture, delle lezioni brevi e dei capitoli. Lo si ritrova nella salmodia, nei versetti e nei responsori.\nLa caratteristica essenziale dello stile salmodico \u00e8 quella di utilizzare la stessa nota, \"recto tono\", per interpretare pi\u00f9 sillabe del testo, solitamente un periodo intero di una frase.\nDelle formule neumatiche possono intercalarsi per evidenziare le introduzioni, le cadenze o gli accenti.\nEsempio di stile salmodico: Formula di inizio della liturgia delle ore:\nIl do su cui si esegue la recitazione \u00e8 praticamente \"recto tono\": il ritmo della recitazione \u00e8 diretto dal ritmo dell'accentuazione latina. Il tenore non viene alterato qui che da un podatus sopra \"or\" di adjutorium e un podatus inverso su \"ten\" di intende.\nStruttura di un versetto.\nIl versetto di un salmo (o la frase in una lettura) incomincia con una formula di intonazione, segue un tenore e termina con una formula finale di conclusione (cadenza finale). Un versetto \u00e8 generalmente composto da due membri, talvolta tre. I membri vengono separati gli uni dagli altri da una cadenza intermedia indicata con un asterisco (*).\nIl tenore comprende esso stesso la sua nota di recitazione, delle formule di accento, delle formule di flessione indicate con una croce (\u2020) che permette di inserire dei respiri e delle formule di ripresa.\nL'accentuazione del tenore.\nIl tenore \u00e8 molto spesso cantato \"recto tono\", numerose sillabe dunque vengono cantate sulla stessa nota. Nella notazione tradizionale, ogni sillaba viene rappresentata con una nota separata.\nNei tenori lunghi o pi\u00f9 ornati, certi accenti vengono sottolineati sia con una nota pi\u00f9 elevata di un tono o di un semitono, eventualmente preceduto da una salita anticipata sulla sillaba precedente, sia pi\u00f9 spesso da un podatus di accento che pu\u00f2 essere di un tono o pi\u00f9 raramente di una terza. Questo modo di accentuazione \u00e8 normalmente fisso per tutti i tenori del pezzo. Si trovano numerosi esempi nei diversi toni del salmo invitatorio, nei responsori prolissi o nelle formule salmodiche che appaiono negli altri pezzi.\nL'accentuazione la si trova pi\u00f9 sovente sull'ultimo accento che precede una formula di cadenza (accento di preparazione). Nei membri di versetti pi\u00f9 lunghi la si pu\u00f2 incontrare su tutti gli accenti non toccati da una formula, eccetto il primo.\nLa flessione.\nla flessione dei toni salmodici si fa in maniera uniforme sulle sillabe che seguono l'ultimo accento del segmento della frase. Le ultime sillabe non accentuate vengono abbassate di una seconda o di una terza, secondo la formula di intonazione:\nLe formule salmodiche.\nLe formule salmodiche tipo sono di quattro stili:\nOgni stile si realizza in otto toni secondo la classificazione dell'octoechos.\nInterpretazione delle formule accentuate.\nL'interpretazione della cadenza si fa a ritroso a partire dalla fine del versetto.\nLe formule mediane sono sempre accentuate e possono essere a uno o due accenti, con o senza sillaba di preparazione: dipendono dal luogo dove cade l'ultimo accento dell'emistichio o talvolta dei due ultimi accenti. Questi accenti sono individuati sulla formula tipo. Se la lunghezza delle parole impone di intercalare una sillaba supplementare in una formula, questa viene indicata con una \"nota bianca\", che pu\u00f2 essere aggiunta o soppressa secondo l'esigenza dell'accento.\nCi possono essere una o pi\u00f9 sillabe preparatorie all'accento nella formula. In questi casi, queste sillabe preparatorie sono messe sul versetto risalendo a partire dall'ultimo accento.\nLa salmodia dell'ufficio.\nLe salmodie della liturgia delle ore sono molto numerose: ci sono otto tipi di intonazione e di formule mediane che non dipendono che dal tono, ma le finali sono molto variate, arrivando a una cinquantina di formule. Queste formule vengono differenziate dalla nota finale: nell'esempio sopra, la formula \"1G\" significa che si tratta della prima formula che termina sopra un sol (G nella notazione tradizionale anglosassone La=A; Si=B...).\nIl versetto ha una formula di intonazione che \u00e8 utilizzata solo dal primo versetto del salmo. Gli altri versetti vengono intonati direttamente \"recto tono\".\nIl tenore \u00e8 qui indicato da un grande rettangolo bianco: \u00e8 una nota unica sopra la quale il corpo del versetto sar\u00e0 cantato.\nCerti versetti possono avere delle flessioni indicate con una crocetta \u2020. La formula della flexanon \u00e8 indicata, ma \u00e8 abbastanza semplice: \nQui, nel tono \"1G\", la flexa sar\u00e0 dunque di un tono. Dopo la flexa, la ripresa si fa direttamente sul tenore.\nNei versetti del salmo, la cadenza mediana viene indicata con un asterisco \"*\". Segue una formula accentuata, secondo le regole dette sopra.\nLa ripresa del secondo emistichio si fa generalmente \"recto tono\" nella salmodia semplice.\nLa formula finale pu\u00f2 essere a uno o due accenti, con o senza sillaba di preparazione. Viene eseguita secondo le stesse regole della cadenza mediana.\nSalmodia della Messa.\nLa salmodia della Messa la si incontra sui versetti dell'introito e su certe formule dell\"'Asperges me\".\nLe intonazioni, cadenze e mediane seguono le stesse regole della salmodia dell'ufficio. La sola differenza \u00e8 che se ci sono pi\u00f9 versetti, l'intonazione deve essere ripetuta ogni volta. \u00c8 il caso particolare anche per il canto della dossologia del \"Gloria in excelsis Deo\", che riceve sistematicamente una intonazione.\nLa principale differenza tra i versetti dell'ufficio e quelli dell'introito la si trova nella conclusione dei versetti che segue una formula fissa pentasillabica: si contano cinque sillabe prima della fine del versetto e queste sillabe ricevono i cinque neumi della formula finale, indipendentemente del posto degli accenti.\nI versetti dell'introito sono spesso seguiti da una formula-tipo indicata dalle lettere \"E U O U A E\". Si tratta di una rappresentazione convenzionale abbreviata della formula \"sae-cu-lo-rum, a-men\", che permette di sapere dove cadono le cinque ultime sillabe della dossologia in rapporto alla formula musicale di conclusione.\nSalmodia dei responsori prolissi.\nI responsori prolissi corrispondono ad uno stile sillabico, persino melismatico. Possiedono una struttura pi\u00f9 complessa dei precedenti, che impone in pratica di essere notata.\nSi noter\u00e0 che il responsorio non termina sulla salmodia, ma riprende l'antifona iniziale. La nota finale della formula pentasillabica non corrisponde dunque necessariamente a quella del modo.\nLa salmodia del Magnificat e del Benedictus.\nI cantici del Magnificat e del Benedictus possono essere salmodiati sui toni dell'ufficio, con la differenza che l'intonazione viene ripresa a ogni versetto.\nPossono ugualmente essere salmodiati sopra un tono solenne, intermedio tra la salmodia dell'ufficio e quella della Messa, dove la mediana \u00e8 quella dei versetti dell'introito.\nIl Magnificat ha la particolarit\u00e0 che il primo versetto \"Magnificat anima mea Dominum\" non possiede una cadenza mediana. In questo primo versetto, per la sua brevit\u00e0, l'intonazione si concatena direttamente sulla formula finale."}
{"id": "1872747", "revid": "123267444", "url": "https://it.wikipedia.org/wiki?curid=1872747", "title": "Georgiana Spencer", "text": "Biografia.\nInfanzia.\nGeorgiana fu la primogenita dei conti Spencer. Suo padre, John Spencer, I conte Spencer, era un discendente di John Churchill, I duca di Marlborough. Sua madre, Margaret Georgiana Poyntz, era la figlia pi\u00f9 giovane dell'on. Stefano Poyntz.\nGiovinezza.\nGeorgiana fu donna di grande bellezza e di altrettanto fascino e carisma. Le sue \"mise\" dettarono la moda del tempo come nessun'altra sua contemporanea fu in grado di fare. Il suo carattere cosmopolita le garant\u00ec attorno a s\u00e9 una cerchia di letterati e politici - un \"salotto\" di tutto rispetto. Fu anche attiva in politica in un'epoca in cui le suffragette erano lontane pi\u00f9 di un secolo a venire. Sia gli Spencer sia i Cavendish furono strenui sostenitori Whig. Georgiana sostenne pubblicamente i Whig, in particolare un cugino alla lontana, Charles James Fox, in un periodo in cui il Re (Giorgio III) e i suoi Ministri avevano una forte e diretta influenza sulla Camera dei Comuni, principalmente attraverso il loro potere di protezione. Durante le elezioni generali del 1784, si diffuse la diceria per cui la Duchessa avesse scambiato baci in cambio di voti in favore di Fox e per questo fu oggetto di una famosa satira da parte di Thomas Rowlandson nella sua stampa \"THE DEVONSHIRE, or Most Approved Method of Securing Votes.\"\nMeravigliosamente, mentre la Duchessa stava scendendo dalla sua carrozza, uno spazzino irlandese esclam\u00f2: \"Che Dio vi benedica, mia Signora, permettetemi di accendere la mia pipa con i vostri occhi!\", un complimento che lei spesso ricord\u00f2 quando qualcun altro si complimentava con lei, ribattendo: \"Dopo il complimento dello spazzino, tutti gli altri sono banali\".\nMatrimonio.\nGeorgiana spos\u00f2 il Duca del Devonshire in carica, il 6 giugno 1774. Il matrimonio fu brillante quanto infelice, poich\u00e9 la coppia era divisa da incompatibilit\u00e0 di carattere (il matrimonio dei Devonshire fu splendidamente satirizzato nella commedia di Richard Brinsley Sheridan, \"The School for Scandal\", dove una giovane moglie di campagna, Lady Teazle, \u00e8 affascinata dalla gente alla moda). L'iniziale incapacit\u00e0 di rimanere incinta della giovane Duchessa fu inoltre motivo di preoccupazione: le mogli aristocratiche erano valutate pi\u00f9 per la loro fertilit\u00e0 che per la loro dote o i legami familiari. Ebbe numerosi aborti prima di dare alla luce due figlie, e infine il tanto atteso (e unico) figlio maschio. Questi, William Cavendish, futuro VI duca del Devonshire (1790-1858), mor\u00ec scapolo e quindi senza eredi; la sorella Georgiana Cavendish (1783-1858) spos\u00f2 George Howard, VI conte di Carlisle (1773-1844), mentre Harriet Cavendish (1785-1862) spos\u00f2 Granville Leveson-Gower, I conte Granville.\nScandali matrimoniali.\nFu Georgiana che present\u00f2 il Duca a quella che sarebbe diventata la sua amante, nonch\u00e9 seconda moglie, Lady Elizabeth Foster. \"Bess\" fu la migliore amica di Georgiana, la quale toller\u00f2 il \"m\u00e9nage \u00e0 trois\" per molti anni. Georgiana, da parte sua, ebbe una relazione con Charles Grey, II conte Grey, dal quale ebbe una figlia nel 1792, Eliza Courtney (un'antenata di Sarah, Duchessa di York). Lady Elizabeth Foster ebbe due figli dal Duca, un maschio e una femmina. Quando la Duchessa mor\u00ec, suo marito spos\u00f2 Bess Foster e prontamente si procur\u00f2 una nuova amante. Alla sua morte, il figlio che ebbe dalla Duchessa divent\u00f2 il VI Duca del Devonshire ma mor\u00ec scapolo, perci\u00f2 gli successe un cugino di secondo grado, William Cavendish, II conte di Burlington (1808-1891), gi\u00e0 era vedovo della nipote di Georgiana, Lady Blanche Howard.\nUltimi anni e morte.\nGeorgiana fu nota non solo per l'assetto del suo matrimonio, la sua bellezza e il suo stile, le sue campagne politiche, ma anche per il suo amore per il gioco. Quando mor\u00ec era piena di debiti, bench\u00e9 la sua famiglia natale, gli Spencer, e la famiglia del marito, i Cavendish, fossero molto facoltose.\nDurante gli anni in cui fu immersa nella notoriet\u00e0 pubblica, Georgiana fu ritratta da Thomas Gainsborough e Joshua Reynolds. Il famoso dipinto di Gainsborough, che la ritrae con un largo cappello francese fu perduto per molti anni. Fu acquistato una decina di anni fa da Andrew Cavendish, XI duca di Devonshire, e inserito nella collezione di \"Chatsworth House\".\nNella sua vita Georgiana viaggi\u00f2 molto ed ebbe modo di diventare amica della regina Maria Antonietta di Francia e della sua dama di compagnia, la Duchessa de Polignac. Quando la sovrana fu arrestata e in seguito decapitata, la Duchessa ne rimase profondamente colpita.\nUn'altra donna famosa della stessa famiglia di Georgiana \u00e8 stata Diana, Principessa del Galles (nata Lady Diana Spencer), discendente del fratello di Georgiana, il II Conte Spencer."}
{"id": "1872759", "revid": "272827", "url": "https://it.wikipedia.org/wiki?curid=1872759", "title": "Velyki Sorochyntsi", "text": ""}
{"id": "1872764", "revid": "1337338", "url": "https://it.wikipedia.org/wiki?curid=1872764", "title": "George Douglas Campbell VIII duca di Argyll", "text": ""}
{"id": "1872765", "revid": "181699", "url": "https://it.wikipedia.org/wiki?curid=1872765", "title": "Come si porta un uomo alla morte", "text": "Come si porta un uomo alla morte: la fotografia della cattura e dell'esecuzione di Cesare Battisti \u00e8 un libro pubblicato nel 2007 nella collana Opere varie dal Museo storico in Trento in collaborazione con la Provincia autonoma di Trento. Curato da Diego Leoni, contiene scritti di Sonia Pinato, Fabrizio Rasera e Ando Gilardi.\nContenuto.\nIl volume \u00e8 dedicato alla figura del patriota ed irredentista trentino Cesare Battisti, del quale vengono narrati - e documentati fotograficamente - gli ultimi giorni di vita, dalla cattura sul monte Corno (oggi monte Corno Battisti) fino alla morte per strangolamento, avvenuta nel castello del Buonconsiglio il 12 luglio 1916.\nSeconda la testimonianza di Pompeo Zumin sul luogo del patibolo vi era \"un'infinit\u00e0 di apparecchi fotografici, tra i quali uno di dimensioni grandissime e che avrebbe potuto essere un apparecchio cinematografico\", tuttavia la luce del sole, che arrivava sul luogo attraversando un foro del muro di cinta del castello, battendo direttamente su parte degli obiettivi ne imped\u00ec il funzionamento e la ripresa cinematografica.\nNonostante ci\u00f2, diversi fotografi, presenti sul luogo dell'esecuzione, documentarono le fasi dell'impiccagione di Battisti con una serie di fotografie.\nLe circa ottanta immagini che compongono la serie fotografica su cui si basa il lavoro di Leoni e degli studiosi che si sono occupati della redazione dei saggi divulgativi mostrano le varie fasi di quello che \u00e8 stato definito il \"calvario di Cesare Battisti\", dal suo trasferimento a Trento, fino all'esecuzione nella fossa del Castello.\nLa serie fotografica \u00e8 stata composta attingendo da archivi pubblici e collezioni private: si tratta di immagini di origine e natura differerenti tanto nei formati, quanto nei supporti adoperati e negli stili di ripresa di coloro che materialmente le scattarono. Come spiegato dagli stessi curatori, \"forse mai prima di allora la fotografia aveva svelato, attraverso la morte di un uomo, il legame indissolubile tra l'immagine, che \u00e8 la produzione del simile, e l'aggressivit\u00e0, che \u00e8 la distruzione del simile, assumendo nel simbolo (l'immagine-icona) il sacrificato\".\nSi tratta, in definitiva, di una memoria-fotografica tesa a documentare l'aberrazione della morte come propaganda in uno dei primi eventi mediatici documentati \"per immagine\", ben prima di quelli altrettanto clamorosi e futuri, come ad esempio l'uccisione di un prigioniero vietcong da parte dell'ufficiale vietnamita Nguy\u1ec5n Ng\u1ecdc Loan (1968) o la foto-ricordo scattata dalla riservista dell'esercito Stati Uniti Sabrina Harman, ripresa accanto al cadavere di un prigioniero iracheno nella prigione di Abu Ghraib.\nL'immagine divenuta icona del martirio di Battisti e che dest\u00f2 il massimo orrore, nella valenza puramente propagandistica del messaggio che intendeva diffondere, \u00e8 quella raffigurante il patriota, morto da pochi minuti, effigiato con accanto il boia Josef Lang, fatto giungere appositamente da Vienna, che posa sorridente vicino al cadavere della sua vittima."}
{"id": "1872768", "revid": "278954", "url": "https://it.wikipedia.org/wiki?curid=1872768", "title": "Archibald Campbell I marchese di Argyll", "text": ""}
{"id": "1872769", "revid": "287204", "url": "https://it.wikipedia.org/wiki?curid=1872769", "title": "Peter Dubovsky", "text": ""}
{"id": "1872770", "revid": "1305772", "url": "https://it.wikipedia.org/wiki?curid=1872770", "title": "Filippo d'Orl\u00e9ans", "text": "Numerosi personaggi di nome Filippo sono legati al ducato d'Orl\u00e9ans:"}
{"id": "1872771", "revid": "278954", "url": "https://it.wikipedia.org/wiki?curid=1872771", "title": "Robert Banks Jenkinson, 2\u00b0 Conte di Liverpool", "text": ""}
{"id": "1872772", "revid": "287204", "url": "https://it.wikipedia.org/wiki?curid=1872772", "title": "Herman Gaviria", "text": ""}
{"id": "1872773", "revid": "287204", "url": "https://it.wikipedia.org/wiki?curid=1872773", "title": "Gabor Zavadszky", "text": ""}
{"id": "1872774", "revid": "278954", "url": "https://it.wikipedia.org/wiki?curid=1872774", "title": "John Stuart, 3\u00b0 Conte di Bute", "text": ""}
{"id": "1872775", "revid": "287204", "url": "https://it.wikipedia.org/wiki?curid=1872775", "title": "Marek Krejci", "text": ""}
{"id": "1872776", "revid": "278954", "url": "https://it.wikipedia.org/wiki?curid=1872776", "title": "Thomas Wentworth, primo conte di Strafford", "text": ""}
{"id": "1872779", "revid": "14691", "url": "https://it.wikipedia.org/wiki?curid=1872779", "title": "Gli interessi in comune (romanzo)", "text": ""}
{"id": "1872780", "revid": "599013", "url": "https://it.wikipedia.org/wiki?curid=1872780", "title": "Anthony Johnson", "text": ""}
{"id": "1872781", "revid": "1305772", "url": "https://it.wikipedia.org/wiki?curid=1872781", "title": "Repeater", "text": ""}
{"id": "1872789", "revid": "287204", "url": "https://it.wikipedia.org/wiki?curid=1872789", "title": "Vetreria", "text": ""}
{"id": "1872794", "revid": "110157", "url": "https://it.wikipedia.org/wiki?curid=1872794", "title": "Ur\u017eum", "text": "Ur\u017eum (in lingua mari \u0412\u00ff\u0440\u0437\u044b\u043c, \"V\u00fcrzym\") \u00e8 una cittadina della Russia europea nordorientale (oblast' di Kirov), situata nel versante sudorientale degli Uvali della Vjatka, sul fiume Ur\u017eumka, 195 km a sud del capoluogo Kirov; \u00e8 il capoluogo amministrativo del distretto omonimo.\nL'attuale citt\u00e0 risale all'anno 1584, fortezza russa sul fiume Ur\u017eum (verr\u00e0 ribattezzato solo successivamente con l'attuale nome di Ur\u017eumka); precedentemente a quell'anno, sul sito era per\u00f2 attestato, nelle cronache locali, un insediamento della locale popolazione dei mari.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1872795", "revid": "287204", "url": "https://it.wikipedia.org/wiki?curid=1872795", "title": "Urzum", "text": ""}
{"id": "1872796", "revid": "80339", "url": "https://it.wikipedia.org/wiki?curid=1872796", "title": "Urzhum", "text": ""}
{"id": "1872800", "revid": "63945", "url": "https://it.wikipedia.org/wiki?curid=1872800", "title": "Peja Stojakovi\u0107", "text": ""}
{"id": "1872801", "revid": "1713445", "url": "https://it.wikipedia.org/wiki?curid=1872801", "title": "Niagara-on-the-Lake", "text": "Niagara-on-the-Lake \u00e8 una citt\u00e0 nella provincia canadese dell'Ontario, situata sulle rive del fiume Niagara e il lago Ontario. Tra il 1792 e il 1796 Niagara-on-the-Lake fu la capitale della colonia britannica dell'Alto Canada, quando il suo nome era ancora Niagara. Il nome attuale \u00e8 stato adottato intorno al 1880, per differenziarsi dalla cascate omonime.\nSecondo il censimento canadese del 2016, la citt\u00e0 aveva abitanti. Niagara-on-the-Lake \u00e8 l'unica citt\u00e0 del Canada ad avere un Lord Mayor come sindaco. Le principali fonti di ricchezza della citt\u00e0 sono il turismo e l'agricoltura.\nStoria.\nPrima dell'avvento dei coloni britannici il punto nel quale sorge Fort Mississauga veniva usato da almeno tre trib\u00f9 di nativi americani: i Neutral nel XV secolo, i Seneca nel XVII secolo e i Mississauga nel XVIII secolo.\nL'insediamento venne stabilito nel 1781 col nome di Butlersburg, in onore del colonnello John Butler, comandante dei Butler's Rangers. Successivamente, venne rinominata West Niagara per distinguerla da Fort Niagara. Rappresentava una base militare britannica e un rifugio per i lealisti in fuga dalla guerra d'indipendenza americana.\nRinominata Newark dal luogotenente governatore John Graves Simcoe nel 1792, divenne la prima capitale dell'Alto Canada. L'assemblea legislativa dell'Alto Canada si riun\u00ec per la prima volta il 17 settembre 1792 presso la Navy Hall, riunendosi nuovamente altre quattro volte fino a giugno 1796. Nel 1797 l'assemblea legislativa decise di spostare la capitale dell'Alto Canada da Newark a York poich\u00e9 Newark era troppo vicina al confine con gli Stati Uniti. Nel 1798 la citt\u00e0 venne rinominata Niagara.\nPoco a sud dell'insediamento venne costruito tra il 1796 e il 1799 Fort George. Nel corso della guerra anglo-americana del 1812, Niagara venne presa dalle forze statunitensi nella battaglia di Fort George nel maggio 1813, dopo due giorni di bombardamenti da parte dei cannoni siti nel Fort Niagara e della flotta statunitense. Dopo aver catturato Fort George gli statunitensi vi costruirono le loro fortificazioni. Il forte e l'insediamento vennero riconquistati dai britannici nel dicembre 1813, ma lasciarono cadere in rovina il forte e lo abbandonarono nel 1815. Invece, la costruzione di Fort Mississauga inizi\u00f2 nel 1813 e completato non prima della fine della guerra nel 1816. Nel corso della guerra l'insediamento di Niagara venne raso al suolo e bruciato dai soldati statunitensi mentre si ritiravano verso Fort Niagara.\nNiagara venne ricostruita subito dopo la guerra, con i quartieri residenziali stabiliti nei pressi delle odierne Queen Street e King Street, fuori dal raggio d'azione dei cannoni di Fort Niagara. Gi\u00e0 nel 1846 Niagara era cresciuta come luogo di considerevoli traffici commerciali, soprattutto grazie al porto e alle varie compagnie commerciali che si insediarono in citt\u00e0. Il porto si svilupp\u00f2 grazie al commercio di mele, pesche e sidro, che venivano spediti annualmente in grandi quantit\u00e0, attraendo anche grandi imbarcazioni. La depressione economica degli anni cinquanta del XIX secolo e la costruzione del canale di Welland provocarono il declino dell'industria di Niagara e la sua perdita di importanza come porto per il trasbordo di merci.\nL'economia della citt\u00e0 venne rinvigorita dall'avvento della ferrovia nella seconda met\u00e0 del XIX secolo, trasformando la citt\u00e0 in un'elegante meta turistica: vennero istituiti piroscafi che facevano la spola con la citt\u00e0 di Toronto due volte al giorno, cos\u00ec come collegamenti ferroviari con le cascate del Niagara, con St. Catharines e con la citt\u00e0 statunitense di Buffalo. La grande depressione del 1929 e lo scoppio della seconda guerra mondiale portarono a un radicale calo delle presenze turistiche in citt\u00e0, portando un nuovo declino su Niagara, dal quale riusc\u00ec a riprendersi nella seconda met\u00e0 del XX secolo grazie a una ripresa del turismo.\nL'attuale nome di Niagara-on-the-Lake venne adottato attorno al 1880 come indirizzo postale per distinguere la citt\u00e0 dalle vicine cascate del Niagara. Il nome venne adottato ufficialmente nel 1970 quando la municipalit\u00e0 di Niagara venne aggregata alla citt\u00e0 di Niagara.\nNel 2004 Niagara-on-the-lake venne designata dal governo canadese come distretto storico nazionale per la sua unica e preservata collezione di edifici risalenti al periodo 1815-1859, tutti eretti in un ben ordinato schema stradale a griglia.\nCultura.\nNel 1955 Niagara-on-the-lake \u00e8 stata la sede dell'8\u00ba Jamboree mondiale dello scautismo, un raduno di scout, il primo ad essere ripreso da una troupe televisiva. Vi presero parte scout circa provenienti da 71 diverse nazioni.\nSport.\nDal 1885 al 1923 Niagara-on-the-lake ha ospitato tornei internazionali di tennis sia maschili che femminili (fino al 1914), nonch\u00e9 per 14 volte dal 1895 al 1914 \u00e8 stata sede dei campionati canadesi (\"Canadian Championships\")."}
{"id": "1872802", "revid": "16758", "url": "https://it.wikipedia.org/wiki?curid=1872802", "title": "Mil\u00e8ne Domingues", "text": ""}
{"id": "1872803", "revid": "278954", "url": "https://it.wikipedia.org/wiki?curid=1872803", "title": "George Villiers, primo duca di Buckingham", "text": ""}
{"id": "1872804", "revid": "2082070", "url": "https://it.wikipedia.org/wiki?curid=1872804", "title": "Wolters Kluwer", "text": "Wolters Kluwer N.V. \u00e8 una societ\u00e0 di servizi di informazione per il mercato legale, fiscale, finanziario e sanitario olandese. Ha sede ad Alphen aan den Rijn (Paesi Bassi). Nella sua forma attuale \u00e8 stata fondata nel 1987. Opera a livello globale ed \u00e8 quotata a Euronext Amsterdam negli indici AEX ed Euronext 100.\nWolters Kluwer opera in Italia nel mercato dell\u2019editoria professionale, del software, della formazione e dei servizi con i marchi Ipsoa, Cedam, Utet Giuridica, Utet Scienze Tecniche, Leggi d'Italia, Indicitalia, Il Fisco, Osra, Artel, Oa Sistemi, Teknoring e Tagetik.\nStoria.\nFusioni e cambi di nome.\nJan-Berend Wolters fonda nel 1836 a Groninga, nei Paesi Bassi, la casa editrice Schoolbook che rileva nel 1851 un'altra casa editrice, la Nordhoff, con la sede a fianco della sua. Le due societ\u00e0 si fondono pi\u00f9 di novant'anni dopo, nel 1968, dando vita alla Schoolbook Nordhoff che quattro anni pi\u00f9 tardi, nel 1972, si fonde ancora una volta con una terza casa editrice, la ICU (Information and Communications Union) prendendo il nome di ICU. Qualche anno e nel 1983 la societ\u00e0 cambia il nome ICU in Wolters Samson iniziando a fornire servizi legali e aziendali anche in Cina. Nel 1987 la pi\u00f9 grande casa editrice olandese, Elsevier, annuncia di voler comprare azioni di un'altra azienda del settore, la Kluwer. I vertici della Kluwer non sono d'accordo e, per respingere l'offerta Elsevier, decidono di fondere la societ\u00e0 con la Wolters Samson. Nasce cos\u00ec la Wolters Kluwer, per grandezza la seconda casa editrice dei Paesi Bassi.\nL'espansione.\nLa nuova societ\u00e0 inizia a espandersi a livello internazionale acquisendo una serie di societ\u00e0 in Spagna, Germania Ovest, Francia, rileva un'azienda anche in Italia, l'Ipsoa. Gi\u00e0 nel 1989 i ricavi provengono per il 44% dall'estero. L'espansione continua negli anni novanta: JB Lippincott &amp; Company da HarperCollins, la svedese Liber, nel 1994 apre la prima filiale nell'Europa orientale, Inza Edition, a Bratislava, in Slovacchia. Nel 1996 acquisisce per 1,9 miliardi di dollari CCH Inc, che le permette di espandersi nell'Estremo Oriente dal momento che CCH opera gi\u00e0, fornendo materiale per il fisco e la contabilit\u00e0, a Singapore, Hong Kong, Giappone, Australia, Nuova Zelanda. Acquisisce anche la divisione sanitaria e legale di Little, Brown and Company.\nDalla carta al digitale.\nNei primi anni duemila continua l'acquisizione di aziende specializzate nel fornire servizi di informazione destinati a fiscalisti, commercialisti, \"accountant\" aziendali, architetti, medici. Ma nello stesso tempo inizia dal 2003, quando la guida della societ\u00e0 passa a una imprenditrice americana, Nancy McKinstry, e i ricavi derivano ancora per il 75% dai contenuti editoriali stampati su carta e riviste, la trasformazione della Wolters Kluver. La multinazionale \u00e8 gradualmente traghettata dal mezzo cartaceo al digitale con una serie di acquisizioni nel mondo del software: Uptodate, FRS Global, SasGas, Acclipse, Finarch, Health Language, Prozof Tecnologies, CitizenHank, Datacert, altre ancora. Una trasformazione realizzata positivamente: nel 2016 l'85% del giro d'affari della multinazionale \u00e8 realizzato attraverso i prodotti e i servizi digitali.\nNel marzo 2017 Wolters Kluwer, che realizza il 63% dei suoi ricavi nel Nord America, il 30% in Europa e il 5% in Italia, acquisisce per 300 milioni di euro Tagetik, societ\u00e0 di software con sede a Lucca."}
{"id": "1872805", "revid": "287204", "url": "https://it.wikipedia.org/wiki?curid=1872805", "title": "Libor Kozak", "text": ""}
{"id": "1872811", "revid": "1516566", "url": "https://it.wikipedia.org/wiki?curid=1872811", "title": "La morte co la coda", "text": "La morte co la coda \u00e8 un sonetto composto da Giuseppe Gioachino Belli il 29 aprile 1846.\nVersione in prosa del sonetto.\nNon c'\u00e8 via di scampo: o siamo miscredenti giacobini o crediamo alla legge divina (\"Cqua nun ze n'essce: o ssemo ggiacubbini,/ O ccredemo a la l\u00e8gge der Ziggnore.\"): se ci crediamo, a qualunque stato sociale si appartenga (\"Si cce credemo, o mminenti o ppaini\"), per tutti il pensiero della morte fa gelare il sangue dal terrore (\"La morte \u00e8 un passo cche we ggela er core\"). Su questo mondo ci si affanna per divertirsi andando al teatro o ai banchetti, ad ubriacarsi nelle osterie o a fare l'amore; ci si d\u00e0 da fare per trafficare e accumulare denari (\"Se trafica, s'impozzeno quadrini\") senza badare a niente e a nessuno...(\"Se fa dd'oggn'erba un fasscio... eppoi se more!\") e tutto questo per arrivare alla inesorabile fine comune della morte. Morte che non \u00e8 la fine di tutto ma che ha un seguito, una coda: ed \u00e8 proprio allora che cominciano i guai: tutti nell'altro mondo dobbiamo andare incontro a un'altra vita che, non importa tanto che sia buona o cattiva (\"Eppuro, o bbene o mmale, o a ggalla o a ffonno\"), ma il peggio \u00e8 che non finisce mai: un'eternit\u00e0 che \u00e8 una cagna di eternit\u00e0 (\"Sta cana eternit\u00e0 ddev'\u00e8sse eterna!\").\nCommento.\nIl tema della morte e dell'inesorabile destino dell'uomo accompagna tutta la riflessione dei sonetti belliniani. \u00c8 un tema dominante che, in modo esplicito o accennato, appare sin dai primi sonetti, che la critica letteraria considera come un'unica meditazione lirica del Belli, composti nel periodo che va dal 1830 al 1837: (\"Er peccato d'Adamo\" (1831), \"Sto monno e quell'antro\" (1832),\n\"La vita dell'Omo\" (1833),\"Er caffettiere fisolofo\" (1833) ; pensiero assillante ripreso ne \"La morte co la coda\" del 1846 poco prima che Belli terminasse la sua produzione poetica.\nLa teologia popolare de \"La morte co la coda\" si rif\u00e0 a quella della Controriforma ma l'immagine della morte \u00e8 molto pi\u00f9 antica, risale alla tradizione pittorica medioevale dove si raffigura la morte caudata.\nQuesta \"coda\" della morte, l'eternit\u00e0 \u00e8 peggio della morte stessa: \u00e8 un pensiero questo che \"squinterna\", scuote il plebeo (\"ppaino\") come il nobile (\"mminente\"). Non \u00e8 il rimanere a galla o l'andare a fondo che incute terrore ma il pensiero dell'eternit\u00e0 che sconquassa, che va oltre la mente dell'uomo. Ed \u00e8 un'eternit\u00e0 \"cana\", maledetta, quella che aspetta l'uomo abituato alla sua dimensione temporale.\nAppare chiaro come ormai sia lo stesso Belli ad essere diventato il vero protagonista delle amare riflessioni sul destino dell'uomo; non \u00e8 pi\u00f9 il rozzo plebeo che riflette sull'inferno e sulla morte ma lo stesso colto autore che cerca ancora di nascondersi dietro il dialetto romanesco che non a caso, com'\u00e8 stato osservato dalla critica letteraria, tende ora ad essere meno stretto e pi\u00f9 vicino alla lingua, alla razionalit\u00e0 dell'intellettuale \"giacobino\" ed insieme alla religiosit\u00e0 del devoto papalino.\nGli interpreti della poesia belliniana hanno visto gli stretti legami stilistici e di contenuto che collegano questo ad altri sonetti dello stesso periodo e ad altri autori sullo stesso tema.\nBelli di solito assume la maschera-dialetto del plebeo \"sfacciato\" facendogli raccontare ci\u00f2 che prova con un atteggiamento doppio e ambiguo di contestazione e polemica ma nello stesso tempo di ossequio al potere clericale, di blasfemia ma assieme di congenita fede superstiziosa.\nQuesto duplice aspetto dell'intellettuale Belli che convive con il popolano romanesco nei sonetti che affrontano temi pi\u00f9 specificatamente esistenziali che trattano della morte, sembra saltare, sostituito dalla cupa riflessione dell'autore in prima persona.\nCos\u00ec \"Il caffettiere fisolofo\", che apertamente si allontana dai protagonisti plebei dei sonetti del Belli, di cui rimane solo quel termine storpiato di \"fisolofo\" a richiamare l'ignoranza popolare, pu\u00f2 essere considerato il sonetto che segna il termine ultimo della riflessione del Belli sulla sorte disperata dell'uomo, stritolato senza neppure saperlo come un chicco di caff\u00e8 nel macinino, caratterizzata dalla completa assenza di una speranza religiosa."}
{"id": "1872820", "revid": "124095358", "url": "https://it.wikipedia.org/wiki?curid=1872820", "title": "Larry Peerce", "text": "I suoi lavori includono lo spettacolo teatrale \"Goodbye, Columbus\", uno dei primi film musicali rock (\"The Big T.N.T. Show\") ed il film \"One Potato, Two Potato\" (1964), la prima pellicola statunitense che rappresentasse la relazione interrazziale tra un uomo di colore ed una donna bianca.\nBiografia.\nNato nel Bronx, figlio del tenore Jan Peerce e della talent scout Alice Peerce, Larry studia all'Universit\u00e0 della Carolina del Nord. Il suo esordio alla regia avviene con \"One Potato, Two Potato\", distribuito nel 1964 da \"Cinema V\". La trama, allora pionieristica, racconta della drammatica relazione interrazziale tra una divorziata bianca (interpretata da Barbara Barrie, che per questo ruolo vinse il premio per migliore attrice al Festival di Cannes nel 1964) e un impiegato di colore (Bernie Hamilton).\nTra gli altri lavori, Peerce dirige in seguito diversi episodi del telefilm western \"Branded\" e della serie televisiva di supereroi \"Batman\", prima di cimentarsi alla regia del film musicale rock \"The Big T.N.T. Show\", uscito nel 1966 per l'American International Pictures, con interpreti quali The Byrds, Ray Charles, Bo Diddley, Donovan, The Lovin' Spoonful, The Ronettes ed Ike &amp; Tina Turner Revue.\nDopo molta altra televisione, Peerce ritorna al cinema nel 1967 con \"The Mystery of the Chinese Junk\" e col thriller \"\", che offre agli attori Martin Sheen e Tony Musante uno dei loro primi ruoli cinematografici. Dirige l'acclamato \"La ragazza di Tony\" (1969), un adattamento dell'omonimo romanzo di Philip Roth. La pellicola frutta a Peerce la nomination per il DGA Award ed allo sceneggiatore Arnold Schulman la nomination all'Oscar per la miglior seneggiatura non originale.\nLa seguenti regie teatrali di Peerce includono \"The Sporting Club\" (1971), \"A Separate Peace\", \"Mercoled\u00ec delle ceneri\" (1973) e \"Una finestra sul cielo\" (1975): il teatro gli d\u00e0 per\u00f2 riscontri meno favorevoli sia da parte dei critici che dal punto di vista commerciale. Dirige un film per la TV, \"The Stranger Who Looks Like Me\" (1974), nonch\u00e9 diversi episodi della serie televisiva per bambini \"The Ghost Busters\", meglio nota come \"The Original Ghostbusters\"; dopo altre regie a teatro, che non gli danno grande successo, diventa direttore di miniserie televisive, tra le quali \"Queenie\" (ABC, 1987), \"The Neon Empire\" (Showtime, 1988), \"Wired\" (1989) sulla vita di John Belushi, la biografia di Jacqueline Kennedy \"A Woman Named Jackie\" (NBC, 1991) e \"John Jakes' Heaven &amp; Hell: North &amp; South, Book III\" (ABC, 1994). Dirige inoltre parecchi film per la televisione, l'ultimo dei quali \u00e8 \"Second Honeymoon\" (2001), con Roma Downey and Tim Matheson.\nHa anche curato la regia di un episodio della serie CBS degli anni sessanta \"The Wild Wild West\" col nome di \"Lawrence Peerce\".\nPeerce \u00e8 stato sposato con Marilyn Hassett, che ha recitato in molti film da lui diretti dalla met\u00e0 fino alla fine degli anni settanta."}
{"id": "1872831", "revid": "124123", "url": "https://it.wikipedia.org/wiki?curid=1872831", "title": "Monika Schwingshackl", "text": "Biografia.\nIn Coppa del Mondo ha debuttato nel 1992 e vanta come miglior piazzamento il 33\u00ba posto nell'individuale di Oberhof/Val Ridanna del 1993. In carriera ha partecipato a un'edizione dei Giochi olimpici invernali, (37\u00aa in sprint, 57\u00aa in individuale, 13\u00aa in staffetta)."}
{"id": "1872835", "revid": "17463747", "url": "https://it.wikipedia.org/wiki?curid=1872835", "title": "Igv", "text": ""}
{"id": "1872839", "revid": "1543377", "url": "https://it.wikipedia.org/wiki?curid=1872839", "title": "Conte di Savoia (transatlantico)", "text": "Il Conte di Savoia \u00e8 stato un transatlantico italiano costruito nel 1932 dai Cantieri Riuniti dell'Adriatico, a Trieste, per conto del Lloyd Sabaudo di Genova. Nel gennaio 1932, incorporata questa societ\u00e0 nella nuova Italia Flotte Riunite, la nave pass\u00f2 alle dirette dipendenze di quest'ultima, e, nel 1937, con la riorganizzazione della navigazione civile, a Italia - Societ\u00e0 di Navigazione.\nLa stessa nuova compagnia controllava anche il SS Rex, un transatlantico simile, anche se leggermente pi\u00f9 grande, completato solo due mesi prima del Conte di Savoia.\nStoria.\nVarato il 28 ottobre 1931 dalla principessa Maria Jos\u00e9 del Belgio, in seguito regina d'Italia, il \"Conte di Savoia\" fece il suo viaggio inaugurale da Genova a New York il 30 novembre 1932. Il viaggio divenne quasi un disastro quando una valvola di sicurezza nella sala macchine esplose, squarciando lo scafo nell'opera viva.\nPer evitare l'affondamento un marinaio, Gennaro Amatruda, si fece calare fuori bordo e tampon\u00f2 la falla con travi e cemento a presa rapida in modo da poter arrivare a New York per provvedere in cantiere alle riparazioni.\nIl \"Conte di Savoia\" non ha mai detenuto il Nastro Azzurro per la traversata atlantica pi\u00f9 veloce, anche se il suo unico tentativo registr\u00f2 una media di appena 0,4\u00a0km/h pi\u00f9 lenta rispetto al Nastro Azzurro titolare, il \"Rex.\" Il comandante, all'epoca Antonio Paris Lena, non forz\u00f2 mai i motori oltre il massimo consentito per non rovinare la nave e neppure lo stomaco dei passeggeri paganti.\nFu il primo piroscafo a essere dotato di tre enormi giroscopi stabilizzatori Sperry per diminuire il rollio in caso di maltempo. Il sistema, per\u00f2, si dimostr\u00f2 efficace solo in caso di mare non esageratamente mosso e rollio regolare ed inoltre sottoponeva la nave a sforzi strutturali molto elevati. Nonostante ci\u00f2, fu pubblicizzata come \"la prima nave che non rolla\" ed un apposito ascensore posto a prua consentiva ai passeggeri di scendere per poter vedere i tre grandi giroscopi in opera.\nLa sala macchine era costituita da dodici caldaie, una centrale elettrica e quattro gruppi turboriduttori della potenza di 100.000 cavalli. La velocit\u00e0 di crociera raggiungeva i 27 nodi.\nLa nave era fra le pi\u00f9 lussuose esistenti all'epoca (pi\u00f9 ancora del \"Rex\"): la progettazione degli interni fu affidata a Gustavo Pulizter Finali, che ide\u00f2 tutto fin nei pi\u00f9 piccoli dettagli (compresi la carta intestata ed il logo della nave). Ne risult\u00f2 un insieme estremamente moderno ed innovativo, distaccandosi definitivamente dai vecchi canoni estetici cui era legata la maggior parte delle navi costruite fino a quel momento (seguendo l'esempio di \"Bremen\" o l\"'Europa\"). L'unica eccezione fu il \"Salone Colonna\", ispirato alla galleria dell'omonimo palazzo romano, perch\u00e9 affidato alla Casa Artistica Copped\u00e8, nel timore che l'eccesso di modernismo potesse scontentare la clientela.\nNell'aprile 1940 molti ebrei italiani si servirono del \"Conte di Savoia\" per fuggire dal regime fascista, diretti negli Stati Uniti d'America.\nIl 25 maggio 1940, prima dell'entrata dell'Italia nella seconda guerra mondiale, il \"Conte di Savoia\" fece la sua ultima traversata da New York all'Italia. Da Genova, dove giunse, salp\u00f2 successivamente alla volta di Venezia.\nL'11 settembre 1943, ancorato nella laguna di Venezia, il \"Conte di Savoia\" venne bombardato dalla RAF inglese e semi-affondato. Il 16 ottobre 1945 fu rimesso a galla a cura della Societ\u00e0 Italiana di Navigazione, che intendeva riutilizzarlo sulle linee del Sud America.\nTuttavia, verificato lo stato della nave, il suo restauro e riutilizzo fu ritenuto troppo costoso e il piroscafo venne venduto come rottame da demolizione, che avvenne a Monfalcone nel 1950."}
{"id": "1872840", "revid": "599013", "url": "https://it.wikipedia.org/wiki?curid=1872840", "title": "Albert Walder", "text": "Biografia.\nIn Coppa del Mondo ottenne il primo risultato di rilievo il 3 marzo 1985 nella 50\u00a0km di Lahti (15\u00b0) e conquist\u00f2 l'unico suo podio nella medesima localit\u00e0 il 1\u00ba marzo 1987 (3\u00b0 nella 30\u00a0km a tecnica libera).\nIn carriera prese parte a un'edizione dei Giochi olimpici invernali, (16\u00b0 nella 50\u00a0km, 5\u00b0 nella staffetta) e a due dei Campionati mondiali (8\u00b0 nella 50\u00a0km di Oberstdorf 1987 il miglior risultato).\nHa vinto la Gran fondo Val Casies nel 1984 e la Marcialonga nel 1988.\nRiconoscimenti.\n, suo paese natale."}
{"id": "1872842", "revid": "1305772", "url": "https://it.wikipedia.org/wiki?curid=1872842", "title": "K\u00e1lfsv\u00edsa", "text": "Il K\u00e1lfsv\u00edsa (\"v\u00edsa di K\u00e1lfr\", dove K\u00e1lfr \u00e8 probabilmente l'autore), talvolta chiamato erratamente \"Alsvinnm\u00e1l\", \u00e8 un poema parzialmente conservato nello \"Sk\u00e1ldskaparm\u00e1l\" (la seconda parte dell'Edda in prosa) di Snorri Sturluson.\nLe sue tre strofe in fornyr\u00f0islag consistono principalmente in un \u00feula di cavalli e dei loro cavalieri, tutti eroi norreni (come Grani e Sigur\u00f0r). Il \"K\u00e1lfsv\u00edsa\" inoltre accenna velocemente alla Battaglia sul Ghiaccio del Lago V\u00e4nern tra \u00c1li e A\u00f0ils."}
{"id": "1872844", "revid": "287204", "url": "https://it.wikipedia.org/wiki?curid=1872844", "title": "Kalfsvisa", "text": ""}
{"id": "1872846", "revid": "767487", "url": "https://it.wikipedia.org/wiki?curid=1872846", "title": "William Lyon Mackenzie", "text": "\u00c8 noto soprattutto per il suo tentativo fallito di ribellione nell'Alto Canada nel 1837. \nMackenzie nacque in Scozia ed immigr\u00f2 nell'Alto Canada nel 1820. Nel 1834 fu il primo sindaco della citt\u00e0 di Toronto."}
{"id": "1872847", "revid": "287204", "url": "https://it.wikipedia.org/wiki?curid=1872847", "title": "Juventus 1939-1940", "text": "Questa voce raccoglie le informazioni riguardanti la Juventus nelle competizioni ufficiali della stagione 1939-1940.\nStagione.\nLa Juventus si classific\u00f2 al terzo posto del campionato, mentre in Coppa Italia venne sconfitta in semifinale dalla Fiorentina per 3-0."}
{"id": "1872852", "revid": "599013", "url": "https://it.wikipedia.org/wiki?curid=1872852", "title": "Alsvinnm\u00e1l", "text": "Col termine Alsvinnm\u00e1l si indicano due differenti componimenti di Snorri Sturluson riguardanti la mitologia norrena:"}
{"id": "1872853", "revid": "287204", "url": "https://it.wikipedia.org/wiki?curid=1872853", "title": "Alsvinnmal", "text": ""}
{"id": "1872854", "revid": "1418004", "url": "https://it.wikipedia.org/wiki?curid=1872854", "title": "Yvor Winters", "text": "Biografia.\nGiovent\u00f9.\nYvor Winters nacque nel 1900 a Chicago, nell'Illinois, e mor\u00ec nel 1968 a Palo Alto, in California. Frequent\u00f2 l'Universit\u00e0 di Chicago e fu proprio durante gli studi universitari che gli fu diagnosticata una tubercolosi che lo obblig\u00f2 a trasferirsi, per ricevere le cure appropriate, a Santa Fe nel Nuovo Messico. Le sue prime poesie le scriver\u00e0 durante il ricovero in un sanatorio. Sono lavori con una forte componente sperimentale che verranno pubblicati in due raccolte negli anni 1921 e 1922. Esse comprendevano alcune poesie che si rifacevano alla corrente imagista, spesso composte di un solo verso, ed altre di stampo formalista.\nInsegnamento.\nNegli anni 1923-24 Winters insegn\u00f2 nella scuola media e superiore di un accampamento per l'estrazione del carbone nelle citt\u00e0 minerarie di Madrid e Cerillo nel Nuovo Messico. \nNel 1925 Wintwrs divent\u00f2 titolare della cattedra di lingue neolatine all'Universit\u00e0 del Colorado e nel 1926 spos\u00f2 la poetessa e novellista Janet Lewis.\nSuccessivamente pass\u00f2 ad insegnare all'Universit\u00e0 dell'Idaho dove rimase per due anni prima di entrare, nel 1927, all'Universit\u00e0 di Stanford per perfezionare i propri studi portando a termine un dottorato.\nCritico letterario.\nGli studi di Winters non procedettero per\u00f2 speditamente a causa della sua passione per la recensione critica di poeti contemporanei aderenti a filoni sperimentali, che all'epoca veniva vista come una pratica irresponsabile e sovversiva. Basti pensare al suo contemporaneo inglese F.R. Leavis il cui percorso professionale all'Universit\u00e0 di Cambridge fu danneggiato per il fatto di aver criticato positivamente la poesia di Eliot, Pound e Hopkins. Il dipartimento di lingua inglese a Stanford arriv\u00f2 addirittura, in un celebre confronto, ad accusare Winters di aver scritto opere che erano state una disgrazia per il dipartimento.\nQuesti discrediti ebbero per\u00f2 un effetto contrario a quello voluto e procurarono una grande pubblicit\u00e0 ai testi in oggetto, ovvero \"Primitivism and Decadence\" (1937), \"Maule's Curse\" (1938) e \"The Anatomy of Nonsense\" (1943), che diventeranno negli anni dei classici della letteratura americana.\nWinters si specializz\u00f2 nelle recensioni critiche. Tratti distintivi della sua tecnica sono l'esasperazione degli aspetti etici e morali che egli carpiva dagli schemi poetici utilizzati. Arriv\u00f2 a definire un principio secondo il quale una forma poetica bilanciata era il prodotto di una stabilit\u00e0 etica. Winters si schier\u00f2 apertamente contro ci\u00f2 che egli stesso defin\u00ec come una pesante zavorra per la letteratura americana, ovvero il romanticismo auto-indulgente. Nel 1947 pubblic\u00f2 la \"Defense of Reason\" in cui raccoglie i suoi pi\u00f9 importanti testi critici.\nUltimi anni.\nNegli ultimi anni scem\u00f2 la sua passione per la scrittura poetica e si impegn\u00f2 sempre pi\u00f9 nell'insegnamento a giovani poeti emergenti. Negli anni cinquanta a Stanford fu avviato uno dei pochi programmi che incoraggiavano apertamente la pratica poetica di giovani scrittori senza il sostenimento di un corso scolastico (programmi simili erano presenti in Iowa, Washington e Utah). Emersero da questo programma alcuni poeti, alcuni seguiti da Winters sul quale fecero un'impressione positiva. Tra questi vengono ricordati per aver ottenuto l'ammirazione di Winters: Thom Gunn, Philip Levine e Robert Pinsky. Winters fu inoltre maestro di molti altri poeti: Donald Hall, N. Scott Momaday, John Matthias, Robert Hass e del critico Gerald Graff. Fu tra gli altri il mentore di Donald Justice e J.V. Cunningham.\nYvor Winters mor\u00ec il 26 gennaio 1968 a causa di un tumore alla gola.\nPoetica.\nLe prime poesie di Yvon Winters, che apparirono in piccole rivinte avanguardiste, furono scritte con uno stile che si rifaceva ai canoni modernisti. Esse risentivano dell'influenza sia delle poesie dei nativi d'America sia dell'imagismo. Il suo saggio The Testament of a Stone conferma le sue linee guida in quegli anni.\nNegli anni trente il suo modo di scrivere poesie passa dal modernismo a uno stile augusteo, notevole per la sua chiarezza e la formalit\u00e0 delle rime e del ritmo.\nStile critico.\nIl suo stile critico, dogmatico e moralizzante, fu molto simile a quello espresso dal suo contemporaneo F.R. Leavis e come quest'ultimo creo una scuola con discepoli che si riveleranno pi\u00f9 o meno fedeli alla sua linea critica.\nWinters si schier\u00f2 apertamente contro il romanticismo, in particolar modo nell'ambito culturale americano. In ci\u00f2 fu probabilmente influenzato dal mentore Irving Babbitt. \nWinters viene ricollegato al filone del Nuovo Criticismo.\nPremi.\nNel 1960 Yvon Winters fu insignito del premio Bollingen per la poesia per la sua opera Collected Poems.\nEditore.\nWinters fu editore insieme alla moglie Janet Lewis di Gyroscope, una rivista letteraria, tra il 1929 e il 1931. Fu anche editore di Hound &amp; Horn tra dal 1932 al 1934 oltre che di qualche raccolta di poesie. "}
{"id": "1872856", "revid": "287204", "url": "https://it.wikipedia.org/wiki?curid=1872856", "title": "Juventus 1938-1939", "text": "Questa voce raccoglie le informazioni riguardanti la Juventus nelle competizioni ufficiali della stagione 1938-1939.\nStagione.\nLa Juventus si classific\u00f2 all'ottavo posto del campionato, mentre in Coppa Italia raggiunse gli ottavi di finale, venendo sconfitta dal Genova 1893 per 1-0.\nRosa.\n ()"}
{"id": "1872861", "revid": "196390", "url": "https://it.wikipedia.org/wiki?curid=1872861", "title": "Rai4", "text": ""}
{"id": "1872869", "revid": "112099024", "url": "https://it.wikipedia.org/wiki?curid=1872869", "title": "Antonio Villella", "text": "Carriera al Palio di Siena.\nHa esordito in Piazza del Campo nel luglio 2003, vincendo, con i colori della Selva, montando il cavallo Zodiach. In realt\u00e0 il suo vero esordio avrebbe dovuto essere nell'agosto 2002, ma il suo cavallo Brento si infortun\u00f2 durante la \"mossa\" non potendo pi\u00f9 partecipare alla \"carriera\" (sempre a difesa dei colori della Selva).\nIn totale le partecipazioni di Sgaibarre al Palio di Siena sono undici, e in cinque \u00e8 caduto dal cavallo. Nel 2011 invece non partecipa per infortunio del cavallo Messi durante una prova.\nSoprannome.\nGli \u00e8 stato dato il soprannome di \"Sgaibarre\" in onore di Pietro Fanetti (detto \"Pietrino il vetraio\"), un caratteristico personaggio del rione di Vallepiatta morto nel 1983 che alcuni chiamavano appunto \"sgaibarre\": termine che deriva dalla contrazione tra \"sgai\" (da sguainato, sgangherato) e \"barre\" (termine senese che indica l'osteria, la locanda, cio\u00e8 i luoghi che Fanetti frequentava spesso).\nPresenze al Palio di Siena.\n\"Le vittorie sono evidenziate ed indicate in neretto.\"\nPresenze al Palio di Fucecchio.\nDi seguito, la scheda delle presenze di \"Sgaibarre\" al Palio di Fucecchio."}
{"id": "1872877", "revid": "1453467", "url": "https://it.wikipedia.org/wiki?curid=1872877", "title": "Benedetto Luschino", "text": "Biografia.\nNacque a Firenze, nel quartiere di Santa Croce, nel 1470, da un padre orafo. Da giovane lavor\u00f2 come miniatore e cartolaio, e a partire dal 1489 fu un membro della Confraternita laicale fiorentina nota come \"Buca di San Paolo\". In quegli stessi anni si dedic\u00f2 anche allo studio della musica e al canto. Si guadagn\u00f2 il soprannome di Bettuccio e in pi\u00f9 di un'occasione si fece notare per il carattere irrequieto e turbolento.\nNella quaresima del 1494 assistette ad una predica del noto frate domenicano Girolamo Savonarola, che - a quanto lui stesso racconta - lo indusse ad entrare in religione. Nel novembre del 1495 Luschino ricevette l'abito domenicano nel convento di San Marco dalle mani dello stesso Savonarola e un anno pi\u00f9 tardi emise la professione, che complet\u00f2 la sua entrata nell'ordine. Da quel momento in poi, Benedetto divenne uno dei pi\u00f9 fedeli e appassionati seguaci di fra Girolamo (i cosiddetti piagnoni), e visse al suo fianco le vicende tumultuose che nel 1498 portarono all'arresto e alla morte sul rogo di Savonarola e di due confratelli.\nProfondamente segnato dalla morte di quello che considerava il suo maestro, Luschino lasci\u00f2 Firenze e dedic\u00f2 tutta la sua vita successiva a scrivere opere in difesa della memoria savonaroliana, a partire dal \"Razionale\", redatto in forma anonima intorno al 1500 per sfuggire alle persecuzioni di cui all'epoca erano vittime i seguaci di Savonarola. Nel 1509 fra Benedetto si macchi\u00f2 di un omicidio preterintenzionale che gli cost\u00f2 la condanna al carcere al vita (tuttavia non interamente scontata), ma la prigionia non fece che incoraggiare la sua produzione letteraria filo-savonaroliana. Molte sono le opere da lui scritte in questi anni per difendere Savonarola ed accusare i suoi nemici, primo fra tutti i \"Vulnera diligentis\", uno scritto in tre libri redatto in forma dialogica tra 1518 e 1523.\nNon sappiamo quando Luschino usc\u00ec di prigione, ma tra 1548 e 1550 - ormai ottantenne e uscito dall'ordine - si rese protagonista di una nuova disputa in difesa del suo antico maestro, questa volta contro l'attacco del vescovo domenicano Ambrogio Catarino Politi. Dopo quella data, non abbiamo pi\u00f9 sue notizie."}
{"id": "1872880", "revid": "115042952", "url": "https://it.wikipedia.org/wiki?curid=1872880", "title": "Boss of Me", "text": "La canzone Boss of Me (conosciuta anche come \"You're not boss of me now\") \u00e8 il singolo di maggior successo dei They Might Be Giants, uscito nel 2000. \u00c8 anche la canzone della sigla del famoso telefilm \"Malcolm In The Middle\" e compare anche nel CD della compilation dei TMBG.\nIl ritornello \u00e8 molto noto. Ne \u00e8 stata realizzata anche una versione mixata apposta per Malcolm In The Middle:\n\"You're not the boss of me now\" /\n\"You're not the boss of me now\" /\n\"You're not the boss of me now, and you're not so big\" /\n\"You're not the boss of me now\" /\n\"You're not the boss of me now\" /\n\"You're not the boss of me now, and you're not so big\" /\nVideoclip.\nDi questo singolo venne realizzato anche un video clip, realizzato dalla FOX. In questo video compare la famiglia di Malcolm (eccetto Lois) che combina un sacco di guai al duo."}
{"id": "1872882", "revid": "2110845", "url": "https://it.wikipedia.org/wiki?curid=1872882", "title": "Claude Ollier", "text": "Biografia.\nClaude Ollier nacque primogenito a Parigi da Maurice Ollier, un assicuratore, e da Marguerite Valente, figlia di un piccolo borghese. Appena nato, Claude mostr\u00f2 subito dei problemi respiratori, cos\u00ec la famiglia dal il 1926 al 1930 fece continuamente vacanze al mare ed in montagna, dove la sua salute migliora. Durante queste vacanze il giovane Claude s'interessa di Letteratura leggendo soprattutto Verne.\nNel 1934 entr\u00f2 nel \"Liceo Carnot\" di Parigi, dove affin\u00f2 le proprie conoscenze letterarie. Dal 1941 al 1943 studi\u00f2 Diritto e Commercio, poi fece le visite mediche per il servizio militare, ma fu scartato a causa della precaria salute. And\u00f2 quindi a Norimberga per terminare gli studi e l\u00ec lavor\u00f2 ad un giornale. Dovette abbandonare successivamente la citt\u00e0 bombardata e andarsene in Svizzera.\nRitornato in Francia nel 1946, frequent\u00f2 le gallerie d'Arte e lavor\u00f2 come critico cinematografico, partecipando continuamente a concorsi di Tennis. Nel 1947 partecip\u00f2 al \"Congresso mondiale dei Giovani democratici\" a Praga per sostenere la Bulgaria. Tre anni dopo decise di lasciare l'Europa e si trasfer\u00ec a Casablanca in Marocco. Ritorn\u00f2 a Parigi nel 1955 e inizi\u00f2 a lavorare al suo primo libro.\nNel 1958 pubblic\u00f2 il suo primo romanzo con il titolo \"La messa in scena\" e nello stesso anno divenne il primo vincitore del prestigioso Prix M\u00e9dicis. L'anno dopo torn\u00f2 in Marocco e nel 1960 decise di lasciare definitivamente l'Africa per dedicarsi all'attivit\u00e0 di scrittore dopo un viaggio di sei mesi negli Stati Uniti. Nello stesso anno conobbe Italo Calvino, Fernando Arrabal, Robert Pinget, Hugo Claus e Charles Tomlinson, poi part\u00ec nuovamente, questa volta per Cuba e il Messico. Di ritorno in patria ader\u00ec alla corrente letteraria Nouveau roman.\nRiprese la penna nel 1964 scrivendo \"La morte del personaggio\" per la stazione radiofonica \"Radio-Stuttgart\". L'opera fu letta nel corso di pi\u00f9 puntate ottenendo un discreto successo. Da allora collabor\u00f2 sempre pi\u00f9 spesso con le varie stazioni radio francesi.\nNell'inverno del 1966 soggiorn\u00f2 a Berlino e, forte di questa esperienza, scrisse quattro libri, che formarono il ciclo del \"Giovane infante\", pubblicati solo tra 1972 e il 1975. Nel 1967 torn\u00f2 in Germania su invito della stazione radio \"L\u00e4nder\" e poi nel 1969 decise di studiare un trimestre all\"'Universit\u00e0 Laval del Qu\u00e9bec\". Nel 1971 lasci\u00f2 la Nuoveau roman dopo un acceso dibattito letterario e si trasfer\u00ec ad Aix-en-Provence, dove insegnava Marie-Odette, la sua amata; i due si sposarono ed ebbero un figlio nel 1972\nRiprese a viaggiare nel 1977, visitando la Thailandia, Singapore e la Malaysia. Ritornato in patria, scrisse \"Marrakch M\u00e9dine\", che ottenne il Prix France Culture nel 1979. Successivamente scrisse \"Mon Double \u00e0 Malacca\" e viaggi\u00f2 per l'Europa orientale, ritornando per un breve periodo in Marocco.\nDal 1983 al 1989 scrisse diversi romanzi: \"Una storia invisibile\", \"Truquage en amont\", \"Oscurazione\" e \"Feuilleton\". Nel 1990 visit\u00f2 l'Australia, nel 1991 la Giordania, per scrivere un libro su Petra, e poi anche Gerusalemme. Tra il 1993 e il 1995 scrisse \"Aberration en hommage \u00e0 l'a\u00efeule andalouse\"."}
{"id": "1872890", "revid": "72396", "url": "https://it.wikipedia.org/wiki?curid=1872890", "title": "Coppa dell'Europa Centrale", "text": ""}
{"id": "1872891", "revid": "122326707", "url": "https://it.wikipedia.org/wiki?curid=1872891", "title": "Leo Rautins", "text": "\u00c8 il padre di Andy Rautins e il fratello di George Rautins."}
{"id": "1872892", "revid": "287204", "url": "https://it.wikipedia.org/wiki?curid=1872892", "title": "Juventus 1937-1938", "text": "Questa voce raccoglie le informazioni riguardanti la Juventus nelle competizioni ufficiali della stagione 1937-1938.\nStagione.\nLa Juventus si classific\u00f2 al secondo posto nel campionato di Serie A, dietro all'. Vinse la sua prima Coppa Italia battendo in finale in una stracittadina, anch'essa una prima volta nella storia della competizione, il sia nella gara di andata (3-1 sul campo granata del Filadelfia) sia al ritorno (2-1 al Mussolini). Nella Coppa dell'Europa Centrale raggiunse infine le semifinali, venendo sconfitta dai magiari del ."}
{"id": "1872893", "revid": "1305772", "url": "https://it.wikipedia.org/wiki?curid=1872893", "title": "Listen Without Prejudice Vol. 1", "text": "Listen Without Prejudice Vol. 1 (in italiano \"Ascolta senza pregiudizi, vol.1\") \u00e8 il secondo album da solista del cantante britannico George Michael (che in questo album, viene riportato come \"George Mich\u00e6l\"), pubblicato nel settembre 1990.\nIl 20 ottobre 2017 \u00e8 stata pubblicata una nuova versione intitolata \"Listen Without Prejudice / MTV Unplugged\". All'interno \u00e8 contenuto l'album per intero, il live degli \"MTV Unplugged\" del 1996, vari remix e alcuni brani inediti, tra cui un remix di \"Fantasy\" e una versione di \"Heal the Pain\" con Paul McCartney. L'album era un progetto dello stesso artista, deceduto prima dell'uscita vera e propria e quindi considerato un album postumo.\nDescrizione.\nDopo il successo internazionale del suo primo lavoro \"Faith\", George, non volendo essere associato alla figura di playboy vestito di jeans e giubbotto di pelle nera che tanto aveva riscosso successo nel precedente album, decide di non apparire pi\u00f9 nei suoi video. Il nuovo corso \u00e8 ben rappresentato dal video della canzone Freedom! '90 dove appare un giubbotto di pelle nera che prende fuoco in un guardaroba e un jukebox e una chitarra che esplodono, oggetti presenti nel videoclip di \"Faith\", senza contare il titolo che, con l'aggiunta dell'anno in corso, si rif\u00e0, e ne prende le distanze, a uno dei maggiori successi dell'epoca Wham! Il titolo \u00e8 anche un chiaro riferimento alle intenzioni di George Michael di essere preso sul serio come compositore. Ci\u00f2 nonostante, le intenzioni del cantante vengono considerate dai pi\u00f9 come una mera operazione commerciale, bench\u00e9 l'accoglienza della critica musicale sia stata generalmente positiva.\nTracce.\nTutti i brani sono stati scritti da George Michael, salvo dove indicato diversamente.\nEdizione speciale 2017.\nPrima della sua morte, \"George Michael\" aveva programmato l'uscita di un'edizione speciale di \"Listen Without Prejudice\" in occasione dei 25 anni dall'uscita dell'album. Il progetto era in programma per il 2015, rimandato poi al 2016 e dopo vari rinvii dopo la morte dell'artista \u00e8 stato pubblicato il 20 ottobre 2017, come album postumo. Contiene tutte le tracce di \"Listen Without Prejudice Vol. 1\", l'album live \"MTV Unplugged\" del 1996 e altri brani tra cui remix e anche alcuni inediti. Ne esiste anche una versione a 2\u00a0cd contenente la nuova versione di \"Fantasy\" utilizzata come singolo di lancio per questa riedizione."}
{"id": "1872897", "revid": "124720925", "url": "https://it.wikipedia.org/wiki?curid=1872897", "title": "Saskia Santer", "text": "Ha doppio passaporto, italiano e belga.\n\u00c8 sorella di Nathalie e Stephanie, a loro volta sciatrici nordiche di alto livello.\nBiografia.\nCarriera nel biathlon.\nDi padre italiano e madre belga, la Santer ha fatto parte della nazionale italiana dal 1999 al 2006. In Coppa del Mondo ha debuttato nel 1998 e vanta come migliori piazzamenti il 12\u00ba posto nella sprint di Chanty-Mansijsk del 2005, tra le gare individuali, e il 4\u00b0 a Kontiolahti nel 2005 tra le staffette.\nIn carriera ha partecipato a due edizioni dei Giochi olimpici invernali: (36\u00aa in sprint, 42\u00aa in inseguimento, 49\u00aa in individuale, 11\u00aa in staffetta) e (57\u00aa in sprint, non conclude l'inseguimento, 51\u00aa in individuale, 12\u00aa in staffetta).\nHa smesso di gareggiare nel 2007.\nCarriera nello sci di fondo.\nMembro della nazionale azzurra dal 1995, tra il 1998 e il 2000 ha preso parte ad alcune gare di Coppa del Mondo, ottenendo come migliori risultati due 28\u00b0 posti. Ha anche partecipato a tre edizioni dei Mondiali juniores: nella competizione il suo miglior piazzamento \u00e8 stato il 12\u00ba posto nella 5\u00a0km di Canmore 1997."}
{"id": "1872900", "revid": "466539", "url": "https://it.wikipedia.org/wiki?curid=1872900", "title": "Episodi di Gente di mare (seconda stagione)", "text": "La seconda stagione della serie televisiva Gente di mare, dal titolo Gente di mare 2, and\u00f2 in onda in prima visione su Rai 1 nel 2007."}
{"id": "1872901", "revid": "287204", "url": "https://it.wikipedia.org/wiki?curid=1872901", "title": "Juventus 1936-1937", "text": "Questa voce raccoglie le informazioni riguardanti la Juventus nelle competizioni ufficiali della stagione 1936-1937.\nStagione.\nNel 1936 la societ\u00e0 bianconera mut\u00f2 la propria denominazione da \"Foot-Ball Club Juventus\" in un pi\u00f9 semplice \"Juventus\", durante il processo dell'italianizzazione fascista."}
{"id": "1872902", "revid": "109145303", "url": "https://it.wikipedia.org/wiki?curid=1872902", "title": "Jochen Strobl", "text": "Biografia.\nIn Coppa del Mondo ha esordito il 9 dicembre 1999 nella 15\u00a0km dal trampolino normale di Vuokatti (34\u00b0) e ha gareggiato fino alla stagione 2006-2007, ottenendo due noni posti come migliori risultati.\nIn carriera ha preso parte a un'edizione dei Giochi olimpici invernali, (34\u00b0 nell'individuale, 30\u00b0 nella sprint, non conclude la gara a squadre) e a cinque dei Campionati mondiali (11\u00b0 nella gara a squadre di Val di Fiemme 2003 il miglior risultato)."}
{"id": "1872905", "revid": "122246", "url": "https://it.wikipedia.org/wiki?curid=1872905", "title": "Lucia Bosetti", "text": "Carriera.\nLucia Bosetti nasce da genitori che entrambi hanno praticato la pallavolo ed oggi sono allenatori: il padre, Giuseppe Bosetti, ha allenato anche la nazionale maggiore italiana femminile e la madre, Franca Bardelli, ha ottenuto 93 presenze con la nazionale maggiore; anche le due sorelle, Caterina e Chiara, sono entrambe pallavoliste.\nLa carriera di Lucia Bosetti inizia quando esord\u00ec quattordicenne in Serie C, nel 2003, con la squadra di pallavolo dell'Amatori Atletica Orago, dove rest\u00f2 fino al 2007, conquistando due promozioni consecutive che portano la squadra all'esordio in B1. Nell'estate del 2006 vince il campionato europeo Under-19.\nNel 2007, chiamata da Tommy Ferrari, viene ingaggiata dal Sassuolo Volley dove resta per due stagioni, ottenendo in entrambe la qualificazione di play-off scudetto; le buone prestazioni in Serie A1 le valgono nel 2008 la convocazione in nazionale maggiore, con cui disputa diversi tornei di preparazione come quello di Montreux e quello di Courmayeur; a seguito dell'infortunio di Antonella Del Core, viene convocata per l'ultimo \"week-end\" e la fase finale del World Grand Prix 2008. Gioca alcune partite da titolare, venendo utilizzata anche in difesa e in battuta: con la squadra vince la medaglia di medaglia di bronzo. Nel 2009 vince con la nazionale il campionato europeo e la Grand Champions Cup.\nNella stagione 2009-10 viene ingaggiata dalla Volley Bergamo, con la quale vince la Champions League 2009-10 e il campionato 2010-11, mentre con la nazionale vince il bronzo al World Grand Prix e nel 2011 vince l'oro alla Coppa del Mondo.\nNella stagione 2011-12 passa al GSO Villa Cortese, con la quale raggiunge le finali scudetto, mentre la stagione successiva viene ingaggiata dal River Volley di Piacenza, nel quale milita per due annate, con cui vince due Coppe Italia, venendo premiata come MVP nell'edizione 2013-14, due scudetti e la Supercoppa italiana 2013; nel 2013, con la nazionale, vince la medaglia d'oro ai XVI Giochi del Mediterraneo.\nNella stagione 2014-15 si trasferisce in Turchia per giocare nel Fenerbah\u00e7e Spor Kul\u00fcb\u00fc, vincendo la Coppa di Turchia 2014-15 e lo scudetto e la Supercoppa turca 2015.\nRientra in Italia per la stagione 2016-17 vestendo la maglia del Volleyball Casalmaggiore, in Serie A1; con la nazionale vince la medaglia d'argento al World Grand Prix 2017. Nella stessa categoria rimane anche per l'annata 2017-18 trasferendosi per\u00f2 alla Pallavolo Scandicci, dove rimane per tre stagioni; con la nazionale conquista l'argento al campionato mondiale 2018 e il bronzo al campionato europeo 2019.\nPer il campionato 2021-22 si accasa alla , sempre in Serie A1."}
{"id": "1872906", "revid": "1305772", "url": "https://it.wikipedia.org/wiki?curid=1872906", "title": "Older", "text": "Older (\"Pi\u00f9 vecchio\") \u00e8 il terzo album da solista di George Michael, pubblicato il 14 maggio 1996. Negli Stati Uniti e in Canada si \u00e8 trattato del primo album pubblicato dalla DreamWorks Records, in seguito fallita. Dall'album fu estratta una lunga serie di singoli di grande successo, rendendo George Michael il primo artista nel Regno Unito ad avere tre singoli estratti dallo stesso album al numero uno. \nTracce.\nTutti i brani sono stati scritti da George Michael, salvo dove indicato diversamente."}
{"id": "1872908", "revid": "288300", "url": "https://it.wikipedia.org/wiki?curid=1872908", "title": "Torneo di Amsterdam 2008", "text": ""}
{"id": "1872909", "revid": "198277", "url": "https://it.wikipedia.org/wiki?curid=1872909", "title": "Foot-Ball Club Juventus 1935-1936", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1935-1936.\nStagione.\nL'annata pose bruscamente fine al primo ciclo vincente della storia bianconera, chiudendo quel \"Quinquennio d'oro\" in cui la Juventus aveva egemonizzato il calcio italiano della prima met\u00e0 degli anni 1930. Gi\u00e0 segnata dal controverso e mai chiarito allontanamento, a met\u00e0 della stagione precedente, del tecnico Carcano, nell'estate 1935 la squadra dovette far fronte alle defezioni di importanti elementi del precedente lustro, vedi Orsi e soprattutto Cesarini, tornati in Argentina, oltrech\u00e9 Ferrari, migrato ai rivali dell' dopo un mancato accordo circa un aumento salariale: la societ\u00e0 torinese fu infatti costretta a un'improvvisa \"austerity\" dopo la prematura scomparsa a met\u00e0 luglio del presidente Edoardo Agnelli, il maggiore artefice del \"Quinquennio\"; una dipartita che sconvolger\u00e0 profondamente un club fin l\u00ec ai vertici.\nA sostituire Agnelli alla presidenza arriv\u00f2 il tandem Craveri-Mazzonis, mentre la panchina venne affidata a Virginio Rosetta, all'opera nel doppio ruolo di giocatore-allenatore. Questi cerc\u00f2 di allestire una formazione profondamente rinnovata, che vide gli innesti di Aldo Giuseppe Borel, un buon mestierante dell'attacco nonch\u00e9 fratello maggiore di Felice, del diciottenne Umberto Menti, promettente centrocampista prelevato dal , e di Gastone Prendato, ex centravanti della considerato tuttavia sul viale del tramonto.\nA dispetto delle premesse, almeno inizialmente la Juventus parve poter ancora ambire a un ruolo da protagonista in Serie A. I bianconeri seppero pure sopperire all'infortunio occorso in novembre a \"Farfallino\" Borel, tradito in allenamento dal ginocchio e cos\u00ec costretto a saltare tutto il resto della stagione, grazie al diciannovenne Guglielmo Gabetto, prodotto del vivaio e destinato a un luminoso futuro \u2014 capace di siglare gi\u00e0 20 reti al suo primo torneo da titolare, secondo solo al nerazzurro Meazza \u2014, facendo proprio il 12 gennaio 1936 il simbolico traguardo del titolo d'inverno davanti a un pronto a diventare di l\u00ec a poco la squadra \u00abche tremare il mondo fa\u00bb. La formazione piemontese resse fino alla primavera, quando un deciso rallentamento fece svanire il sogno del sesto scudetto consecutivo: il campionato and\u00f2 ai felsinei di \u00c1rp\u00e1d Weisz mentre i bianconeri, lasciatisi via via superare da , e Ambrosiana-Inter, conclusero al quinto posto della classifica, mancando anche l'accesso alla Coppa dell'Europa Centrale.\nNovit\u00e0 della stagione, il Direttorio Divisioni Superiori rispolver\u00f2 la Coppa Italia, competizione a eliminazione diretta che vedeva nuovamente la luce dopo un decennio di obl\u00eco. La Juventus, entrata in gioco ai sedicesimi di finale assieme a tutte le altre compagini della massima categoria, ebbe tempo di eliminare e Ambrosiana-Inter prima di cadere ai quarti contro la Fiorentina."}
{"id": "1872912", "revid": "155634", "url": "https://it.wikipedia.org/wiki?curid=1872912", "title": "Stephanie Santer", "text": "Ha doppio passaporto, italiano e belga.\n\u00c8 sorella di Nathalie e Saskia, a loro volta sciatrici nordiche di alto livello.\nBiografia.\nOriginaria di Dobbiaco, ha debuttato in campo internazionale ai Mondiali juniores del 2000, senza ottenere risultati di rilievo.\nIn Coppa del Mondo ha esordito l'8 dicembre 2001 nella 5\u00a0km a tecnica classica di Cogne (77\u00aa). In carriera ha partecipato a un'edizione dei Campionati mondiali, Sapporo 2007 (31\u00aa nella 30\u00a0km il miglior risultato).\nDal 2011 gareggia prevalentemente in Marathon Cup e nel 2012 si \u00e8 aggiudicata la competizione."}
{"id": "1872913", "revid": "287204", "url": "https://it.wikipedia.org/wiki?curid=1872913", "title": "Scagliolista", "text": "Il termine scagliolista, improprio, ma abbondantemente utilizzato nei cantieri edilizi, indica la maestranza in grado di eseguire la finitura \"a scagliola\". Una parete finita a scagliola si presenta liscia e lucente. Comunemente questa lavorazione si contrappone alla finitura \"a civile\" in cui si tinteggia direttamente l'intonaco."}
{"id": "1872917", "revid": "188323", "url": "https://it.wikipedia.org/wiki?curid=1872917", "title": "Bielle roventi", "text": ""}
{"id": "1872925", "revid": "380453", "url": "https://it.wikipedia.org/wiki?curid=1872925", "title": "Ginnastica ai Giochi della XXVIII Olimpiade - Qualificazioni femminili", "text": "Il turno di qualificazione \u00e8 servito per stabilire le finaliste dei concorsi generali e di ogni specialit\u00e0. Si \u00e8 svolto il 15 agosto alla Olympic Indoor Hall."}
{"id": "1872927", "revid": "1305772", "url": "https://it.wikipedia.org/wiki?curid=1872927", "title": "Songs from the Last Century", "text": "Songs from the Last Century (\"Canzoni dal secolo scorso\") \u00e8 un album di cover del cantante britannico George Michael prodotto insieme a Phil Ramone, e pubblicato nel dicembre 1999. Consiste principalmente di classici standard pop, pi\u00f9 alcune interpretazioni di successi recenti come \"Roxanne\" (originariamente interpretata dai Police) e \"Miss Sarajevo\" (originariamente interpretata dagli U2 con Luciano Pavarotti).\nIl brano di apertura del disco, \"Brother Can You Spare a Dime?\", \u00e8 stata cantata da George Michael con il popolare tenore italiano Luciano Pavarotti in uno dei suoi popolari concerti \"Pavarotti and Friends\", ed in seguito incluso anche nel cd singolo di \"An Easier Affair\" del 2006."}
{"id": "1872928", "revid": "292162", "url": "https://it.wikipedia.org/wiki?curid=1872928", "title": "Foot-Ball Club Juventus 1934-1935", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1934-1935.\nStagione.\nNella stagione 1934-1935 la Juventus disput\u00f2 il sesto campionato di Serie A a girone unico della sua storia, vincendo il quinto scudetto consecutivo.\nOrganigramma societario.\nArea direttiva\nArea tecnica"}
{"id": "1872930", "revid": "1543377", "url": "https://it.wikipedia.org/wiki?curid=1872930", "title": "Ciclismo ai Giochi della XXVIII Olimpiade - Cross country femminile", "text": "La gara di Cross country femminile dei Giochi della XXVIII Olimpiade fu corsa il 28 agosto al Parnitha Olympic Mountain Bike Venue. Venne vinta dalla norvegese Gunn-Rita Dahle, che termin\u00f2 la gara in 1.56\u203251\".\nAlla gara presero parte 30 atlete."}
{"id": "1872932", "revid": "339392", "url": "https://it.wikipedia.org/wiki?curid=1872932", "title": "Chiostro delle Periclanti", "text": ""}
{"id": "1872933", "revid": "767487", "url": "https://it.wikipedia.org/wiki?curid=1872933", "title": "Tuffi ai Giochi della XXVIII Olimpiade - Piattaforma 10 metri sincro femminile", "text": "Hanno partecipato 8 coppie di atlete."}
{"id": "1872934", "revid": "729019", "url": "https://it.wikipedia.org/wiki?curid=1872934", "title": "Social web", "text": "Il termine Social Web \u00e8 utilizzato per descrivere l'insieme di piattaforme che consentono agli utenti di interagire e socializzare online attraverso tecnologie e strumenti quali i social media. Il web sociale \u00e8 anche chiamato il \"web abitato\" o la \"parte abitata della rete\".\nCi sono differenti modi per socializzare via web:\nStruttura.\nLe applicazioni Web social sono tipicamente costruite utilizzando la programmazione orientata agli oggetti, utilizzando combinazioni di diversi linguaggi di programmazione integrandoli con HTML e CSS, come Ruby, PHP, Python, ASP.NET e/o Java. Spesso le API vengono utilizzate per collegare siti Web non social a siti Web social.\nBlog e wiki.\nSia i blog che i Wiki sono esempi di collaborazione attraverso Internet, una caratteristica dell'interazione di gruppo che caratterizza il Web sociale. I blog sono usati come BBS per il 21 \u00b0secolo su cui le persone possono postare discussioni, mentre i Wiki sono costruiti e modificati da chiunque sia autorizzato ad accedervi. I membri di entrambi sono in grado di vedere le recenti discussioni e le modifiche apportate, sebbene per molti blog e Wiki come Wikipedia questo sia vero anche per i non membri. Blog e Wiki consentono agli utenti di condividere informazioni e istruirsi a vicenda, e queste interazioni sociali si concentrano sul contenuto e sul significato. Blog e Wiki sono usati sia da chi li scrive sia da chi li fa riferimento come risorse. I blog consentono ai membri di condividere idee e ad altri membri di commentarle, mentre i wiki facilitano la collaborazione di gruppo: entrambi questi strumenti aprono una porta di comunicazione in cui l'interazione sociale consente al web di svilupparsi. Questi siti sono utilizzati da insegnanti e studenti allo stesso modo per raggiungere l'obiettivo di condividere l'istruzione e lavorare in una comunit\u00e0 con altri studiosi consente agli utenti di vedere diverse interpretazioni di argomenti simili, nonch\u00e9 di condividere risorse che potrebbero non essere disponibili altrimenti.\nConnettivit\u00e0 mobile.\nLa maggior parte dei servizi di social network offre app mobili e connettivit\u00e0 telefonica Internet. Siti web social popolari come Facebook Mobile, Orkut, Twitter e YouTube hanno aperto la strada ad altri siti per consentire ai propri utenti di pubblicare e condividere nuovi contenuti con altri, aggiornare i loro stati e ricevere gli aggiornamenti dei loro amici e caricarli tramite piattaforme mobili. L'obiettivo centrale per entrambi i siti che offrono questi servizi mobili e per coloro che li utilizzano \u00e8 che l'utente mantenga i contatti con i propri amici online sempre; consente loro di aggiornare i propri profili e di comunicare tra loro anche quando sono lontani da un computer. Le applicazioni mobili per il Web sociale possono anche consentire esperienze e giochi di realt\u00e0 aumentata ; esempi di tali includono SCVGR e Layar. La maggior parte delle moderne applicazioni mobili provengono da kit di sviluppo software rilasciati agli sviluppatori. Essi creano le loro applicazioni e le condividono con gli utenti tramite i \"mercati delle app\". Gli utenti possono commentare le loro esperienze con le applicazioni (ad esempio su Google Play), consentendo a tutti gli utenti di visualizzare i commenti degli altri e quindi avere una maggiore comprensione di cosa ci si aspetta dall'applicazione. In genere c'\u00e8 anche un sistema di valutazione oltre ai commenti.\nLe applicazioni Web social per dispositivi mobili vengono create utilizzando varie API. Esse consentono l'interazione e l'interconnessione dei dati su un database social, sia esso Facebook, Twitter o Google Account, creando cos\u00ec una rete letterale di connessioni dati. Queste applicazioni si aggiungono quindi all'esperienza utente specifica dell'applicazione stessa. Gli esempi includono TweetDeck e Blogger.\nArte sociale.\nGli artisti utilizzano il social Web per condividere la loro arte, che si tratti di arte visiva su siti come deviantART, video-arte su YouTube, arte musicale su iTunes o arte fisica, come la pubblicazione e la vendita di oggetti realizzati su Craigslist. Gli artisti scelgono di pubblicare la loro arte online in modo che possano ottenere critiche e recensioni sul loro lavoro, oltre ad avere la soddisfazione di sapere che gli altri possono sperimentare e apprezzarli. Con questa generazione di social web, gli studenti trascorrono pi\u00f9 tempo utilizzando strumenti sociali come computer, videogiochi, videocamere e telefoni cellulari. Questi strumenti consentono all'arte di essere condivisa facilmente e aiutano nella discussione.\nCrowdsourcing.\nIl crowdsourcing \u00e8 diventato uno dei modi in cui il social Web pu\u00f2 essere utilizzato collaborando con altri utenti. Il termine \u00e8 usato esclusivamente per l'attivit\u00e0 basata sul web. Gli esempi includono siti come SurveyMonkey.com e SurveyU.com; ad esempio SurveyMonkey consente agli utenti di amministrare i sondaggi in un elenco di contatti che gestiscono, quindi raccogliere e analizzare i dati di risposta utilizzando gli strumenti di base forniti sul sito Web stesso e infine esportare questi risultati una volta terminati.\nAttivit\u00e0 commerciali.\nIl modo in cui le persone condividono dettagli personali e svolgono attivit\u00e0 come appuntamenti, acquisti e candidature per un lavoro \u00e8 molto diverso rispetto alle generazioni precedenti. Ora le proprie preferenze, opinioni e attivit\u00e0 vengono condivise regolarmente con un gruppo di amici con cui potrebbero o meno incontrarsi se non fosse per il social web.\nMolti siti web sociali utilizzano l'interazione sociale online per creare un ponte verso l'interazione nella vita reale. Le relazioni si formano tra gli individui tramite Internet e poi diventano pi\u00f9 personali attraverso altre forme di comunicazione.\nUn esempio di questo tipo di interazione \u00e8 eBay, dove chiunque pu\u00f2 acquistare e vendere praticamente qualsiasi cosa. Questo sito Web consente alle persone di vendere articoli e ad altri di fare offerte su questi articoli. Alla fine dell'asta, l'acquirente paga il venditore; l'acquirente invia quindi il prodotto acquistato al vincitore dell'asta. La relazione inizia su Internet, ma si estende all'interazione nella vita reale. I modi in eBay che facilitano questa interazione includono Skype, un servizio di comunicazione online che consente alle persone di comunicare gratuitamente tramite voce o video online.\nTribe.\nIl termine trib\u00f9 o trib\u00f9 digitale \u00e8 usato come lo slang termine per un non ufficiale della comunit\u00e0 o di un'organizzazione di persone che condividono un interesse comune, e di solito che sono vagamente collegati tra loro attraverso il social web. Il termine \u00e8 legato a \"trib\u00f9\", che tradizionalmente si riferisce a persone strettamente associate sia nella geografia che nella genealogia .\nWeb science.\nLa scienza del web \u00e8 un campo interdisciplinare emergente interessato allo studio di sistemi socio-tecnici su larga scala, in particolare il World Wide Web. Considera il rapporto tra persone e tecnologia, i modi in cui societ\u00e0 e tecnologia si co-costituiscono e l'impatto di questa co-costituzione sulla societ\u00e0. Raccoglie dati principalmente dal social web.\nRischi.\nIl social web comporta alcuni rischi:"}
{"id": "1872937", "revid": "287204", "url": "https://it.wikipedia.org/wiki?curid=1872937", "title": "Nuoto ai Giochi della XXV Olimpiade - 200 metri misti maschili", "text": "Hanno partecipato alle batterie di qualificazione 56 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n31 luglio 1992"}
{"id": "1872940", "revid": "287204", "url": "https://it.wikipedia.org/wiki?curid=1872940", "title": "Tamas Darnyi", "text": ""}
{"id": "1872944", "revid": "111319", "url": "https://it.wikipedia.org/wiki?curid=1872944", "title": "Nuoto ai Giochi della XXV Olimpiade - 400 metri misti femminili", "text": "Hanno partecipato alle batterie di qualificazione 32 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n28 luglio 1992"}
{"id": "1872945", "revid": "1086846", "url": "https://it.wikipedia.org/wiki?curid=1872945", "title": "Foot-Ball Club Juventus 1933-1934", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1933-1934.\nRiserve.\nLa squadra riserve della Juventus ha disputato nella stagione 1933-1934 il girone C del campionato di Prima Divisione."}
{"id": "1872958", "revid": "292162", "url": "https://it.wikipedia.org/wiki?curid=1872958", "title": "Foot-Ball Club Juventus 1932-1933", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1932-1933.\nStagione.\nLa Juventus conquist\u00f2 in campionato il terzo scudetto consecutivo, il quinto della sua storia. Nella Coppa dell'Europa Centrale raggiunse le semifinali, eliminata dall'Austria Vienna."}
{"id": "1872960", "revid": "4175", "url": "https://it.wikipedia.org/wiki?curid=1872960", "title": "Coppa FIRA 1995-97", "text": ""}
{"id": "1872969", "revid": "599013", "url": "https://it.wikipedia.org/wiki?curid=1872969", "title": "Dario Colag\u00e8", "text": "Carriera.\nColag\u00e8 ha partecipato a 25 edizioni del Palio di Siena, vincendo in tre occasioni: all'esordio nel 1989 con la Lupa, nel 1994 con la Tartuca e nell'agosto del 1998 con il Nicchio. Per la verit\u00e0, la prima vittoria, il 2 luglio 1989 fu ottenuta con il cavallo Vipera scosso, essendo il \"Bufera\" caduto alla prima curva del Casato.\nIl 2 luglio del 1995 non pot\u00e9 prendere parte al Palio a causa dell'infortunio al barbero \"Delfort Song\", del Nicchio, tra i favoriti.\nA luglio del 2001, allorch\u00e9 correva per il Nicchio, il \"Bufera\" era nettamente in testa su Zullina, cavalla di sua propriet\u00e0, quando l'animale s'infortun\u00f2 ad una zampa. Anzich\u00e9 proseguire, sfruttando il notevole vantaggio, Colag\u00e8 scelse di interrompere la corsa, per non compromettere la salute di Zullina. La cavalla poi si ristabil\u00ec completamente, ma dovette interrompere l'attivit\u00e0 paliesca e fu ceduta al Comune di Siena, che la trasfer\u00ec nel Pensionario per cavalli di Radicondoli.\nIl \"Bufera\" disput\u00f2 il suo ultimo Palio il 2 luglio 2003.\nColag\u00e8 vanta anche una vittoria nel Palio di Fucecchio, due al Palio di Castel del Piano oltre a partecipazioni al Palio di Ferrara ed al Palio di Asti.\nProcedimenti giudiziari.\nNel 2001 Colag\u00e8 fu arrestato, insieme ad altre otto persone, con l'accusa di \"associazione a delinquere finalizzata alla commissione di frode in competizioni sportive\" ed \"esercizio abusivo dell'attivit\u00e0 di scommessa\". Secondo i giudici, Colag\u00e8 e gli altri complici alteravano lo svolgimento delle Corse Tris grazie ad accordi tra fantini e allevatori, alla sostituzione dei cavalli, alla \"costruzione\" artefatta dell'handicap e dopando i cavalli stessi. Dopo avere scontato un paio di mesi agli arresti domiciliari, Colag\u00e8 \u00e8 stato rimesso in libert\u00e0.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1872971", "revid": "1123126", "url": "https://it.wikipedia.org/wiki?curid=1872971", "title": "Chiesa di Santo Stefano Protomartire di Rogno", "text": ""}
{"id": "1872973", "revid": "292162", "url": "https://it.wikipedia.org/wiki?curid=1872973", "title": "Foot-Ball Club Juventus 1931-1932", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1931-1932."}
{"id": "1872981", "revid": "124825131", "url": "https://it.wikipedia.org/wiki?curid=1872981", "title": "Andrew Ridgeley", "text": "Biografia.\nNato a Windlesham nel Surrey da Alberto Mario Zacharia (un cittadino britannico di origini italo egiziane che cambi\u00f2 il cognome in Ridgeley) e da una maestra di pittura scozzese (Jennifer John Dunlop). Ha un fratello di nome Paul che suona la batteria.\nNel 1975 la famiglia si trasferisce a Bushey ed Andrew si diploma alla Bushey Meads School.\nAndrew conobbe George Michael quando questi fu iscritto nella medesima scuola e poich\u00e9 \"George era piuttosto timido, Ridgeley lo prese sotto la sua ala protettiva\" cos\u00ec tra i due nacque un'amicizia.\nCarriera musicale.\nThe Executive.\nDurante la scuola Andrew e gli amici David Mortimer e Georgios Panayiotoul (il vero nome di George Michael), decidono di formare un gruppo musicale e nell'estate del 1979 fondano \"The Executive\" con una formazione che include il fratello Paul ed Andrew Leaver e con cui realizzano alcune demo che per\u00f2 furono rifiutate dalle case discografiche, cosicch\u00e9 il gruppo si sciolse ed Andrew decise di formare un duo con George.\nWham!\nNel 1981 e sempre con l'amico George Michael formarono gli Wham!, con Andrew alla chitarra e cori, mentre George al canto, tastiere e composizione musicale e cos\u00ec, dopo aver inciso un demo in soli dieci minuti lo proposero a diverse case discografiche ottenendo un contratto con l'etichetta discografica \"Innervision Records\" e che dopo il successo ottenuto con primo album lasci\u00f2 che ne firmassero un altro con CBS Records (la major a cui \"Innervision Records\" apparteneva).\nGli Wham! ebbero un clamoroso successo internazionale fra il 1981 e il 1986 vendendo piu di 35 milioni di dischi nel mondo.\nCarriera solista e televisione.\nNel 1990 pubblic\u00f2 l'album \"Son of Albert\" per la Columbia Records dove suo fratello Paul suon\u00f2 la batteria e George Michael partecip\u00f2 nei cori della canzone \"Red Dress\". Il singolo estratto \"Shake\" (pubblicato anche in Italia) non ottenne per\u00f2 un grande riscontro di vendite nemmeno nei mercati britannici e statunitensi e destino che avvenne anche con gli esiti di vendite dell'album.\nDopo una partecipazione ad un concerto di George Michael a Rio de Janeiro avvenuta nel gennaio del 1991 allo Stadio Maracan\u00e0, Andrew si ritir\u00f2 definitivamente dalla scena musicale anche se continua a essere attivo come autore di brani per altri artisti utilizzando diversi pseudonimi.\nNel 2005 si rese disponibile per un'intervista nel documentario \"\" dedicato alla vita dell'amico George Michael ed apparve come ospite nel programma \"Fantasy Football League\" della BBC nel 1994.\nNel 2005 Ridgeley e Michael fecero dei progetti di riunione degli Wham! per Live 8, ma lo stesso Ridgeley decise di tirarsi indietro. Successivamente, nel 2012, Michael sment\u00ec le voci che li davano in procinto di riunirsi per il trentesimo anniversario del loro primo disco.\nDopo la notizia della morte dell'amico, il 25 dicembre 2016, Ridgeley scrisse su Twitter \"Heartbroken at the loss of my beloved friend Yog.\" \"Ho il cuore spezzato per la perdita del mio amato amico Yog\" (Yog era il soprannome che sin dall'infanzia Ridgeley aveva dato a George Michael).\nAltre Attivit\u00e0.\nNel 1986 e dopo lo scioglimento degli Wham!, Ridgeley si trasfer\u00ec a Monaco per intraprendere la carriera di pilota in Formula 3 e correre nel team David Price Racing con scarsi risultati.\nDagli anni novanta \u00e8 un sostenitore dell'associazione ecologista \"Surfers Against Sewage\" che si occupa della protezione della coste marine britanniche.\nVita personale.\nAgli inizi degli anni ottanta Andrew ebbe una relazione con Shirlie Holliman, ai tempi una delle due coriste degli Wham!.\nNel 1984 si sottopose ad in intervento di rinoplastica per ridurre le dimensioni del suo naso per poi pentirsi nell'anno seguente pensando che fosse diventato troppo piccolo.\nNel 1985 si fece una brutta reputazione poich\u00e9 aveva l'abitudine di bere troppo nei nightclub e fu soprannominato \"Animal Andy\" dalla stampa britannica, inoltre fu sbattuto fuori dal party ufficiale tenutosi alla fine del Live Aid per il suo comportamento selvaggio.\nDal 1990 Ridgeley vive in Cornovaglia e vicino a Wadebridge dove ha restaurato una villa del quindicesimo secolo che condivise con la sua partner Keren Woodward (gi\u00e0 componente delle Bananarama), fino alla loro separazione avvenuta nell'agosto del 2017.\nNel dicembre del 2019 Ridgeley e la Woodward sono ritornati insieme.\nBeneficenza.\nAndrew Ridgeley ha partecipato pi\u00f9 volte al \"Dallaglio Cycle Slam\", una gara ciclistica di beneficenza per il \"Dallaglio Rugby Works\" ed istituita nel 2009 dalla leggenda del rugby inglese Lawrence Dallaglio con l'intento di aiutare i giovani ad affrontare la vita in modo positivo con l'aiuto del rugby.\nAutobiografia.\nL'8 ottobre 2019 Penguin Random House pubblica la sua autobiografia intitolata \"Wham!: George and Me.\" ."}
{"id": "1872984", "revid": "547034", "url": "https://it.wikipedia.org/wiki?curid=1872984", "title": "Banca Popolare del Lazio", "text": "La Banca Popolare del Lazio \u00e8 una Societ\u00e0 cooperativa per azioni avente sede in Velletri.\nIn data 1\u00ba gennaio 2021, dopo aver acquisito una partecipazione di controllo nel Capitale Sociale (pari al 99,55%) di Banca Sviluppo Tuscia (nuova denominazione: \u201cBlu Banca\u201d) esercita l\u2019attivit\u00e0 di\ndirezione e coordinamento del Gruppo Banca Popolare del Lazio composto attualmente da 8 Filiali BPLazio operanti nell'Area di Velletri e da 53 Filiali Blu Banca operanti sul territorio laziale. \nStoria.\n1904.\nL\u2019iniziativa ha origine nell\u2019ambito del Ricreatorio cattolico \u201cSilvio Pellico\u201d di Velletri e si denomina \u201cCassa Agricola Operaia\u201d. La neo-costituita ha un rapido sviluppo e beneficia anche del sostegno di lire 1.000 da parte del Santo Padre. Il gesto munifico del Papa induce gli Amministratori della Cassa a denominarla \u201cPio X\u201d in segno di riconoscenza. 1937Viene cambiata la denominazione in \u201cBanca Cooperativa Pio X\u201d. la Banca diviene partecipante della categoria delle \u201cPopolari\u201d.\n1943.\nIl 22 gennaio la sede della Banca viene distrutta nel bombardamento di Velletri. Le sostanze finanziarie vengono trasferite a Roma per continuare l\u2019attivit\u00e0.\n1950.\nPassato il periodo bellico la Banca torna a Velletri e assorbe alcune Casse Rurali dei paesi vicini. Viene avviato un processo di crescita territoriale sfruttando la ricostruzione del dopoguerra. \n1977.\nLo Banca inizia un nuovo modello organizzativo e gestionale ancora improntato a schemi primordiali. Nel mese di dicembre del 1977 cambiano i vertici della Banca: viene nominato Direttore Generale il dott. Prof. Renato Mastrostefano, al quale viene affidato il compito di realizzare un\u2019attivit\u00e0 direzionale pi\u00f9 consona ad un importante processo di sviluppo aziendale. L\u2019evoluzione si manifesta in ogni settore della gestione, da quello strategico a quello organizzativo e tecnologico; in quello della contabilit\u00e0, del credito e nella politica del personale. Il processo di sviluppo innescato \u00e8 tale che il dott. prof. Renato Mastrostefano riceve espliciti riconoscimenti anche nell\u2019ambito del sistema delle Banche Popolari; egli viene cooptato in molte importanti istituzioni bancarie della categoria, in ruoli di prestigio e di valore.\n1984.\nViene inaugurata la nuova Sede legale e Direzione Generale di Via Martiri delle Fosse Ardeatine, attuale Sede della Banca.\n1987.\nViene inaugurata la filiale di Pavona. Scelta strategica per l\u2019inserimento in un contesto economico diverso da quelli nei quali la banca ha operato in precedenza.\n1989.\nViene trasferita la filiale di Cori nel comune di Ciampino.\n1990.\nViene aperta l\u2019agenzia 1 di Roma in Localit\u00e0 Borghesiana; scelta importante per l\u2019operosit\u00e0 della zona servita.\n1991.\nViene aperta l\u2019agenzia di Latina sempre all\u2019insegna della penetrazione di nuovi mercati.\n1992.\nVengono aperte due filiali, Santa Maria delle Mole e Santa Palomba di Pomezia, che rappresentarono un completamento efficace in un contesto economico evoluto e di supporto all\u2019area di Roma.\n1993.\nViene aperta la filiale di San Cesareo, lungo la Via Casilina. La Banca sostituisce nella sua denominazione la parola \u201cCooperativa\u201d con \u201cPopolare\u201d per una pi\u00f9 evidente riconoscibilit\u00e0 nei luoghi d\u2019insediamento operativo. Prende vita la Banca Popolare Pio X.\n1994.\nViene fatta una fusione tra la Banca Popolare \u201cPio X\u201d e la Banca Popolare di Terracina. Nasce la Banca Popolare del Lazio. Si pone cos\u00ec l\u2019obiettivo di implementare la rete operativa nell\u2019intera regione, cos\u00ec come venne anche evidenziato dalla nuova denominazione assunta.\n1995.\nLa neonata Banca Popolare del Lazio potenzia ulteriormente la rete operativa con due citt\u00e0 dei Castelli Romani che per tradizione storica ed importanza economica si collocano ai primi posti della regione: Albano Laziale e Frascati.\n1996.\nL\u2019anno segna l\u2019apertura di tre filiali: l\u2019agenzia 3 di Roma nel mese di giugno, Tivoli nel successivo mese di luglio ed infine Cecchina a dicembre.\n1997.\nViene inaugurata la seconda agenzia a Terracina e, a giugno apre lo sportello di Carchitti, frazione della vicina Palestrina. Sul finire dell\u2019anno 1997, dopo circa un ventennio, il dott. Prof. Renato Mastrostefano cessa il suo incarico di Direttore Generale. In segno di profonda stima e di apprezzamento delle notevoli e riconosciute capacit\u00e0 di guida ed indirizzo, la Banca gli conferisce l\u2019incarico di Consigliere Delegato. Al suo posto viene nominato Direttore Generale il Rag. Luciano Fagiolo che, gi\u00e0 nella veste di Vice Direttore Generale dal 1992, aveva collaborato efficacemente nel promuovere ed amministrare le attivit\u00e0 della Banca.\n2000.\nViene aperta la quarta agenzia in Roma.\n2001.\nSempre su Roma vengono aperte altre due agenzie la cinque e la sei.\n2002.\nViene aperta la filiale di Aprilia e la Settima agenzia su Roma.\n2003.\nVengono trasferite due filiali, quella nel complesso industriale di Santa Palomba e quella all\u2019interno del Presidio Ospedaliero di Velletri, trasferita nel moderno Centro Culturale Amministrativo della citt\u00e0.\n2004.\nSi celebra il Centenario della nascita della Banca (1904 - 2004) e viene inaugurata la prima filiale ad Anagni nel Frusinate.\n2005.\nViene aperta la filiale a Frosinone e l\u2019ottava agenzia di Roma.\n2006.\nViene inaugurata l\u2019agenzia 9 di Roma in Via Po con il nuovo servizio di Private Banking, La tappa successiva \u00e8 Monterotondo, lungo la direttrice nord del progetto di sviluppo dimensionale. Nel mese di giugno ha vita un nuovo presidio nella provincia di Frosinone e precisamente a Sora.\n2007.\nInizia una ulteriore fase espansiva programmata lungo un arco di tre anni; l\u2019Organo di Vigilanza autorizza infatti un Piano di Sviluppo Territoriale di durata biennale agganciato al Piano Strategico 2007 \u2013 2009 che prevede l\u2019apertura di ulteriori sei sportelli nella regione. Inizia l\u2019anno con l\u2019apertura a Fiumicino, all\u2019interno del noto \u201cParco Leonardo\u201d. Ad aprile si inaugura la filiale di Pomezia ed a novembre quella di Fiano Romano.\n2008.\nViene inaugurata la filiale di Fondi, la pi\u00f9 lontana lungo la direttrice sud della regione e viene inaugurato il quarto punto nella provincia di Frosinone con l\u2019apertura della filiale di Cassino.\n2009.\nApertura della filiale di Colleferro, dell\u2019agenzia 10 di Roma ad Ostia e dell\u2019agenzia 11 di Roma, in localit\u00e0 \u201cLa Romanina\u201d. \nL\u2019anno chiude realizzando cos\u00ec totalmente il Piano di Sviluppo Territoriale iniziato nel 2007.\nNel mese di marzo la Banca si aggiudica il premio \"Creatori di Valore\" nell'ambito del Milano Finanza Global Awards 2009\u201d alle banche che nelle rispettive regioni di appartenenza hanno realizzato le migliori performance patrimoniali e di efficienza. Nel mese di aprile l\u2019Assemblea dei Soci approva il nuovo Statuto della Banca che recepisce le modifiche richieste dall\u2019Autorit\u00e0 di Vigilanza in tema di governance e, nel mese di giugno, il Consiglio di Amministrazione approva il Progetto di Governo Societario che disciplina il funzionamento della struttura di governance prevista dal nuovo Statuto. In questa circostanza, il dott. Prof. Renato Mastrostefano, gi\u00e0 Direttore Generale e Amministratore Delegato, diviene Presidente della Banca. Il ruolo, per specifica disposizione statutaria, comporta un maggior impegno rispetto al passato e un contenuto molto pi\u00f9 pregnante nel sistema di governo dell\u2019azienda e determinante nel mantenimento dei delicati equilibri tra funzioni aziendali.\n2010.\nCambiamento dei vertici aziendali: il Direttore Generale, rag. Luciano Fagiolo ed il Vice Direttore Generale Affari, dott. Giuseppe Macale, che per molti anni hanno dato il loro importante contributo alla Banca, si sono posti in quiescenza per raggiunti limiti di et\u00e0. In loro sostituzione, il Consiglio nomina rispettivamente il rag. Massimo Lucidi e il dott. Giuseppe Colagrosso. Il neo Direttore Generale apporta il suo ricco curriculum professionale esperito in altre importanti realt\u00e0 bancarie nazionali, mentre il Vice Direttore Generale Affari ha maturato la sua esperienza all\u2019interno della Banca, con ruoli significativi nel settore commerciale. Ad essi si affianca il Vice Direttore Generale Risorse, Dott. Ferruccio Lucchini in carica gi\u00e0 dall\u2019anno 2007, completando cos\u00ec la Direzione Generale. \nCon riferimento al Piano di Sviluppo Territoriale 2010 \u2013 2011, viene inaugurata una nuova filiale nella citt\u00e0 di Viterbo, la prima nella provincia.\n2011.\nVengono inaugurate altre due filiali, agenzia 12 di Roma e Villanova a Guidonia.\n2012.\nViene aperta la seconda filiale nella provincia di Viterbo, a Civita Castellana, e la filiale di Grottaferrata, comune dei Castelli romani, la cui apertura completa l\u2019attuazione del Piano di Sviluppo Territoriale 2010 \u2013 2011. \nL\u2019assemblea dei Soci del 22 aprile 2012 rinnova il mandato al Consiglio di Amministrazione ed al Collegio Sindacale per altri tre anni, fino al 2015.\n2013.\nViene approvato il nuovo Piano Strategico 2013 \u2013 2015 in cui la banca esplicita e definisce le strategie di sviluppo e di riorganizzazione. Nel mese di maggio la Banca si aggiudica per la seconda volta il premio \u201cCreatori di Valore\u201d conferito, nell\u2019ambito del \u201cMilano Finanza Global Awards 2013\u201d alle banche che nelle rispettive regioni di appartenenza hanno realizzato le migliori performance patrimoniali e di efficienza. \nIl Premio Milano Finanza Global Awards \u00e8 un riconoscimento che va alle aziende ed ai personaggi del mondo bancario e finanziario che pi\u00f9 si sono distinti nell\u2019anno. La cerimonia, che ha visto riunito il Gotha del mondo bancario e finanziario italiano, a partire dai vincitori dei premi, rappresenta un appuntamento annuale per i managers degli istituti di credito italiani e di quelli internazionali operanti in Italia. Il premio \u00e8 stato ritirato dal Presidente Renato Mastrostefano e dal Direttore Generale Massimo Lucidi.\n2014.\nLa Banca festeggia 110 anni di vita e 20 anni di Popolare del Lazio, suggellando nella storia la metamorfosi di una piccola cooperativa che diventa la pi\u00f9 grande Popolare a livello regionale. A novembre, la Banca e il Consiglio dell'Area Didattica di Economia, sede di Latina, della Sapienza Universit\u00e0 di Roma sottoscrivono una Convenzione, finalizzata alla concessione di agevolazioni agli studenti e di finanziamenti per l'accesso al mondo del lavoro. \nContinua l\u2019espansione nell\u2019interland romano con l\u2019apertura di altre due filiali, l\u2019Agenzia 13 in Via Venti Settembre e l\u2019Agenzia 14 in zona nord, Via Mattia Battistini.\n2015.\nNel gennaio 2015 viene approvato il Decreto Legge 3/2015, successivamente convertito in legge 33/2015 che obbliga le banche popolari con un attivo di bilancio superiore ad 8 miliardi di euro, alla trasformazione in societ\u00e0 per azioni, con conseguente cambiamento del loro regime giuridico. Per effetto di tale decreto, la Banca Popolare del Lazio, viene ad essere ricompresa tra le prime dieci banche popolari, a livello nazionale, che conservano lo status di banche popolari, e la sua collocazione tra le 19 Banche Popolari indipendenti, sempre in ambito nazionale, differenziandosi da quelle appartenenti a gruppi e da quelle che, con l\u2019iniziativa legislativa, sono state obbligate a trasformarsi in societ\u00e0 per azioni. Infine, nell\u2019anno 2015, secondo quanto pubblicato dall\u2019\u201cAtlante delle Banche Leader\u201d, a cura di MFinanza, che analizza i principali valori e indicatori dei bilanci bancari, la Banca Popolare del Lazio si colloca in 2\u00aa posizione tra le banche regionali.\n2016.\nProsegue l\u2019espansione territoriale della banca nell\u2019hinterland romano con l\u2019apertura della filiale di Guidonia Montecelio.\n2020 - 2021.\nBanca Popolare del Lazio diventa Gruppo Bancario. Dopo aver acquisito una partecipazione di controllo nel capitale sociale (pari al 92,5%) di Banca di Sviluppo Tuscia (nuova denominazione: \u201cBlu Banca\u201d) nel corso del 2020 ha avviato le attivit\u00e0 e le analisi funzionali al conferimento nella Controllata di un proprio ramo d\u2019azienda. L\u2019operazione si \u00e8 realizzata in data 1\u00ba gennaio 2021, ed ha comportato per la Capogruppo Banca Popolare del Lazio l\u2019ulteriore incremento della partecipazione di controllo nel capitale della Controllata ad una quota pari al 99,55%. \nIl Conferimento si inserisce in un pi\u00f9 ampio progetto di riconfigurazione del Gruppo con forte valenza industriale, finalizzato da un lato alla creazione di un polo bancario \u201ccooperativo\u201d, salvaguardando il legame col territorio, e dall\u2019altro una banca innovativa e aperta al mercato (la Controllata Blu Banca) che si identifica come l\u2019anima \u201ccommerciale\u201d del Gruppo. \nIl nuovo soggetto bancario \u00e8 in grado di offrire servizi ad alto valore aggiunto ed elevato livello di digitalizzazione, con la finalit\u00e0 di attrarre investitori e creare il percorso ideale per una progressiva apertura al mercato nel medio periodo attraverso l\u2019ingresso di ulteriori soggetti bancari e finanziari nel capitale. Il conferimento a favore di Blu Banca di un ramo d\u2019azienda, si \u00e8 realizzato attraverso la cessione di un nucleo di 51 filiali operanti nelle aree di Frascati, Latina, Roma e Velletri, delle relative masse e del personale dipendente. In particolare: \nBanca Popolare del Lazio rimane titolare degli asset relativi a \nn. 8 filiali operanti nell\u2019area di Velletri."}
{"id": "1872986", "revid": "10473", "url": "https://it.wikipedia.org/wiki?curid=1872986", "title": "Premio M\u00e9dicis", "text": ""}
{"id": "1872987", "revid": "1543377", "url": "https://it.wikipedia.org/wiki?curid=1872987", "title": "Enzo Perin", "text": "Biografia.\nAttivo negli anni cinquanta e anni sessanta, in carriera Perin ha partecipato a tre edizioni dei Giochi olimpici invernali: (20\u00b0 in combinata nordica, 48\u00b0 nel salto con gli sci), (14\u00b0 in combinata nordica, 37\u00b0 nel salto con gli sci) e (18\u00b0 in combinata nordica)."}
{"id": "1872988", "revid": "1086846", "url": "https://it.wikipedia.org/wiki?curid=1872988", "title": "Foot-Ball Club Juventus 1930-1931", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1930-1931.\nStagione.\nNella stagione 1930-1931 la Juventus disput\u00f2 il secondo campionato di Serie A a \"girone unico\" della sua storia, vincendo lo scudetto.\nOrganigramma societario.\nArea direttiva\nArea tecnica"}
{"id": "1872989", "revid": "1702319", "url": "https://it.wikipedia.org/wiki?curid=1872989", "title": "Borgonato", "text": "Borgonato (\"Burgunat\" in dialetto bresciano) \u00e8 una frazione del comune italiano di Corte Franca.\nCostitu\u00ec un comune autonomo fino al 1928, quando venne unito ai comuni di Colombaro, Nigoline e Timoline, a formare il comune di Corte Franca.\nFamoso per la presenza dell'azienda vinicola Berlucchi, leader nel settore franciacortino.\nStoria.\nBorgonato si trova al centro del teatro morenico della Franciacorta, su un colle roccioso analogo alle formazioni geologiche (il medolo) del Monte Alto e dei monti alle spalle di Provaglio d'Iseo. Probabilmente il colle divideva il ghiacciaio in due lingue.\nAncora oggi sono visibili cave di pietra sui dossi a sud del paese.\nIl Catasto Napoleonico del 1810 \u00e8 la prima mappa \u201cmoderna\u201d del paese. Sono riportati gli edifici presenti all'epoca:\nLo schema della viabilit\u00e0 del paese, con la strada principale in direzione ovest-est e le strade secondarie (ancora non asfaltate) nord-sud \u00e8 probabilmente antico.\nEpoca Romana.\nNel 1991 in via Risorgimento, localit\u00e0 Fornaci Quattrovie (comune di Adro, ma a pochi metri dal confine con Corte Franca) sono state casualmente notate, durante un'aratura profonda per l'impianto di un vigneto, delle chiazze di terreno di colore diverso, con presenza in superficie di ceramiche, laterizi rotti e cenere. In seguito alla rilevazione del magnetismo terrestre \u00e8 stato scoperto che la zona in passato aveva ospitato, in vari punti, fenomeni di combustione ad elevate temperature. Lo scavo archeologico eseguito nel punto in cui maggiori erano i valori del geomagnetismo ha consentito di rinvenire una fornace circolare per la cottura dell'argilla, del tutto simile a quelle trovate a Lonato (visitabili). Grazie alla prova della termoluminescenza, eseguita su alcuni frammenti di cotto, \u00e8 stato possibile datare la fornace tra il I e il V secolo d.C. La fornace era stata scavata direttamente nel substrato argilloso ed il calore sprigionato nella cottura dei laterizi aveva arrossato il terreno circostante. Questo fatto ha consentito di constatare la presenza di due fornaci: una pi\u00f9 antica, poi sostituita da una nuova e pi\u00f9 grande.\nLa cottura era intermittente, durava 5/6 giorni per ogni ciclo. Durante questo periodo era necessario alimentare continuamente la fornace con fascine. Intorno c'erano quindi lavori ausiliari come la preparazione dell'argilla in grandi vasche (dove veniva mescolata alla paglia), la formatura dei mattoni crudi e l'essiccazione prima della cottura. Il terreno circostante doveva perci\u00f2 abbondare di argilla e di legna.\nTra i reperti trovati quelli pi\u00f9 significativi sono costituiti da un comignolo, dal piedino di una statua, da un cippo votivo, da manici di anfore e da un peso da telaio con un'iscrizione probabilmente in alfabeto etrusco. Il reperto pi\u00f9 importante \u00e8 per\u00f2 rappresentato da una antefissa (decorazione architettonica che veniva posta sulla linea di gronda del tetto romano, posto pi\u00f9 o meno dove oggi corrono le grondaie). Quest'ultima \u00e8 incompleta e presenta un viso di Gorgoni o Medusa. \u00c8 sicuramente il pezzo pi\u00f9 bello trovato. Grazie ad altre antefisse trovate in altre localit\u00e0 bresciane \u00e8 possibile ricostruire la forma originaria.\nIn seguito in zona \u00e8 stata trovata anche una villa romana (oggi si vedono i lavori di recupero, fermi). Probabilmente la villa e la fornace erano connesse fra loro\nCastello di Borgonato.\nNel 1997 \u00e8 stata eseguita sulla collina, che si eleva a sud del paese, una campagna di sondaggi archeologici autorizzata dalla Soprintendenza e dal proprietario sig. Guido Berlucchi. Per ottimizzare i tempi, sono state scavate due trincee, una in direzione nord-sud e una est-ovest, al fine di esplorare un'eventuale stratificazione storica. \u00c8 stato trovato uno strato di circa 1 metro di macerie di edifici demoliti. Vista l'altezza della collina, \u00e8 logico immaginare che siano i resti demoliti degli edifici che sorgevano sul posto e non macerie trasportate da altri luoghi. Inoltre \u00e8 stata trovata una moneta del III secolo d.C. Dopo questa scoperta \u00e8 stato ingrandito il sondaggio ed \u00e8 stato trovato il fondo di una capanna rotonda, con i focolari nei quali sono stati trovati due piatti di bronzo e ceramiche. La capanna, databile al IV - V secolo d.C., non era probabilmente isolata, per cui si pu\u00f2 ipotizzare la presenza di un villaggio in epoca tardo-romana. Accanto alla capanna sono stati trovati altri reperti del IX \u2013 X secolo.\nNel periodo longobardo-carolingio (VIII-IX secolo) viene citata per la prima volta (come propriet\u00e0 del monastero bresciano di S.Salvatore-S.Giulia) la corte di Bogonago. La posizione esatta \u00e8 ignota, ma probabilmente era sulla collina del Castello. La corte era un'azienda agricola con case e strutture agricole. Bogonago \u00e8 citata nuovamente nel 905, sempre in documenti di Santa Giulia: aveva due case (in legno), una caminata (casa in pietra con camino, da cui il nome) e un mulino. La posizione di quest'ultimo \u00e8 ancora ignota, probabilmente si trovava nella Valle di Bornato, dove ancora oggi c'\u00e8 il Mulino della Valle.\nLa corte era recintata, prima con una palizzata in legno, poi con un muro in pietra. La chiesa era al di fuori del recinto. Il documento cita l'allevamento di pecore e maiali, il che implica la presenza di prati (per le pecore) e boschi di querce, probabilmente sui dossi a sud del paese.\nNel X \u2013 XI secolo inizia la fase dell'incastellamento, forse come forma di difesa dalle periodiche invasioni degli Ungari. Questi entravano in Italia dall'attuale Friuli e dilagavano e saccheggiavano il nord-Italia seguendo le vie Consolari Romane. Presumibilmente non sono mai arrivati in Franciacorta, ma \u00e8 possibile che le notizie delle loro scorrerie sia stata sufficiente per far nascere i castelli.\nNel 1832 la famiglia Lana acquista il colle dalla vicin\u00eca (comune rurale retto dall'assemblea dei capifamiglia) e allegato all'atto di acquisto c'\u00e8 una mappa che mostra il castello con le mura e la chiesa al di fuori. Dell'antico castello rimane oggi solo la torre, inglobata in un edificio pi\u00f9 grande, il resto \u00e8 stato demolito probabilmente dal Conte Lana. Dentro alle mura oggi non c'\u00e8 nulla, ma un tempo vi erano le case (can\u00e8ve) dove la gente si rifugiava in caso di pericolo, mentre normalmente stava nelle case fuori dalle mura (castello ricetto).\nLe mura erano insufficienti a reggere l'impatto di un esercito in guerra, ma servivano perfettamente per difendersi dalle contese con paesi vicini. La torre \u00e8 intonacata, tranne un piccolo pezzo di muro oggi interno, sul quale si evidenzia una feritoia allargata alla base nei secoli successivi per far passare gli archibugi, pi\u00f9 larghi degli archi.\nLa Chiesa di San Salvatore \u00e8 stata costruita nel XII secolo, quando la propriet\u00e0 era ancora del monastero di San Salvatore / Santa Giulia di Brescia. Nel '400 \u00e8 stato aggiunto un portico, che poi \u00e8 stato tamponato (dai Lana?). Recentemente era usata come stalla. Gli affreschi del presbiterio sono stati strappati negli anni sessanta e spostati nella Chiesa Parrocchiale (San Vitale nuova), dove per\u00f2 sono stati praticamente rifatti, perch\u00e9 la superficie originaria era sferica e quella nuova piatta, per cui le immagini risultavano deformate. Gli affreschi sono comunque ancora parzialmente visibili nella volta presbiteriale (lo strappo non cancella completamente l'affresco) mentre sulle volte a crociera del portico addossato alla facciata si nota un simbolo di San Bernardino, che implica un'influenza francescana.\nLa chiesa ha una forma non regolare, perch\u00e9 originariamente era inserita tra le mura del castello e il dirupo. Esternamente \u00e8 stata restaurata, mentre all'interno sono state demolite le strutture della stalla ma non si \u00e8 proceduti all'ulteriore restauro.\nSan Vitale Vecchio.\nIl complesso \u00e8 stato restaurato a partire dal 2003, prima era in uno stato di forte degrado. Gli edifici sono pluristratificati, con successive demolizioni e ricostruzioni e cambi d'uso. Ad esempio, il presbiterio della chiesa era usato come stalla e fienile, e le cappelle come legnaia e parte della chiesa era diroccata.\nNel brolo (ad ovest del complesso) \u00e8 stata trovata una fossa riempita con pietre e materiali di epoca romana. Probabilmente era un fondo di capanna e la massicciata era usata come vespaio, per isolare il pavimento di legno. Poco pi\u00f9 a nord c'era il cimitero medioevale: nel corso del tempo il complesso degli edifici si \u00e8 ampliato, per cui il cimitero si \u00e8 spostato sempre pi\u00f9 verso ovest. In tutto si contavano circa 180 tombe nell'area del brolo e altrettante sotto gli edifici. Sono state scavate alcune tombe a campione. Ci sono sepolture in lenzuolo in nuda terra (si riconoscono per le braccia distese lungo i fianchi e non composte), in casse di legno (il legno \u00e8 scomparso, ma sono rimasti i chiodi) e in casse di pietra, fatte con pietre piatte sia come perimetro che come copertura. La particolare composizione del terreno ha permesso la conservazione di tutti gli scheletri. Una tomba in pietra ha una sorta di \u201ccuscino\u201d per la testa della salma. Non sono stati trovati reperti, ad eccezione di un anellino: dal tempo della cristianizzazione dei Longobardi si \u00e8 perso l'uso del corredo funerario.\nAd ovest della chiesa sono state trovate tracce di bruciatura: \u00e8 una fossa di cottura della calce. Si cuocevano le pietre di medolo, poi venivano essiccate e frantumate.\nProbabilmente la calce prodotta \u00e8 servita per la costruzione della chiesa, in seguito \u00e8 stata chiusa e l'area utilizzata come cimitero.\nAl termine dell'indagine archeologica le tombe sono state rimosse, le ossa sono state benedette e traslate in un ossario situato nel perimetro della chiesa.\nL'indagine archeologica ha permesso di trovare i perimetri di ben quattro chiese precedenti alla forma attuale:\nNel 1756 la chiesa viene definita \"cadente e meschina\" e durante una visita pastorale (del Vescovo) si invita a rifarla. \u00c8 solo alla fine del \u2018700 che il Conte Lana dona un terreno per la costruzione della nuova Parrocchiale, alla base della collina del castello. La vecchia chiesa viene abbandonata.\nLa prima canonica \u00e8 del XII secolo, poi nel XV e XVII \u00e8 stata rialzata e modificata.\nAl primo piano \u00e8 conservata la Saletta Colleoni, l'unico locale che mantiene l'intonaco originale. Ci sono tracce di un camino, con una nicchia porta-lucerna. Sulle pareti \u00e8 riportato lo stemma del Colleoni e accanto due leoni che si affrontano: si tratta di un altro simbolo araldico del Colleoni, ricevuto dalla regina Giovanna II di Napoli.\nNon \u00e8 chiaro il perch\u00e9 di questi stemmi Colleoni a Borgonato, si pu\u00f2 solo fare un'ipotesi. All'inizio del \u2018400 gli Oldofredi di Iseo hanno propriet\u00e0 anche a Borgonato. Sono fedeli ai Visconti di Milano. Nel 1426 Brescia e la Franciacorta passano sotto il dominio Veneziano. Gli Oldofredi sono banditi, i beni confiscati, messi all'asta e comprati dai Lana. Questi a Brescia abitavano nella zona della Pallata. Dopo la Pace di Lodi (1455) Bartolomeo Colleoni costruisce nella stessa zona il proprio palazzo, che nei secoli sar\u00e0 poi trasformato nell'attuale Oratorio della Pace (e dove ancora oggi si vedono gli stemmi originali). \u00c8 quindi possibile che i Lana abbiano deciso di onorare i \u201cvicini di casa\u201d nella loro casa di campagna.\nPalazzo Lana.\nLa parte pi\u00f9 antica \u00e8 del '300 e l'aspetto attuale \u00e8 del '500 anche se sono state fatte delle modifiche anche nei secoli successivi. Nel 1497 la tradizione vuole vi abbia soggiornato Caterina Corner, regina di Cipro, in visita a Brescia e dintorni. Nel salone di ingresso al piano terra vi sono affreschi settecenteschi, con balconate dipinte sulla volta e sfondato di cielo. Alcune stanze sono arredate ancora come sono state lasciate da Guido Berlucchi. Al primo piano c'\u00e8 una grande sala (Salone dei Giochi o dei cavalli), con raffigurazioni alle pareti di cavalli, di due giannizzeri che sorvegliano una porta, di maschere veneziane. C'\u00e8 anche una fedele riproduzione del Castello di Brescia come era nel '600, unico disegno conservato fuori Brescia. Sulla bandiera del castello, \u00e8 riportata la data del disegno, 16.. (le ultime due cifre sono illeggibili).\nLa loggetta sotto cui passa Via Ignazio Berlucchi (e il sentiero che porta verso i Dossi) \u00e8 del '500. Antonio Lana, padre di Ignazio Lana, nel XIX secolo apre in Borgonato una fornace. La fabbrica (edificio ancora esistente vicino al passaggio a livello) erano gli uffici, la fornace era invece a sud della via Cavour. Il conte fa realizzare degli affreschi che riportano le varie fasi della lavorazione e cottura dell'argilla. Anche se sono passati almeno 15 secoli, le fasi descritte sono molto simili a quelle della fornace romana di Quattrovie.\nLa curiosit\u00e0 \u00e8 che in tutti i disegni \u00e8 raffigurato anche lo stesso conte Lana.\nIgnazio Lana, ultimo conte, lascia il palazzo al figlio del proprio amministratore, Berlucchi.\nIl Conte Ignazio Lana.\nA Corte Franca, ma soprattutto a Borgonato, tutti hanno sentito parlare di questo personaggio per le sue vicende che non si possono proprio definire normali. Un personaggio certamente fuori dal comune del quale, per far capire meglio, ricordiamo alcuni episodi marginali, ma significativi.\nEssendo contrario alla costruzione della linea ferroviaria Brescia - Iseo (la riteneva inutile), il giorno della sua inaugurazione, si dice, sfid\u00f2 il treno cavalcando di stazione in stazione ed aspettandolo ogni volta per evidenziare la sua superiorit\u00e0 rispetto al mezzo di trasporto. Nel tratto di ferrovia che passava da Borgonato (su un tracciato diverso da quello odierno, inaugurato nel 1911), pare che il Conte Lana cavalcasse seduto al contrario sul suo cavallo per beffeggiare le autorit\u00e0 che erano sul viaggio inaugurale di quel treno tra i quali c'era il primo ministro, il bresciano Giuseppe Zanardelli.\nStamp\u00f2 \u201cL'Eco di Borgonato e Provincia\u201d il che \u00e8 tutto dire.\nFamosa \u00e8 anche la storia della sua finta morte, inscenata durante un suo viaggio all'estero per poi arrivare in chiesa durante la celebrazione del suo funerale, cosa che, ovviamente, gli fece perdere credibilit\u00e0 in certi ambienti. Bizzarro, rivoluzionario, con idee giacobine, il Conte Lana ebbe anche l'idea di dedicare una piazza a Robespierre (si tratta del punto dove inizia il paese provenendo da Nigoline e Timoline; oggi c'\u00e8 una rotonda dove si incrociano Via Dosso, Via Fontane, Via Cavour e via Broletto).\nIl nome fu cambiato in Via Broletto durante il periodo fascista. \u00abSiccome la gente di Borgonato non voleva cambiare quel nome - dicono alcuni vecchi del paese - vennero da Nigoline alcuni fascisti per togliere la lapide col nome di Robespierre, ma per un paio di volte furono cacciati via, finch\u00e9 una notte... ci riuscirono\u00bb.\nInfrastrutture e trasporti.\nLa stazione di Borgonato-Adro, posta lungo la ferrovia Brescia-Iseo-Edolo, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nFra il 1897 e il 1915 la localit\u00e0 ospit\u00f2 altres\u00ec una fermata della tranvia Iseo-Rovato-Chiari."}
{"id": "1872990", "revid": "174925", "url": "https://it.wikipedia.org/wiki?curid=1872990", "title": "Lingue volgari", "text": ""}
{"id": "1872992", "revid": "6923", "url": "https://it.wikipedia.org/wiki?curid=1872992", "title": "Nigoline Bonomelli", "text": "Nigoline Bonomelli (\"Niguline\" in dialetto bresciano) \u00e8 una delle frazioni che compongono il comune italiano di Corte Franca.\nCon il semplice nome di \"Nigoline\", costitu\u00ec un comune autonomo fino al 1928, quando venne unito ai comuni di Borgonato, Colombaro e Timoline, a formare il comune di Corte Franca. \u00c8 stato sede del nuovo comune fino agli anni novanta, quando il municipio \u00e8 stato trasferito nella nuova sede di Timoline.\nNel 1971 il centro abitato assunse il nome attuale, in onore del suo cittadino pi\u00f9 illustre, il vescovo Geremia Bonomelli.\nStoria.\nNigoline viene citata per la prima volta nei documenti del XIII secolo come \"Nuvolinis\". Il termine probabilmente deriva da Novalia, i terreni dissodati per renderli adatti alla coltura.\nIl territorio di Nigoline \u00e8 attraversato dal corso del torrente Longherone, che scende dal Monte Alto attraverso la Valle di Sant'Eufemia, prosegue verso Borgonato e si infila poi nella Valle di Bornato (lo scaricatore dell'antico lago glaciale che occupava la Franciacorta) per scomparire nel sottosuolo in localit\u00e0 Pa\u00ec (Barco, comune di Cazzago San Martino).\nAnticamente il corso del Longherone scendeva invece attraverso la Valle di Favento, la piana che da Sant'Eufemia scende verso Adro.\nChiesa di Sant'Eufemia.\nLa chiesa di Sant'Eufemia \u00e8 l'attuale chiesa del cimitero di Nigoline. La strada d'accesso recentemente \u00e8 stata modificata con l'aggiunta di un tornante, in passato saliva invece direttamente.\n\u00c8 sorta tra il VIII e il X secolo e a lungo \u00e8 stata considerata \u2013 con la Chiesa di San Michele di Rovato, sul Monte Orfano \u2013 la Chiesa pi\u00f9 vecchia della Franciacorta. In realt\u00e0 ce ne sono altre pi\u00f9 vecchie: San Salvatore a Borgonato, San Bartolomeo a Bornato (costruita sopra una villa romana) ed altre ancora.\nL'attuale impianto esterno della chiesa di Sant'Eufemia risale al XIV secolo, tranne il portico che \u00e8 dell'ottocento. Guardando attentamente, si nota la presenza di tracce della chiesa originale. Questa aveva un andamento est-ovest, con l'entrata dall'attuale parete laterale ovest della chiesa, aula corrispondente alla parte posteriore dell'attuale aula, mentre l'attuale cappella sporgente sulla parete laterale est \u00e8 in realt\u00e0 la vecchia abside. Gli archi della facciata della vecchia chiesa risultano fatti con materiale romano di recupero.\nL'aspetto della Chiesa doveva essere molto simile a quello della contemporanea Santa Maria di Novalesa (Torino, verso il Moncenisio), che da allora non \u00e8 stata pi\u00f9 modificata.\nLa datazione \u00e8 stata fatta in base alla tecnica di costruzione. Inoltre, \u00e8 stato ritrovato un atto notarile riguardante il monastero di San Salvatore a Brescia datato pi\u00f9 o meno del 760 in cui compare \u201cPietro, custode della chiesa di Sant'Eufemia\u201d. Questa di Nigoline \u00e8 l'unica chiesa bresciana di Sant\u2019Eufemia esistente in quel periodo, per cui anche se nell'atto manca qualsiasi indicazione geografica, si pensa che si faccia riferimento a questa chiesa.\nDi fronte al vecchio ingresso \u00e8 stato trovato un sepolcro alla Cappuccina (con tegoloni a falde).\nNell'XI \u2013 XII secolo \u00e8 stato aggiunto il campanile. L'attuale cella campanaria \u00e8 stata rifatta molto pi\u00f9 tardi; tuttavia sul lato ovest \u00e8 ancora visibile parzialmente una vecchia bifora.\nSotto il portichetto sono state trovate delle sepolture e delle stanze ancora da indagare. Nel vecchio presbiterio sono state trovare tracce dell'antico pavimento romanico. Sono state rinvenute anche una ciotola, un manufatto in vetro di epoca romana e tre monete: una della seconda met\u00e0 del '200, una dei primi decenni del '300 e un denario di Azzone Visconti (signore di Milano dal 1329 al 1339), che mostra il classico biscione Visconteo.\nAll'interno sono presenti vari affreschi. Sulle pareti sono raffigurati i dodici apostoli (6 per lato), risalenti al '300. Sulla volta un Cristo Pantocrator all'interno della Mandorla, con tetramorfo.\nNel XV secolo, periodo in cui si perde la tradizione di orientare le chiese secondo l'asse tradizionale est-ovest, Sant'Eufemia viene girata in senso nord-sud. In seguito viene aggiunta la sacrestia, modificata la cella campanaria del campanile e nell'Ottocento viene aggiunto il portico.\nAnche la nuova chiesa era tutta affrescata, oggi per\u00f2 molti sono rovinati o perduti. Sono rimasti \u2013 tra l'altro\u00a0\u2013 la raffigurazione di santi apotropaici come San Rocco, San Sebastiano (entrambi santi protettori contro le piaghe e la peste) e San Gottardo (santo protettore contro la gotta). Sono raffigurati gli stemmi dei Della Corte (probabilmente un ramo degli Oldofredi di Iseo perch\u00e9 nel XIII secolo erano Della Corte Isei, parenti dei Federici della Val Camonica) e degli stessi Federici.\nDue archi interni sostengono direttamente le travi del tetto, senza l'utilizzo di capriate. L'arco sacro divide l'aula dal presbiterio ed \u00e8 decorato con profeti. Nel presbiterio ci sono degli affreschi ancora ben conservati. Sulla parete di fondo c'\u00e8 una Pala d'altare dipinta che \u201cinterrompe\u201d l'affresco che ricopre il resto della parete.\nC'\u00e8 la raffigurazione di Sant\u2019Eufemia, il cui culto si era diffuso soprattutto dopo il Concilio di Calcedonia (sua citt\u00e0 natale) del 451.\nNelle lunette c'\u00e8 una Madonna col Bambino, tradizionalmente attribuita a Floriano Ferramola, anche se recentemente \u00e8 stato proposto in alternativa il nome di Paolo da Caylina il Giovane. L'affresco \u00e8 molto simile ad uno analogo di Raffaello datato 1512, quindi questo \u00e8 probabilmente posteriore. Il Ferramola era ospite nel Palazzo Della Corte, dove si dice avrebbe dipinto una cassapanca per ringraziarli dell'ospitalit\u00e0.\nCastello di Nigoline.\nUbicato a nord-ovest rispetto alla chiesa di S.Eufemia, a 350 mt. s.m., presentava una torre nel lato meridionale con feritoie. Oggi rimangono solo tracce nella boscaglia. Mai citato nei documenti, si ipotizza sia stato abbandonato in epoca antica. Per questo sarebbe meritevole di indagini, non ancora effettuate. L'incuria, la crescita boschiva e i danni da ricerche non professionali, hanno alterato la zona. Alcuni esami stratigrafici preliminari fanno risalire l'edificazione tra il XI e il XII secolo. Gi\u00e0 Da'Lezze nel 1609-10 nel suo catasto bresciano parlava di:\"un castello nel colle derocato cinto da mura ruinose\". Luciano Prospero nel suo libro \"Corte Franca, analisi di alcuni edifici di epoca medioevale\" fa alcune ipotesi: In un documento del 1158 il vescovo di Brescia Raimondo dona molte corti ai fratelli Martinengo, in quella data il castello-ricetto di Nigoline poteva essere propriet\u00e0 della famiglia. Verso la prima met\u00e0 dell'XI secolo l'abbazia di Leno, proprietaria dei territori di Nigoline, riscontra difficolt\u00e0 nel difendere i terreni dalle continue usurpazioni. Dunque \u00e8 costretta a cedere quest'ultimi al monastero di S.Eufemia della Fonte di Brescia, castello-ricetto compreso. La stessa abbazia potrebbe aver edificato il castello nel IX sec a scopi difensivi, ed averlo utilizzato contro le invasioni ungariche (898-955). \nLa demolizione dell'edificio potrebbe risalire al 1265, quando Carlo d'Angi\u00f2 unitosi ai guelfi, devast\u00f2 la Franciacorta presieduta dai ghibellini. Oppure risalire alla prima e seconda met\u00e0 del XV secolo durante le conquiste territoriali della repubblica di Venezia. Pi\u00f9 realisticamente il castello-ricetto \u00e8 stato semplicemente abbandonato non svolgendo pi\u00f9 il suo ruolo di rifugio provvisorio. \nNascita del paese.\nInizialmente non c'era un paese vero e proprio, ma un insieme di case sparse ai piedi della collina che aveva Sant'Eufemia come riferimento. Poi lentamente il paese \u00e8 nato lungo le strade, inizialmente nella zona del Torrazzo, lungo l'attuale via De Gasperi (la strada per Adro), dove nel '300 sono sorte varie case-torri e cortivi chiusi (cortile fortificato autosufficiente), ancora identificabili.\nPalazzo Monti Della Corte.\nIl palazzo nella sua forma attuale risale al '600, ma ci sono tracce di edifici pi\u00f9 antichi. \u00c8 molto chiuso, con poche aperture, segno di un probabile clima di paura dell'epoca.\nSul portone si vedono gli stemmi dei Monti, dei Della Corte, dei Federici e dei Peroni, famiglie con forti relazioni e intrecci: il cogmome \"Della Corte\" probabilmente sta per \u00abDe Curte Isei\u00bb, come risulta da un documento antico, il che fa ipotizzare una diramazione della famiglia Oldofredi di Iseo.\nUno scalone porta alla galleria, dove sono conservati dipinti della famiglia. Tra il piano terra e il primo piano c'\u00e8 un piccolo mezzanino, dove viveva e lavorava la servit\u00f9.\nNel 1923 \u00e8 stata inaugurata la Cappella privata di San Cornelio, martire del III secolo e ritenuto antenato dei Della Corte. Lo stile architettonico usato \u00e8 quello classico del '700. In precedenza forse c'era qualche altra cappella.\nRodolengo Della Corte, l'ultimo della famiglia, all'inizio del '700 sposa Flaminia Monti, ma muore senza figli. Tutto il patrimonio viene ereditato da un Monti, e da allora la famiglia si chiama Monti Della Corte.\nIl membro della famiglia pi\u00f9 famoso \u00e8 Alessandro Monti. Nato nel 1818 viene educato a Vienna dove entra nell'esercito Austriaco come ufficiale. Nel 1848 abbandona l'esercito e si schiera con gli \u201cinsorti\u201d italiani. Viene mandato in Ungheria, dove diviene un eroe della rivoluzione. La moglie Sara Willshire, inglese, ristruttura il giardino all\u2019inglese.\nTra i personaggi illustri ospiti della casa e nel suo cenacolo si possono citare personaggi come Cesare Arici, Rodolfo Vantini, i fratelli Ugoni, l'Aleardi e Ugo Foscolo (per citarne solo alcuni). Qui venne anche Tito Speri nel 1849 (una cui firma \u00e8 ancora conservata in biblioteca) dopo le \"Dieci giornate di Brescia\" e prima del patibolo di Belfiore a Mantova. In quelle eroiche giornate, infatti, combatterono al suo fianco Alessandro Monti e suo fratello, il diciottenne Flaminio.\nAltri edifici di Nigoline.\nAppena fuori dal palazzo Monti della Corte ci sono i ruderi della vecchia chiesa di S. Martino (patrono di Nigoline). Questa era la vecchia chiesa del paese, costruita nel XIV e XV secolo per evitare di dover salire alla Parrocchiale di Sant'Eufemia almeno per le funzioni meno importanti. Nel 1598 il Vescovo autorizza la costruzione di una nuova chiesa parrocchiale in sostituzione della vecchia ormai insufficiente. La vecchia chiesa viene ceduta ai Della Corte che in cambio concedono il terreno per la costruzione della nuova chiesa di San Martino, l'attuale Parrocchiale, inaugurata nel 1620. La facciata, invece, \u00e8 del 1828 e fu benedetta nel 1912 da Mons. Geremia Bonomelli).\nIn via S.Eufemia c'\u00e8 la casa natale di Geremia Bonomelli (1831-1914), vescovo di Cremona dal 1871 fino alla morte. Era un cattolico contrario al potere temporale e aperto ai movimenti operai. Rimane sempre legato a Nigoline, dove torna tutti gli anni per andare a caccia e frequenta i palazzi Monte della Corte e Torri, dove conosce gli illustri ospiti (vedi pi\u00f9 avanti).\nL'attuale Palazzo Torri \u00e8 stato dei Federici Della Corte, dei Foresti e (dall'Ottocento) dei Torri. \u00c8 un palazzo del '600, anomalo per la mancanza della classica pietra di Sarnico. Sulla facciata c'\u00e8 una sproporzione fra le alte colonne (la cui altezza comprende anche il piccolo mezzanino) e il piccolo sopralzo del primo piano.\nNella seconda met\u00e0 dell'ottocento la proprietaria Paolina Torri Calegari ospita un cenacolo culturale che vede l'incontro di artisti, scultori, pittori e letterati. Tra gli ospiti pi\u00f9 illustri, oltre al vescovo Bonomelli, il Pascoli, il Carducci, Fogazzaro, Lembach e Giuseppe Zanardelli, di cui il marito di Paolina Torri era avvocato.\nContrada dei Grumi.\nLa vecchia contrada era ben documentata nel catasto Napoleonico e si trovava per lo pi\u00f9 nell'area occupata attualmente dalla propriet\u00e0 attualmente delimitata da un muro di cinta rosso, in via Grumi e via Volta.\nNel 1822 Giuseppe Piazzoni, bergamasco, compra la maggior parte del borgo e lo trasforma completamente, rifacendone gli edifici e ottenendo il permesso di chiudere la vecchia strada e di sostituirla con una nuova che girasse intorno alla sua propriet\u00e0 (l'attuale via Grumi). Nel 1825 costruisce la Chiesa della Vergine Immacolata, la sua cappella privata. All'interno del nuovo giardino ci sono i ruderi della chiesa di San Defendente, che nei documenti della met\u00e0 del '500 veniva gi\u00e0 citata come chiesa antica. San Defendente \u00e8 un santo che protegge contro le alluvioni, probabilmente del vicino torrente Longherone. La chiesa, gi\u00e0 ridotta a ruderi, \u00e8 stata venduta dalla Parrocchia al Piazzoni per finanziare dei lavori alla chiesa parrocchiale di San Martino. Il Piazzoni impreziosisce i ruderi con dei marmi, tra cui un portale proveniente dall'antica chiesa di San Antonio Abate di via Cairoli a Brescia, quando \u00e8 stata trasformata nella Cavallerizza Bettoni.\nDal 1873 la propriet\u00e0 \u00e8 cambiata pi\u00f9 volte, rimanendo sempre una residenza privata.\nBudrio.\nLocalit\u00e0 posta appena fuori da Nigoline, sulla strada verso Colombaro, dove la strada fa una doppia curva sinistra-destra. Il toponimo, presente in molte localit\u00e0 lombarde, era legato alla presenza di acqua e infatti ancora oggi poco pi\u00f9 a nord c'\u00e8 un canneto. La forma attuale viene data nel '700 dalla famiglia Cacciamatta. Al suo interno c'\u00e8 la Chiesa di San Gaetano di Tiene.\nTutti gli edifici sono in stato di forte degrado.\nSantella delle Gambe.\nPiccola santella nel bosco, sopra alla strada che collega Nigoline con Budrio. Costruita nel '700 per una grazia ricevuta: la leggenda dice che dei contadini sono rimasti illesi pur avendo rischiando di essere travolti da massi caduti dal monte. Nell'ottocento \u00e8 stata modificata. \u00c8 stata oggetto di forte devozione popolare, che vi si recava per invocare la protezione dai mali delle gambe e degli arti in genere. Una volta al soffitto erano appesi gambe e braccia di legno come ex-voto. Ci sono affreschi raffiguranti San Francesco (completamente rifatto) e San Carlo. Il vescovo Bonomelli l'ha frequentata in compagnia di Fogazzaro, da dove ammiravano il paesaggio campestre sottostante.salendo si pu\u00f2 trovare il pianese un posto meraviglioso dove giocare e un posto in alta zona\nInfrastrutture e trasporti.\nFra il 1897 e il 1915 la localit\u00e0 ospit\u00f2 una fermata della tranvia Iseo-Rovato-Chiari."}
{"id": "1873008", "revid": "767487", "url": "https://it.wikipedia.org/wiki?curid=1873008", "title": "Aleksandr Aleksandrovi\u010d Konjus", "text": "Laureatosi in statistica a Mosca nel 1920, lavor\u00f2 dal 1923 al 1930 insieme a Slutsky nella sezione \u00abindici di prezzo\u00bb dell'Istituto della Congiuntura fondato e diretto da Nikolaj Kondrat'ev.\nInsegn\u00f2 statistica dal 1931 al 1945, poi, fino al 1982, lavor\u00f2 presso diversi istituti di ricerca, tra cui l'Istituto di Ricerche Economiche di Mosca.\nViene ricordato (sotto il nome \"A.A. Kon\u00fcs\") soprattutto per un lavoro del 1924, tradotto in inglese nel 1939, nel quale definiva le propriet\u00e0 di un indice del costo della vita basato sulla teoria delle preferenze rivelate e calcolato come rapporto tra funzioni di costo valutate a diversi livelli dei prezzi ma ad uno stesso livello di utilit\u00e0. Mostr\u00f2 che il suo indice risultava intermedio tra quelli di Laspeyres e di Paasche.\nSuccessivamente, in uno scritto del 1926 mostr\u00f2 che utilizzando una funzione di utilit\u00e0 quadratica omogenea si perveniva a risultati identici a quelli ottenuti con l'indice di Fisher."}
{"id": "1873014", "revid": "107471537", "url": "https://it.wikipedia.org/wiki?curid=1873014", "title": "Leonello Casucci", "text": "Compose nel 1929 la melodia della canzone \"Gigol\u00f2\" con il testo di Enrico Frati. \nLa canzone ebbe grande successo all'epoca e il testo fu tradotto in tedesco da Julius Brammer divenendo \"Sch\u00f6ner Gigolo, armer Gigolo\". \nLa canzone divenne globalmente nota quando Irving Caesar la adatt\u00f2 in lingua inglese col titolo di \"Just a Gigolo\". "}
{"id": "1873020", "revid": "1458600", "url": "https://it.wikipedia.org/wiki?curid=1873020", "title": "Sebastiano Rampulla", "text": "Il suo ruolo nell'organizzazione mafiosa \u00e8 sempre stato rilevante, tanto che si legge di lui in uno dei \"pizzini\" sequestrati nel covo di Bernardo Provenzano. Si ipotizza anche una possibile alleanza con il boss catanese Nitto Santapaola, oltre ovviamente agli stretti contatti con i boss dei clan barcellonesi, tortoriciani e peloritani.\nTristemente famoso \u00e8 suo fratello Pietro che come lui sarebbe coinvolto nelle stragi mafiose degli anni '90. In particolare \u00e8 stato individuato come colui che nel 1992 confezion\u00f2 il micidiale ordigno della strage di Capaci, in cui mor\u00ec il giudice Giovanni Falcone.\nIl suo clan, il clan di Tortorici e quello di Barcellona Pozzo di Gotto (definita la \"Corleone messinese\") avrebbero mire sui lavori dell'Autostrada Messina-Palermo e sui progetti del Ponte sullo Stretto, anche se quest'ultimo \u00e8 conteso anche dai clan peloritani e dalla 'ndrangheta oltre che dalla cupola di Cosa nostra."}
{"id": "1873030", "revid": "289247", "url": "https://it.wikipedia.org/wiki?curid=1873030", "title": "Atletica leggera alle Olimpiadi 1960", "text": ""}
{"id": "1873031", "revid": "123981462", "url": "https://it.wikipedia.org/wiki?curid=1873031", "title": "Rapina brigatista al Banco di Napoli a Torino", "text": "La rapina brigatista al Banco di Napoli a Torino venne commessa Il 21 ottobre 1982 da un commando delle Brigate Rosse che caus\u00f2 anche la morte di due guardie giurate uccise dai terroristi. L'episodio \u00e8 inquadrabile fra quelli avvenuti nella .\nStoria.\nLa mattina del 21 ottobre 1982, un commando composto da cinque brigatisti (Clotilde Zucca, Marcello Ghiringhelli, Antonio Chiocchi, Francesco Pagani Cesa e Teresa Scinica) comp\u00ec una rapina per autofinanziamento in una filiale del Banco di Napoli, in via Domodossola 21 a Torino.\nQuattro rapinatori, fingendosi clienti, entrarono nella banca e, col pretesto di aprire un conto, ottennero di parlare per qualche minuto col direttore; effettuato il sopralluogo, uscirono dall'agenzia, scambiarono informazioni con il quinto che fungeva da palo esterno e disarmarono le due guardie giurate poste all'esterno, quindi rientrarono portando le guardie con s\u00e9 e si fecero consegnare 7 milioni di lire.\nAl termine della rapina, i brigatisti fecero inginocchiare le due guardie giurate della \"Mondialpol\", Antonio Pedio (di 26 anni, pugliese) e Sebastiano D'Alleo (di 27 anni), e le uccisero a sangue freddo con un colpo alla nuca, apostrofandoli con \u201cBastardi, \u00e8 una lezione per gli schiavi del padrone\u201d in risposta alle loro implorazioni e quindi fuggirono su due automobili.\nSui loro corpi venne gettato uno striscione rosso con la scritta \"\"Brigate Rosse la campagna Peci continua. Individuare ed annientare gli agenti della controrivoluzione infiltrata nel movimento rivoluzionario. Liquidare il progetto della dissociazione, resa e infiltrazione. Consolidare ed espandere il sistema del potere rosso. Costruire 10-100-1000 O.M.R.\"\". Accanto ai loro corpi vennero fatti ritrovare anche alcuni volantini di rivendicazione e due copie di una risoluzione strategica di 14 pagine in cui si dichiarava come la spietata esecuzione fosse una risposta brigatista, della colonna torinese, con evidente forte impatto mediatico, al pentimento e alla collaborazione di una ex terrorista, Natalia Ligas (definita \"infame infiltrata dei Carabinieri\"), che avevano prodotto arresti e scoperte di covi brigatisti. Il 14 ottobre 1982 la Ligas, vicina alle posizioni del Partito della Guerriglia delle BR, quello diretto da Giovanni Senzani, era stata arrestata alla stazione Porta Nuova di Torino. La terminologia di \"campagna Peci\" faceva riferimento a Roberto Peci, rapito e ucciso dai brigatisti, come rappresaglia per le confessioni alle forze dell'ordine fatte dal suo fratello Patrizio Peci, uno dei pi\u00f9 importanti brigatisti pentiti.\nIl 24 ottobre, con una telefonata ai giornali torinesi \"Tuttosport\" e \"Gazzetta del popolo\", venne indicato un cestino dei rifiuti contenenti dei ciclostili con contenuto simile a quelli lasciati nella banca dopo la rapina. L'11 novembre, agli uffici milanese de \"L'Espresso\" pervenne un volantino che escludeva ogni atto delazionista da parte della Ligas e attribuiva la rapina ai servizi segreti e metteva in discussione la legge sui pentiti, e il 12 novembre arrivava alla sede milanese di \"La\" \"Repubblica\" un volantino in cui veniva condannata \"\"l'efferata strage compiuta da sedicenti appartenenti alle OCC (Organizzazioni Comuniste Combattenti)\" e, indicando in Chiocchi e compagni le responsabilit\u00e0 del fatto di sangue, concludeva che costoro dovevano essere indagati internamente all'organizzazione e \"se riconosciuti colpevoli verranno condannati a morte per tradimento e deviazionismo\"\".\nQuesto episodio, al di l\u00e0 della veridicit\u00e0 degli addebiti alla Ligas (che ha sempre smentito in ogni possibile occasione il proprio ruolo in quella catena di interventi delle forze dell'ordine, e che un'\"inchiesta interna\" brigatista in carcere ha subito riconosciuto come non responsabile), si inscrive quindi in una resa dei conti tra frazioni del movimento terrorista e costitu\u00ec anche un punto di svolta della teoria e della pratica brigatiste, sintetizzato in un documento elaborato nel carcere di Palmi e pubblicato nel gennaio del 1983. In esso si dichiarava concluso il processo rivoluzionario cominciato nel 1970, ma non superata la necessit\u00e0 del ricorso alla lotta armata.\nGli autori della rapina vennero catturati nella notte del 12 novembre 1982 a Frabosa Soprana, in un'abitazione sita in via Cantone 15, e a Torino, in un appartamento ubicato al secondo piano di via Goffredo Casalis 15, nel quartiere di Cit Turin..\nProcesso.\nI cinque brigatisti vennero condannati all'ergastolo il 16 ottobre 1984 dalla terza Corte d'Assise di Torino; alla stessa pena venne condannata anche Flavia Nicolotti, che non partecip\u00f2 alla rapina, ma venne ritenuta colpevole e come consenziente e partecipante alla pianificazione dell'azione. La Nicolotti, l'anno seguente, verr\u00e0 assolta per \"insufficienza di prove\" dalla Corte d'Appello.\nNel marzo 2008 Clotilde Zucca ottenne la libert\u00e0 vigilata, suscitando forti polemiche da parte dei colleghi delle vittime e dei loro familiari.\nNel 1997 Teresa Scinica partecipa come intervistata al documentario \"Donne e uomini delle Brigate Rosse\", e rimarr\u00e0 uccisa nel 2015 dalla propria auto in un incidente per cui la procura di Avezzano aprir\u00e0 un'inchiesta.\nMemoria.\nIn data 31 gennaio 2019 \u00e8 stata scoperta con cerimonia pubblica una targa, a cura del Comune di Torino e dell'AIVITER(Associazione Italiana Vittime del Terrorismo), in memoria delle due guardie giurate sul muro del palazzo dove avvenne la brutale esecuzione omicida."}
{"id": "1873032", "revid": "78273", "url": "https://it.wikipedia.org/wiki?curid=1873032", "title": "Pallanuoto alle olimpiadi estive 1960", "text": ""}
{"id": "1873033", "revid": "78273", "url": "https://it.wikipedia.org/wiki?curid=1873033", "title": "Pentathlon moderno alle olimpiadi estive 1960", "text": ""}
{"id": "1873034", "revid": "205160", "url": "https://it.wikipedia.org/wiki?curid=1873034", "title": "Pugilato alle olimpiadi estive 1960", "text": ""}
{"id": "1873035", "revid": "78273", "url": "https://it.wikipedia.org/wiki?curid=1873035", "title": "Scherma alle olimpiadi estive 1960", "text": ""}
{"id": "1873036", "revid": "78273", "url": "https://it.wikipedia.org/wiki?curid=1873036", "title": "Sollevamento pesi alle olimpiadi estive 1960", "text": ""}
{"id": "1873037", "revid": "289247", "url": "https://it.wikipedia.org/wiki?curid=1873037", "title": "Tiro a segno alle olimpiadi estive 1960", "text": ""}
{"id": "1873038", "revid": "289247", "url": "https://it.wikipedia.org/wiki?curid=1873038", "title": "Tuffi alle olimpiadi estive 1960", "text": ""}
{"id": "1873040", "revid": "289247", "url": "https://it.wikipedia.org/wiki?curid=1873040", "title": "Vela alle olimpiadi estive 1960", "text": ""}
{"id": "1873041", "revid": "123417354", "url": "https://it.wikipedia.org/wiki?curid=1873041", "title": "LG Prada", "text": "LG KE850 (conosciuto anche come LG Prada o Prada Phone) \u00e8 un cellulare con schermo tattile capacitivo prodotto dalla LG Electronics, marchiato da Prada. Il cellulare \u00e8 stato annunciato per la prima volta il 12 dicembre 2006. Le prime immagini non ufficiali si ebbero il 15 dicembre 2006 su siti come Engadget Mobile. Viene venduto da maggio 2007 e nei primi 18 mesi vende 1 milione di esemplari.\n\u00c8 stato il primo smartphone con schermo capacitivo ad essere messo sul mercato, precedendo di poco (maggio 2007) l'iPhone (giugno 2007). . Tuttavia nessuna reale innovazione software ha visto luce sul Prada che anzi adottava un sistema operativo simile ad altri cellulari LG sino ad allora prodotti, mentre iPhone ha introdotto funzioni rivoluzionarie a lungo ben progettate. Inoltre la presentazione ufficiale del Prada \u00e8 successiva a quella di iPhone. Su iPhone si ebbero ad esempio pinch to zoom, ovvero pizzicare per ingrandire e diminuire una foto, o il scroll per scorrere la rubrica con un gesto di un dito mentre il Prada aveva bottoni virtuali e fisici, nonch\u00e9 una barra laterale per scorrere nella rubrica o in altre parti del cellulare.\nHardware.\nA livello hardware \u00e8 dotato di connettivit\u00e0 GPRS/EDGE triband, Bluetooth 2.0 e porta USB 2.0, videocamera da 2 megapixel con ottica Schneider-Kreuznach, 8 MB di memoria interna e 256 MB inclusi nella microSD, batteria da 800 mAh, schermo tattile capacitivo da 3\" e colori con risoluzione 240 x 400 pixel.\nFunzioni.\nIl dispositivo funziona con l'interfaccia utente Flash UI, inviava SMS, EMS, MMS, email, ha una radio FM, si possono scaricare sfondi e suonerie e riprodurrefile MP3, Word, Excel, PowerPoint, promemoria vocali e ha un browser Wap 2.0/xHTML.\nControversia con iPhone.\nLG Electronics ha dichiarato che il design e il concept di iPhone sono stati copiati dal primo LG Prada, il KE850. Woo-Young Kwak, responsabile del R &amp; D Center di LG Mobile Handset, ha dichiarato in una conferenza stampa: \"Riteniamo che Apple abbia copiato il Prada dopo che il design \u00e8 stato presentato nel iF Design Award e ha vinto il premio nel settembre 2006. Ci\u00f2 significa che Apple ha rubato la nostra idea.\"."}
{"id": "1873045", "revid": "1086846", "url": "https://it.wikipedia.org/wiki?curid=1873045", "title": "Foot-Ball Club Juventus 1929-1930", "text": "Questa voce raccoglie le informazioni riguardanti la Foot-Ball Club Juventus nelle competizioni ufficiali della stagione 1929-1930.\nStagione.\nLa seconda met\u00e0 dell'anno 1929 registr\u00f2 l'istituzione del \"girone unico\", ovvero la nascita della Serie A e della Serie B a 18 squadre. Gli juventini, rafforzati dall'oriundo argentino Renato Cesarini, chiusero il primo campionato di Serie A al terzo posto segnando 78 reti, con 5 punti di meno rispetto all' campione d'Italia.\nOrganigramma societario.\nArea direttiva\nArea tecnica"}
{"id": "1873049", "revid": "78273", "url": "https://it.wikipedia.org/wiki?curid=1873049", "title": "Pallanuoto alle olimpiadi estive 1956", "text": ""}
{"id": "1873050", "revid": "78273", "url": "https://it.wikipedia.org/wiki?curid=1873050", "title": "Pallanuoto alle olimpiadi estive 1952", "text": ""}
{"id": "1873051", "revid": "2135055", "url": "https://it.wikipedia.org/wiki?curid=1873051", "title": "Consorti dei sovrani di Russia", "text": "Le Consorti Imperiali di Russia furono le spose dei sovrani di Russia. Esse utilizzarono i titoli di \"Zarina\" o \"Imperatrice\""}
{"id": "1873052", "revid": "78273", "url": "https://it.wikipedia.org/wiki?curid=1873052", "title": "Pallanuoto alle olimpiadi estive 1948", "text": ""}
{"id": "1873053", "revid": "78273", "url": "https://it.wikipedia.org/wiki?curid=1873053", "title": "Pallanuoto alle olimpiadi estive 1936", "text": ""}
{"id": "1873054", "revid": "78273", "url": "https://it.wikipedia.org/wiki?curid=1873054", "title": "Pallanuoto alle olimpiadi estive 1932", "text": ""}
{"id": "1873056", "revid": "289247", "url": "https://it.wikipedia.org/wiki?curid=1873056", "title": "Pallanuoto alle olimpiadi estive 1928", "text": ""}
{"id": "1873057", "revid": "78273", "url": "https://it.wikipedia.org/wiki?curid=1873057", "title": "Pallanuoto alle olimpiadi estive 1924", "text": ""}
{"id": "1873058", "revid": "287204", "url": "https://it.wikipedia.org/wiki?curid=1873058", "title": "SN 1994D", "text": "La SN 1994D \u00e8 stata una supernova di tipo Ia esplosa nel 2014 nella galassia NGC 4526, nella costellazione della Vergine, ad una distanza di circa 55 milioni di a.l. dalla Terra.\nCaratteristiche.\nSN 1994D \u00e8 stata una supernova di tipo Ia avente avuto una stella progenitrice nana bianca.\nCi\u00f2 potrebbe indurre a scoprire un'eventuale origine come stella di piccola massa.\nPotrebbe darsi che la stella, al tempo nana bianca, avesse sottratto energia ad una possibile compagna, quindi si sarebbe formato un disco di accrescimento, dentro il quale la nana avrebbe superato il limite della massa 1,44 volte quella solare, esplodendo in una supernova di tipo Ia.\nDati visivi.\nAl suo massimo SN 1994D raggiunse la magnitudine apparente +15,2, con una magnitudine assoluta di -15,93.\n\u00c8 stata scoperta da Treffers, Filippenko, Van Dyk e Richman."}
{"id": "1873060", "revid": "78273", "url": "https://it.wikipedia.org/wiki?curid=1873060", "title": "Pallanuoto alle olimpiadi estive 1920", "text": ""}
{"id": "1873062", "revid": "289247", "url": "https://it.wikipedia.org/wiki?curid=1873062", "title": "Pallanuoto alle olimpiadi estive", "text": ""}
{"id": "1873063", "revid": "69794", "url": "https://it.wikipedia.org/wiki?curid=1873063", "title": "Sgaibarre", "text": ""}
{"id": "1873070", "revid": "78273", "url": "https://it.wikipedia.org/wiki?curid=1873070", "title": "Pallanuoto alle olimpiadi estive 1908", "text": ""}
{"id": "1873075", "revid": "767487", "url": "https://it.wikipedia.org/wiki?curid=1873075", "title": "6 Minutes of Pleasure", "text": "6 Minutes of Pleasure \u00e8 il quinto singolo del rapper statunitense LL Cool J estratto dall'album \"Mama Said Knock You Out\". \u00c8 stato prodotto da Marley Marl.\nInformazioni.\nLL Cool J \u00e8 lo stesso autore del testo della canzone.\n\"6 Minutes of Pleasure\" non ha avuto molto successo all'interno della \"Billboard Hot 100\", piazzandosi solo alla 95\u00aa posizione. Nella \"Hot R&amp;B/Hip-Hop Songs\" e nella \"Hot Rap Tracks\" ha debuttato invece assai meglio, raggiungendo rispettivamente le posizioni n.26 e n.7.\nTracce.\nLATO A:\nLATO B:"}
{"id": "1873076", "revid": "289247", "url": "https://it.wikipedia.org/wiki?curid=1873076", "title": "Tuffi alle olimpiadi estive 1908", "text": ""}
{"id": "1873077", "revid": "124396456", "url": "https://it.wikipedia.org/wiki?curid=1873077", "title": "Astrodon johnstoni", "text": "L'astrodonte (Astrodon johnstoni) era un dinosauro erbivoro appartenente ai sauropodi. Visse nel Cretaceo inferiore (Aptiano/Albiano, circa 112 milioni di anni fa) e i suoi resti fossili sono stati ritrovati in Nordamerica (Stati Uniti orientali).\nDescrizione.\nQuesto dinosauro \u00e8 conosciuto grazie a esemplari incompleti, comprendenti vertebre, denti e ossa delle zampe. Un esemplare adulto doveva raggiungere i 15/18 metri di lunghezza e i 9 di altezza. Come tutti i sauropodi, \"Astrodon\" possedeva collo e coda allungati, mentre gli arti erano massicci e colonnari. \u00c8 probabile che il corpo voluminoso avesse un profilo elevato, come quello di altri sauropodi macronari.\nClassificazione.\nLa storia della classificazione di questo dinosauro \u00e8 piuttosto complicata. Astrodon venne descritto per la prima volta da Christopher Johnston nel 1859, sulla base di due denti ritrovati nella formazione Arundel nei pressi di Blandenburg, Maryland. Successivamente, nel 1865, Joseph Leidy appose l'epiteto specifico \"A. johnstoni\". \nIn seguito, nel 1888, Othniel Charles Marsh descrisse alcune ossa ritrovate nella stessa formazione presso Muirkirk, come \"Pleurocoelus nanus\" e \"P. altus\". Nel 1921 Charles Whitney Gilmore ritenne che i resti descritti da Marsh e Johnston appartenessero tutti a una medesima specie, \"Astrodon johnstoni\". Questa ipotesi venne seguita da Carpenter e Tidwell (2005), nella prima descrizione approfondita di questo dinosauro, i quali considerarono \"P. nanus\" e \"P. altus\" differenti stadi di crescita di \"A. johnstoni\". Altri resti provenienti dal Texas e attribuiti a \"Pleurocoelus\" sono probabilmente da attribuire a un altro genere di dinosauro sauropode.\nGran parte dei resti di \"Astrodon\" sono attribuiti ad esemplari giovani, e originariamente questo animale (sotto il nome di \"Pleurocoelus\") venne considerato un sauropode di piccola taglia. In passato, sia \"Pleurocoelus\" che \"Astrodon\" sono stati considerati rappresentanti dei brachiosauridi, i giganteschi sauropodi caratteristici del Giurassico come \"Brachiosaurus\" e \"Giraffatitan\". Attualmente \"Astrodon\" \u00e8 considerato un rappresentante primitivo dei titanosauriformi, forse appartenente ai brachiosauridi."}
{"id": "1873078", "revid": "78273", "url": "https://it.wikipedia.org/wiki?curid=1873078", "title": "Pallamano alle olimpiadi estive 1936", "text": ""}
{"id": "1873079", "revid": "289247", "url": "https://it.wikipedia.org/wiki?curid=1873079", "title": "Pallamano alle olimpiadi estive", "text": ""}
{"id": "1873082", "revid": "339392", "url": "https://it.wikipedia.org/wiki?curid=1873082", "title": "Battaglia del Mar delle Filippine", "text": ""}
{"id": "1873083", "revid": "289247", "url": "https://it.wikipedia.org/wiki?curid=1873083", "title": "Atletica leggera alle Olimpiadi 1920", "text": ""}
{"id": "1873086", "revid": "78273", "url": "https://it.wikipedia.org/wiki?curid=1873086", "title": "Pentathlon moderno alle olimpiadi estive 1920", "text": ""}
{"id": "1873087", "revid": "78273", "url": "https://it.wikipedia.org/wiki?curid=1873087", "title": "Polo alle olimpiadi estive 1920", "text": ""}
{"id": "1873088", "revid": "78273", "url": "https://it.wikipedia.org/wiki?curid=1873088", "title": "Pugilato alle olimpiadi estive 1920", "text": ""}
{"id": "1873089", "revid": "22475", "url": "https://it.wikipedia.org/wiki?curid=1873089", "title": "Rugby alle olimpiadi estive 1920", "text": ""}
{"id": "1873090", "revid": "78273", "url": "https://it.wikipedia.org/wiki?curid=1873090", "title": "Scherma alle olimpiadi estive 1920", "text": ""}
{"id": "1873091", "revid": "78273", "url": "https://it.wikipedia.org/wiki?curid=1873091", "title": "Sollevamento pesi alle olimpiadi estive 1920", "text": ""}
{"id": "1873092", "revid": "123587300", "url": "https://it.wikipedia.org/wiki?curid=1873092", "title": "Walk Like an Egyptian", "text": "Walk Like an Egyptian \u00e8 il terzo singolo del gruppo musicale femminile The Bangles estratto dal loro secondo album \"Different Light\", pubblicato nel 1986 dalla Columbia.\nIl brano.\nIl singolo fu un notevole successo in tutto il mondo, ed \u00e8 a tutt'oggi uno dei brani pi\u00f9 rappresentativi della carriera del gruppo.\nIl titolo del brano fa riferimento all'immagine stereotipata degli antichi egizi nella cultura popolare, visti sempre di profilo e con le braccia piegate ad angolo retto (cos\u00ec come sono dipinti nelle rappresentazioni pittoriche e scolpiti nei bassorilievi dell'epoca).\nLe tre strofe della canzone sono cantate in sequenza prima dalla leader del gruppo e chitarra solista Vicki Peterson, poi dalla bassista Michael Steele e, dopo l'assolo di chitarra di Vicki, dalla cantante del gruppo e chitarrista ritmica Susanna Hoffs. La batterista Debbi Peterson si unisce ai cori.\nVideo.\nNel video, diretto da Gary Weis, gli abitanti di una moderna metropoli camminano \"all'egizia\": dai pulitori di finestre ai pompieri fino agli \"yuppie\" e, grazie a delle animazioni, Lady Diana, Mu\u02bfammar Gheddafi e addirittura la Statua della Libert\u00e0.\nCover.\nIn seguito numerosi artisti hanno eseguito una cover di \"Walk Like an Egyptian\", fra cui i Deep Forest per la colonna sonora del film \"Asterix e Obelix - Missione Cleopatra\", i Rockapella, Laura Pausini, le Puppini Sisters, le Girlband, le L5, Getter Jaani, KT Tunstall e gli italiani Fratelli Sberlicchio in una versione punk e Linea 77 in una versione heavy metal. Ironicamente, anche il cantante egiziano Hakim ha registrato una cover del brano.\nFormazione.\nHanno partecipacito alle registrazioni secondo le note dell'album:"}
{"id": "1873093", "revid": "289247", "url": "https://it.wikipedia.org/wiki?curid=1873093", "title": "Tiro a segno alle olimpiadi estive 1920", "text": ""}
{"id": "1873095", "revid": "289247", "url": "https://it.wikipedia.org/wiki?curid=1873095", "title": "Tiro alla fune alle olimpiadi estive 1920", "text": ""}
{"id": "1873096", "revid": "289247", "url": "https://it.wikipedia.org/wiki?curid=1873096", "title": "Tiro con l'arco alle olimpiadi estive 1920", "text": ""}
{"id": "1873098", "revid": "289247", "url": "https://it.wikipedia.org/wiki?curid=1873098", "title": "Tuffi alle olimpiadi estive 1920", "text": ""}
{"id": "1873099", "revid": "289247", "url": "https://it.wikipedia.org/wiki?curid=1873099", "title": "Vela alle olimpiadi estive 1920", "text": ""}
{"id": "1873100", "revid": "292162", "url": "https://it.wikipedia.org/wiki?curid=1873100", "title": "Foot-Ball Club Juventus 1928-1929", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1928-1929.\nStagione.\nIl campionato 1928-1929 fu l'ultimo con il \"format\" a gironi. La squadra torinese giunse al secondo posto del gruppo B con 76 reti a favore e 25 contro; si segnalarono due vittorie per 11-0, contro la il 7 ottobre e contro la il 4 novembre 1928, e la serie di dodici vittorie consecutive, dal 16 dicembre 1928 (-Juventus 3-4 della 10\u00aa giornata) al 31 marzo 1929 (Fiumana-Juventus 1-3 della 21\u00aa giornata). Dopo il termine del campionato la Juventus partecip\u00f2 per la prima volta a una competizione internazionale per club a livello professionistico, la Coppa dell'Europa Centrale, fermandosi ai quarti di finale del torneo."}
{"id": "1873101", "revid": "228587", "url": "https://it.wikipedia.org/wiki?curid=1873101", "title": "Povert\u00e0 assoluta", "text": ""}
{"id": "1873104", "revid": "125793640", "url": "https://it.wikipedia.org/wiki?curid=1873104", "title": "Pallamano Carpi 2019", "text": "La Pallamano Carpi \u00e8 una squadra di pallamano con sede a Carpi (Mo), militante in Serie A - 1\u00aa Divisione Nazionale.\nDisputa le proprie gare interne al Pala Vallauri di viale Peruzzi a Carpi. L'attivit\u00e0 giovanile ha sede a Carpi.\nStoria.\nLe origini.\nLa societ\u00e0 \u00e8 sorta attorno ai primi anni '70 per volont\u00e0 dei fratelli Bonfiglioli e di un gruppo di giovani giocatori appassionati di questo sport.\nLa gestione sportiva \u00e8 stata condizionata, nei vari anni, dall'andamento economico della zona. Dopo varie presenze in A2 e B, dopo la riforma dei campionati, la squadra ha militato in serie C.\nLa Serie A, l'Europa e i trofei.\nCon l'ingresso in societ\u00e0 dell'autorevole Claudio Cerchiari (FANNY) la pallamano carpigiana ha acquisito un potenziale, sia economico che sportivo, di alto livello arrivando ad ingaggiare giocatori del calibro di Davide Serafini, Filippo Serafini, Michele Guerazzi, Stefano Bonazzi, Paolo Folloni, il mitico \"Braccio\" Berselli, che si aggiungono al forte roster locale formato dal gruppo storico, come Gabriele Solieri, Roberto Baraldi, Andrea Morselli, Stefano Maffei, Mirco Malagoli e Andrea \"Andrea Angelo Borsa\" Borsari.\nLa squadra ha disputato un ottimo campionato di serie A2 Nazionale ottenendo la promozione in serie A1.\nNella stagione 2012-2013, la squadra milita nella massima serie nazionale, ottenendo importanti risultati, tra i quali il raggiungimento dei Play-off scudetto, venendo poi eliminata ai quarti di finale per mano della Junior Fasano.\nNella stagione seguente, vengono ingaggiati giocatori del livello di Pablo Miguel Marrochi e Carlo Sperti dall'Handball Conversano, Andrea Ba\u0161i\u0107 e Hrvoje Toj\u010di\u0107, oltre al portiere Alessandro Baschieri dal Casalgrande.\nA questi si aggiunge l'importante ingresso di Michele Skatar avvenuto a gennaio per un tempo di sei mesi.\nLa squadra ha raggiunto la finale di Coppa Italia 2014, venendo battuta dopo ben quattro tempi supplementari dalla Junior Fasano, squadra che elimina i carpigiani anche nella seminale scudetto. Nonostante questo la squadra si qualificher\u00e0 per la prima volta alle fasi preliminari di una coppa europea, la Challenge Cup.\nNella stagione 2014-2015 l'allenatore Davide Serafini viene affiancato il nuovo vice allenatore Luca Galluccio. Rispetto alla precedente stagione la squadra perde molti atleti, infatti se ne andranno Marrochi, Skatar, Polito, Bellotti, Toj\u010di\u0107 e Baschieri. Al loro posto arriveranno Vaccaro, Opali\u0107, Carrara, \u010ceso, Beharevi\u0107 e Tupan.\nLa stagione inizia con il botto, infatti arriva il primo titolo della societ\u00e0. Infatti il 13 settembre 2014 la squadra vince il suo primo trofeo nazionale: la Supercoppa italiana 2014, battendo ai tiri di rigore proprio la Junior Fasano. La squadra sar\u00e0 poi colpita dal grave infortunio al ginocchio per la giovane promessa Carlo Sperti, infortunatosi con la nazionale azzurra durante gara 2 tra Italia e Belgio il 3/11/14.\nIl 22 novembre 2014 la squadra far\u00e0 il suo esordio alle fase preliminari di una competizione europea, la Challenge Cup, contro gli estoni del P\u00f6lva Serviti. Il risultato tra il match in Estonia e quello in Italia non permetter\u00e0 a Carpi di qualificarsi alla fase successiva, infatti la squadra perder\u00e0 a P\u00f6lva (36-24) e vincer\u00e0 a Rubiera (29-21) ma con una differenza reti non sufficiente a passare il turno.\nTra il 27 febbraio e il 1\u00ba marzo, l'Handball Carpi parteciper\u00e0 alle Final Eight di Coppa Italia a Siracusa. Superati i quarti di finale battendo per 34-21 Fondi, la squadra non riuscir\u00e0 a superare l'avversario Bolzano in semifinale perdendo 22-25. Nonostante la sconfitta Carpi riuscir\u00e0 a salire sul podio battendo Romagna 21-24 nella finale terzo-quarto posto.\nA fine torneo i giocatori bianco-rossi Sperti e Beharevi\u0107 saranno premiati rispettivamente come miglior giocatore U20 e miglior giocatore straniero della stagione.\nLa stagione 2016-2017 si apre con il nuovo allenatore Sa\u0161a Ili\u0107, subentrato a Davide Serafini dopo la stagione 2014/2015, la Terraquilia Carpi cede Carlo Sperti all'Handball\" K\u00e4erjeng (LUX), Andrea Parisini all'Angers Noyant Handball Club (FRA), Michele Rossi, David \u010ceso e Giulio Nardo all'Handball Romagna, Bruno Brzi\u0107 al A.S. Albatro Handball Siracusa, Rudolf Cuzi\u0107 all'Rukometni klub hrvatske mlade\u017ei Dubrovnik (CRO), Mattia Lamberti al Secchia Rubiera e infine Ba\u0161i\u0107 Andrea al Merano\". Nonostante i giocatori ceduti, arrivano anche acquisti: il forte centrale croato Tomislav Bosnjak, in passato uno dei punti di forza dell\u2019 MRK Umag, compagine militante nel massimo campionato croato; Giulio Venturi dal Cassano Magnago, Nikolas Polito dall'Albatro Siracusa, Riccardo Pivetta, Lorenzo Nocelli dal Cingoli, Angelo Giannetta e Paolo de Giovanni dal Casalgrande e infine Alex Castillio dal L\u00f6wen Eppan il forte terzino italo-domenicano.\nLa Terraquilia Carpi al termine della regular season ottiene il pass delle Final Eight di Coppa Italia che si disputano a Fondi e riesce ad arrivare prima nel girone B. Nella Coppa Italia il Carpi batte subito Fondi 25-24 e passa alle semifinali, dove incontra Bolzano e perde di misura 31-21. La Terraquilia Handball Carpi nonostante tutto, chiude la propria esperienza nella Final Eight numero 32 della storia al terzo posto, battendo l\u2019Accademia Conversano nella \u201cfinalina\u201d 3-4 posto.\nChiudendo al termine della poule play-off in prima posizione la Terraquilia accede alle semifinali scudetto dove incontrer\u00e0 nuovamente Bolzano. Gara 1 si disputa in casa bianco-rossa al Vallauri ma una stoica Terraquilia, decimata (out Jurina, Castillo, Nocelli, Vaccaro aggregato per onor di firma e con Giannetta con una spalla lussata) e condizionata da una settimana di allenamenti a ranghi ridotti non riesce con l'impresa e perde 22-25. Gara 2 invece, che si disputer\u00e0 al Pala-Gasteiner a Bolzano viene vinta dai padroni di casa 32-25 e la Terraquilia non centrando questo obiettivo finisce questa grande stagione.\nLa decadenza.\nNella stagione 2017-2018 c'\u00e8 una crisi migratoria che colpisce Carpi: se ne vanno Nocelli a Cingoli, Jurina a Malo, Bosnjak a Bologna, Pivetta a Conversano, Venturi alla Junior Fasano. La Terraquilia Carpi chiude il campionato in zona playout e viene eliminata, e di conseguenza retrocessa, dal Malo per colpa della regola delle reti in trasferta.\nUn roster non all'altezza delle annate precedenti porta il Carpi ad occupare l'ultimo posto nella classifica di A2 con sole sconfitte per la stagione 2018-2019. A fine gennaio 2019, arriva la conferma dell'esclusione dal campionato e quindi del fallimento.\nLa rifondazione.\nAd agosto del 2019 sulle ceneri della vecchia Handball Carpi nasce la Pallamano Carpi 2019. La squadra si iscrive al campionato di Serie B e riparte da coach Serafini che a disposizione ha una squadra mix di giovani provenienti dalla pallamano Carpine ed esperti con voglia di provare ad arrivare in A2.\nPer la stagione 2020-2021 la Federazione accoglie la richiesta di ripescaggio per la Serie A2 e la squadra viene inserita nel girone B. Il campionato \u00e8 esaltante con la squadra che raggiunge il secondo posto e si qualifica per le Final6 promozione. Nel torneo tenutosi a Chieti il Carpi ha la meglio nella gara decisiva contro i favoriti del Malo; a promozione ottenuta la squadra perde la finale per la Coppa Italia di Serie A2 contro la Pallamano Secchia Rubiera, unica squadra in stagione regolare ad aver battuto i carpigiani."}
{"id": "1873111", "revid": "120822981", "url": "https://it.wikipedia.org/wiki?curid=1873111", "title": "Batachi Khan", "text": "Vita.\nDi lui poco \u00e8 noto, a parte che fu figlio di Borte Chino e Gua Maral, Fu il terzo Khan dei Mongoli.\nDiscendenze.\nPrimo dei suoi figli fu Tamacha Khan padre di Korichar Khan (poi padre di Aujun Boroul). Tra i suoi discendenti diretti c'\u00e8, oltre a Gengis Khan, tutta la stirpe dell'Impero Mongolo e Tartaro."}
{"id": "1873112", "revid": "78273", "url": "https://it.wikipedia.org/wiki?curid=1873112", "title": "Tennis alle olimpiadi estive 1920", "text": ""}
{"id": "1873113", "revid": "125449984", "url": "https://it.wikipedia.org/wiki?curid=1873113", "title": "Dario Salvatori", "text": "Gli esordi.\n\u00c8 un personaggio radiotelevisivo che deve alla coppia Renzo Arbore - Gianni Boncompagni il lancio nel mondo dello spettacolo. Apparve infatti come spettatore gi\u00e0 nelle trasmissioni \"cult\" radiofoniche, dedicate ai giovani, mandate in onda verso la fine degli anni sessanta come ad esempio \"Bandiera gialla\", nella quale i figuranti dovevano rumorosamente esprimere il gradimento nei confronti delle canzoni selezionate per una gara canora.\nLa televisione.\nPartecip\u00f2, nello stesso periodo e sempre come figurante, alla trasmissione televisiva \"Per voi giovani\"; in questa occasione il pubblico in sala poteva effettuare alcune domande agli ospiti presenti in studio, e lui stesso ha ricordato, di recente, dai microfoni della Rai l'aneddoto del suo esordio come \"interlocutore musicale\" durante il quale pose alcuni quesiti e formul\u00f2 alcune critiche incisive nei confronti di Gianni Morandi. Verso la fine degli anni settanta entr\u00f2 nel cast della trasmissione di Rai 2 L'altra domenica, un originale contenitore di intrattenimento e di spettacolo, alternativo rispetto allo standard tradizionale.\nLa popolarit\u00e0 arriv\u00f2 nel 1985 grazie alla partecipazione fissa alla trasmissione ideata da Renzo Arbore \"Quelli della notte\". In questa occasione gli venne ritagliato uno spazio su misura per le sue conoscenze, poich\u00e9 ricopr\u00ec il ruolo di un esperto, \"sui generis\", di argomenti artistico-culturali, immerso in un'atmosfera grottesca e umoristica. Come opinionista e critico musicale e di costume ha partecipato a numerose trasmissioni quali \"Domenica in\" e a quasi tutti i talk-show presenti nel palinsesto televisivo. Nel 1988 appare nel film \"Rimini Rimini - Un anno dopo\" nel ruolo del disc jockey \"Max Vermiglio\", personaggio che funge da filo conduttore tra i vari episodi in cui \u00e8 divisa la pellicola.\nNella primavera del 1993 conduce su Tmc il programma \"Rock Notes\" sulla storia del rock. Ide\u00f2, nella seconda met\u00e0 degli anni novanta una trasmissione monografica musicale, chiamata Famosi per 15 minuti, il cui titolo deve l'ispirazione ad una nota affermazione di Andy Warhol. In ogni puntata Salvatori descriveva, nel lasso di tempo indicato dal titolo, la carriera musicale di un artista prescelto, con almeno 3 o 4 videoclip, oltre ad aneddoti e curiosit\u00e0. Durante gli anni Ottanta ha anche ideato e condotto il programma televisivo erotico \"Excelsior Made in Italy\", affiancato da Ramba e per la regia di Umberto Boserman, in onda sull'emittente romana Nuova Teleregione e su quella padovana Teleuropa. Nel 2009 ha condotto il variet\u00e0 televisivo di Rai 2 \"Secondo Canale\".\nLa musica.\nCon Roberto D'Agostino, Massimo Buda, Gianfranco Giagni, Alberto Dentice e Paolo Zaccagnini forma il complesso \"'Tina &amp; The Italians\", che ottiene un buon successo con \"E adesso te ne puoi andar\", cover di un successo di Dusty Springfield.\nIl 5 ottobre 2008 ha partecipato come presentatore al memorial di Pino Rucher (chitarrista Rai) a 12 anni dalla sua morte. La manifestazione \u00e8 stata patrocinata dal Comune di Manfredonia e dalla Provincia di Foggia.\nInoltre, il 16 ottobre 2010 ha partecipato anche alla manifestazione \"Musica da film-tributo a Pino Rucher\". La manifestazione \u00e8 stata patrocinata dai Comuni di San Nicandro Garganico e di Manfredonia.\nLa radio.\nAttualmente collabora con RadioScrigno, nel ruolo di \"Responsabile Artistico\". Non si tratta di trasmissione di intrattenimento tradizionale, bens\u00ec di un tentativo di riscoprire e di valorizzare il patrimonio sonoro-culturale della Rai, composto quindi non solo di reperti musicali, ma anche di documenti sonori, interviste, frammenti storici, ovviamente legati al mondo dello spettacolo e alla cultura radiofonica in generale.\nQuesto compito gi\u00e0 negli anni novanta era stato anticipato dal conduttore con alcune trasmissioni di fascia serale come ad esempio le Indimenticabili, durante le quali venivano riproposti brani di musica riguardanti tutto il Novecento, presentati con descrizioni storiche che inquadravano l'atmosfera del tempo, gli impulsi creativi dei compositori, le tendenze artistiche, in studio la cantante Aura D'Angelo.\n\u00c8 inoltre co-presentatore della trasmissione Hit Story, in onda su Rai Radio 2 tutti i sabati e le domeniche insieme a Tiberio Timperi: questo programma, in onda dalle 14.30 alle 15.30, ripercorre oltre cinquant'anni di musica italiana e straniera. Dal 7 gennaio 2019 \u00e8 tra i conduttori della trasmissione radiofonica \"Il Mattino di Radio1\", in onda dal luned\u00ec al venerd\u00ec su Rai Radio 1 dalle 5 alle 7.\nLa stampa.\nNumerose sono le sue collaborazioni, riguardanti sempre l'ambito dello spettacolo e dei costumi sociali; tra le pi\u00f9 significative ricordiamo quelle con: \"Il Messaggero\", \"Corriere della Sera\", \"La Voce\", \"Il Giornale\", \"Il Tempo\", \"L'Espresso\", \"Panorama\", \"L'Europeo\", \"Ciao 2001\", \"Rockstar\", \"Popstar\", \"Il Monello\", \"Controcampo\". Dirige il mensile \"Be Magazine\" e dal febbraio 2010 cura la rubrica \"Music-Book Station\" sui libri musicali per il freepress di musica e cultura moderna \"Ubix\". Dirige dal 2012 la rivista \"Nuovo Ciao Amici\" che torna dopo decenni, nella redazione sono presenti tra gli altri: Claudio Scarpa, Francesco Quaglia, Luciano Ceri, Luca Botto, Michele Bovi, Marcello De Dominicis e Marcella Noto.\nOpere.\nL'elenco completo dei libri scritti da Dario Salvatori \u00e8 presente nell'elenco sottostante. Molto importante la sua collaborazione con Luigi Granetto e con la sua Casa Editrice Lato Side con la quale pubblic\u00f2 importanti biografie e il suo contributo alla stesura della Enciclopedia Treccani per quanto riguarda alcune voci musicali, come \"Rock\" e \"Jazz\"."}
{"id": "1873118", "revid": "78273", "url": "https://it.wikipedia.org/wiki?curid=1873118", "title": "Pentathlon moderno alle olimpiadi estive 1956", "text": ""}
{"id": "1873119", "revid": "78273", "url": "https://it.wikipedia.org/wiki?curid=1873119", "title": "Pentathlon moderno alle olimpiadi estive 1952", "text": ""}
{"id": "1873120", "revid": "78273", "url": "https://it.wikipedia.org/wiki?curid=1873120", "title": "Pentathlon moderno alle olimpiadi estive 1948", "text": ""}
{"id": "1873121", "revid": "287204", "url": "https://it.wikipedia.org/wiki?curid=1873121", "title": "Ranuzzi", "text": "La famiglia Ranuzzi \u00e8 un'antica famiglia senatoria di Bologna. I Ranuzzi furono conti feudatari dei Bagni della Porretta dal XV al XVIII secolo. \nStoria della famiglia.\nLe prime notizie certe risalgono a tal \"Raynucinus\" (Ranuccino - 1288), da cui avrebbe tratto il patronimico tutta la discendenza, probabilmente un \"pelliparius\", ossia un conciatore e commerciante di pellami. I \"de' Ranuccini\", o \"de Ranutiis\", provenienti da un ceto artigiano basso, posero le basi per una rapida ascesa sociale, tanto che gi\u00e0 all'inizio del XV secolo si annoverano fra i loro membri un medico ed un farmacista, nonch\u00e9 alcuni matrimoni con famiglie nobili bolognesi.\nGirolamo (1434-1469), dottore in filosofia e medicina, venne inviato come ambasciatore presso il Duca di Milano dal signore di Bologna, Sante Bentivoglio, cui era legato da un'amicizia personale e di cui era stato medico. Dopo aver compiuto un lungo soggiorno a Roma, intessendo relazioni con le alte sfere della corte papale, nel 1466 venne eletto quale membro del Senato bolognese. Inviato come ambasciatore presso il papa, ottenne da questi la contea dei Bagni della Porretta.\nI conti Ranuzzi sedettero numerose volte all'interno del Senato Bolognese, la prima volta per 85 anni dal 1466 al 1551. Dopo un'assenza di circa cinquant'anni, ritornarono nel consesso nel 1600, rimanendovi quasi ininterrottamente fino all'abolizione dell'istituzione avvenuta nel 1797 (in realt\u00e0 la famiglia perdette il seggio nel decennio 1624-1634).\nLa famiglia fu proprietaria dal 1679 al 1822 di uno dei pi\u00f9 importanti palazzi senatori di Bologna, costruito probabilmente su disegno del Palladio, impreziosito da uno scenografico scalone d'onore e da importanti cicli d'affreschi, ed oggi sede della Corte d'Appello della citt\u00e0.\nGran parte dei volumi manoscritti della biblioteca e dell'archivio di famiglia sono oggi conservati presso l'\"Harry Ransom Humanity Research Center\" dell'University of Texas at Austin. Dei circa 800 volumi originari, 117 sono oggi di propriet\u00e0 del British Museum di Londra, mentre altri 72 sono conservati all'Archivio di Stato di Bologna."}
{"id": "1873124", "revid": "78273", "url": "https://it.wikipedia.org/wiki?curid=1873124", "title": "Pentathlon moderno alle olimpiadi estive 1936", "text": ""}
{"id": "1873125", "revid": "78273", "url": "https://it.wikipedia.org/wiki?curid=1873125", "title": "Pentathlon moderno alle olimpiadi estive 1932", "text": ""}
{"id": "1873127", "revid": "289247", "url": "https://it.wikipedia.org/wiki?curid=1873127", "title": "Pentathlon moderno alle olimpiadi estive 1928", "text": ""}
{"id": "1873128", "revid": "767487", "url": "https://it.wikipedia.org/wiki?curid=1873128", "title": "Don't Let's Start", "text": "Don't Let's Start \u00e8 il secondo singolo dell'omonimo album dei They Might Be Giants. \u00c8 una delle canzoni pi\u00f9 famose, uscita nel 1986. Il singolo venne pubblicato su CD.\nVideo.\nIl video mostra i TMBG con due cappelli giganti nel mentre che John Linnel canta e John Flanshburg suona la chitarra elettrica. Ci sono anche due persone con facce particolari che compariranno anche nei prossimi video."}
{"id": "1873129", "revid": "78273", "url": "https://it.wikipedia.org/wiki?curid=1873129", "title": "Pentathlon moderno alle olimpiadi estive 1924", "text": ""}
{"id": "1873130", "revid": "289247", "url": "https://it.wikipedia.org/wiki?curid=1873130", "title": "Pentathlon moderno alle Olimpiadi estive", "text": ""}
{"id": "1873132", "revid": "547992", "url": "https://it.wikipedia.org/wiki?curid=1873132", "title": "Sparizione di Emanuela Orlandi", "text": "La sparizione di Emanuela Orlandi, una ragazza di 15 anni figlia di un commesso della Prefettura della casa pontificia, \u00e8 avvenuta a Roma il 22 giugno 1983.\nQuello che all'inizio poteva sembrare un comune allontanamento volontario da casa di un'adolescente, divenne presto uno dei casi pi\u00f9 oscuri della storia italiana e vaticana, che coinvolse lo stesso Stato Vaticano, lo Stato Italiano, l'Istituto per le opere di religione, la Banda della Magliana, il Banco Ambrosiano e i servizi segreti di diversi Paesi. La reale natura dell'evento non \u00e8 mai stata definita.\nAlla scomparsa di Emanuela fu collegata la quasi contemporanea sparizione di un'altra adolescente romana, Mirella Gregori, scomparsa il 7 maggio 1983 e mai pi\u00f9 ritrovata.\nLa scomparsa.\nEmanuela Orlandi \u2013 nata a Roma il 14 gennaio 1968 \u2013 all'epoca della scomparsa aveva 15 anni e abitava in Vaticano assieme ai genitori e a quattro fratelli: lei era la penultima dei cinque. Nel giugno 1983 aveva appena terminato il secondo anno del liceo scientifico presso il Convitto Nazionale Vittorio Emanuele II, venendo rimandata a settembre in latino e francese.\nDotata di un considerevole talento musicale, Emanuela frequentava da anni una scuola di musica in piazza Sant'Apollinare a Roma, a poca distanza da Palazzo Madama, sede del Senato della Repubblica, dove seguiva corsi di pianoforte, flauto traverso, canto corale e solfeggio.\nIl giorno della scomparsa, Emanuela si rec\u00f2 a lezione di musica attorno alle 16, per uscirne alle 18:45, dieci minuti prima del solito, dopodich\u00e9 da una cabina telefonica telefon\u00f2 alla sorella maggiore Federica, dicendo che avrebbe fatto tardi poich\u00e9 l'autobus non passava e che un uomo l'aveva fermata per strada proponendole un lavoro di volantinaggio durante una sfilata di moda, retribuito con la somma di lire (equivalenti, paragonando il potere d'acquisto e i dati dell'inflazione, a circa 600 euro odierni): un lavoro di poche ore come promotrice di prodotti cosmetici di una nota marca durante una sfilata di moda nell'atelier delle Sorelle Fontana, di l\u00ec a pochi giorni; tuttavia, la sorella le sconsigli\u00f2 di dar retta a una proposta simile e le sugger\u00ec di tornare quanto prima a casa per parlarne con la madre. Questo fu l'ultimo contatto che Emanuela ebbe con la famiglia. In seguito, fu accertato che la ditta di cosmetici in questione \u2013 che peraltro impiegava solo personale femminile \u2013 non aveva nulla a che vedere con l'offerta di lavoro asseritamente fatta alla giovane e risult\u00f2 altres\u00ec che, nello stesso periodo, altre adolescenti dell'et\u00e0 di Emanuela erano state adescate da un uomo con il pretesto fasullo di pubblicizzare prodotti cosmetici in occasione di eventi quali sfilate di moda o altro.\nDopo la telefonata, Emanuela raggiunse insieme con due compagne di corso, tali Maria Grazia e Raffaella, la fermata dell'autobus in Corso Rinascimento. A detta delle ragazze, Emanuela alluse a una proposta di lavoro molto allettante ricevuta e, messa in guardia da loro, disse che avrebbe chiesto prima il permesso di partecipare ai propri genitori e che avrebbe comunque fatto attenzione per evitare brutte sorprese. Attorno alle 19:30, prima Maria Grazia e poi Raffaella salirono su due autobus diversi dirette a casa, mentre, a detta di Raffaella, Emanuela non sal\u00ec a sua volta sul mezzo pubblico, perch\u00e9 troppo affollato, e disse che avrebbe atteso quello successivo. Da questo momento, della ragazza si perdono le tracce.\nSecondo un'altra versione, dopo la telefonata Emanuela confid\u00f2 a un'amica e compagna della scuola di musica, Raffaella, che sarebbe rimasta ad attendere l'uomo che le aveva fatto l'offerta per avvisarlo che avrebbe chiesto prima il permesso di partecipare ai propri genitori. Raffaella dichiar\u00f2 che Emanuela l'avrebbe accompagnata alla fermata dell'autobus, lasciandola alle 19:30 per salire sul mezzo pubblico; l'amica rifer\u00ec poi di aver visto dal finestrino che Emanuela parlava con una donna dai capelli ricci, che non fu mai identificata, anche se alcuni suggerirono che si trattasse con ogni probabilit\u00e0 di qualche altra allieva della scuola di musica.\nLe ricerche e le telefonate.\nNon essendo rincasata Emanuela, il padre Ercole cominci\u00f2 insieme a un altro suo figlio (Pietro) delle ricerche presso la scuola di musica e nei paraggi di questa, contattando la preside dell'istituto che forn\u00ec ai familiari i recapiti telefonici di alcune compagne di corso di Emanuela e consigli\u00f2 di attendere prima di allertare la polizia; nondimeno Ercole Orlandi si rec\u00f2 subito dopo al Commissariato \"Trevi\", in piazza del Collegio Romano, per denunciarne la scomparsa, ma il personale che lo aveva ricevuto lo invit\u00f2 ad attendere prima di sporgere denuncia, suggerendo che la ragazza si fosse fermata a cena fuori con amici e avesse dimenticato di chiamare a casa. La denuncia fu formalizzata la mattina seguente (23 giugno) presso l'Ispettorato Generale di P.S. \"Vaticano\" dalla sorella Natalina.\nIl giorno ancora successivo (24 giugno) i quotidiani romani \"Il Tempo\" e \"Il Messaggero\" pubblicarono sia la notizia della scomparsa, sia una fotografia della ragazza con la richiesta di aiuto della famiglia e i recapiti telefonici. Il 25 giugno, dopo una serie di telefonate non attendibili, arriv\u00f2 agli Orlandi una chiamata da parte di un giovane che diceva di chiamarsi \"Pierluigi\", il quale raccont\u00f2 che insieme alla sua fidanzata aveva incontrato a Campo dei Fiori due ragazze, una delle quali vendeva cosmetici, aveva con s\u00e9 un flauto e diceva di chiamarsi \"Barbara\". \"Pierluigi\" rifer\u00ec anche che \"Barbara\", all'invito di suonare il flauto, si sarebbe rifiutata perch\u00e9 per farlo avrebbe dovuto usare gli occhiali da vista, che non le piacevano e aveva aggiunto che avrebbe preferito un modello della Ray-Ban come quello che la presunta fidanzata di \"Pierluigi\" indossava.\nTre ore pi\u00f9 tardi \"Pierluigi\" richiam\u00f2, aggiungendo che gli occhiali di \"Barbara\" erano \u00ab\"a goccia, per correggere l'astigmatismo\u00bb\" ma rifiutando un incontro con i familiari di Emanuela o di far parlare con loro la propria ragazza, sostenendo che questa fosse distratta e poco affidabile. Queste chiamate apparvero attendibili ai familiari, poich\u00e9 in effetti Emanuela era astigmatica, si vergognava di portare gli occhiali e suonava il flauto. Il 26 giugno, durante un'altra chiamata cui rispose lo zio (Mario Meneguzzi) della giovane, \"Pierluigi\" aggiunse alcune informazioni su se stesso: disse di avere 16 anni e di trovarsi in quella giornata con i genitori in un ristorante al mare. Comunic\u00f2 anche che \"Barbara\" avrebbe suonato il flauto al matrimonio della sorella programmato per settembre, ma rifiut\u00f2 ogni ulteriore collaborazione per rintracciare Emanuela e di incontrare di persona lo zio; anzi, quando questi gli chiese un incontro in Vaticano \u2013 presso l'abitazione dei genitori della ragazza \u2013 il sedicente \"Pierluigi\" rimase sorpreso chiedendo all'uomo se egli fosse un sacerdote. Gli inquirenti appurarono che tra gli amici di Emanuela vi era in effetti un ragazzo di nome Pierluigi, che per\u00f2 al momento della scomparsa si trovava in villeggiatura altrove.\nIl 28 giugno fu la volta di un tale \"Mario\", sedicente titolare di un bar nel centro di Roma, nei pressi di Piazza dell'Orologio (assai vicina al Ponte Vittorio, lungo il tragitto che Emanuela percorreva abitualmente per recarsi alla scuola di musica) il quale, con un forte accento romano, disse di avere 35 anni. Anch'egli sosteneva di aver visto un uomo e due ragazze che vendevano cosmetici, una delle quali diceva di essere di Venezia e chiamarsi \"Barbarella\". Significativo risulta, durante la telefonata di \"Mario\", un piccolo dettaglio: quando gli viene chiesta l'altezza della ragazza, egli esita, come se non lo sapesse, e poi si limita a dichiarare \u00ab\"\u00c8 bell'altina\u00bb,\" mentre in realt\u00e0 la Orlandi era alta appena un metro e sessanta. In sottofondo, si sente una seconda voce, che dice \u00ab\"No, de pi\u00f9\u00bb\". Sembra quindi che ci fosse un secondo uomo con lui, il quale aveva visto la ragazza, al contrario di \"Mario\", a meno che non si trattasse di un mitomane.\nIn una seconda telefonata, \"Mario\" spieg\u00f2 che \"Barbara\" gli aveva confidato di essersi allontanata volontariamente da casa perch\u00e9 stufa della routine domestica, ma di essere intenzionata a fare rientro alla fine dell'estate per il matrimonio della sorella. La famiglia, considerando quest'ipotesi impossibile, perse a questo punto fiducia nelle telefonate di \"Mario\" e \"Pierluigi\". Anni dopo, fu suggerito che il sedicente \"Mario\" fosse un uomo vicino alla Banda della Magliana, ma tale ipotesi non fu mai provata in modo certo.\nPrime indagini.\nI giorni immediatamente successivi alla scomparsa di Emanuela, il fratello della ragazza e alcuni amici appurarono che una giovane descritta come molto simile a lei \u2013 anche se non \u00e8 stato mai confermato se si trattasse effettivamente di Emanuela \u2013 era stata notata parlare con un uomo sia da un agente di polizia (Bruno Bosco), sia da un vigile urbano (Alfredo Sambuco) in servizio davanti al Senato (al quale la ragazza avrebbe chiesto dove si trovasse la Sala Borromini). Il vigile, interrogato dalle forze dell'ordine una volta cominciate le indagini per la scomparsa, rifer\u00ec che la ragazza era in compagnia di un uomo alto circa 1,75 m, di et\u00e0 tra i trentacinque e i quarant'anni, snello, vestito elegantemente con il viso lungo, stempiato, che portava con s\u00e9 una valigetta o una borsa e che sarebbe giunto alla guida di una BMW Touring verde. Il poliziotto dichiar\u00f2 di aver scorto nelle mani dell'uomo un involucro solido, forse un tascapane.\nUn collaboratore del SISDE, Giulio Gangi, amico dei cugini della Orlandi, riusc\u00ec a rintracciare ben presto la BMW \"verde tundra\" (secondo la descrizione del poliziotto) dell'uomo che aveva parlato con Emanuela; in particolare scopr\u00ec che era stata riparata (pur essendo priva di documenti) da un meccanico del quartiere Vescovio. A questo artigiano l'auto sarebbe stata portata da una donna bionda; il danno avrebbe riguardato la rottura del vetro del finestrino anteriore destro, ma questa rottura non sembrava causata da un'azione diretta \u2013 come solitamente, per incidente o furto \u2013 dall'esterno verso l'interno, bens\u00ec dall'interno verso l'esterno. Gangi, che era al tempo impegnato in indagini su un giro di prostituzione verosimilmente connesso con materie di stretta competenza dell'Istituto di appartenenza, rintracci\u00f2 in breve la donna in questione, che scopr\u00ec e contatt\u00f2 in un residence della Balduina; la donna rifiut\u00f2 di collaborare e il Gangi al suo ritorno in ufficio scopr\u00ec che i suoi superiori erano stati informati del suo contatto, nonostante fosse stato effettuato con nome e documenti di copertura e su un'auto con targa altrettanto dissimulata.\nIl Gangi aveva anche fatto verifiche presso la casa di moda di cui aveva parlato l'uomo della BMW, l\"atelier\" delle Sorelle Fontana, dove fu informato del fatto che pi\u00f9 ragazze si erano ivi presentate illuse di poter partecipare agli eventi della Casa in quanto presentatrici di cosmetici, possibilit\u00e0 decisamente esclusa dalla direttrice. Un anno dopo la scomparsa di Emanuela, un'adolescente romana fu adescata da un giovane sedicente promotore di cosmetici; l'uomo fu fermato ma risult\u00f2 estraneo al caso Orlandi.\nIpotesi.\nPresunti collegamenti con l'attentato a Giovanni Paolo II.\nDomenica 3 luglio 1983 il Papa di allora, Giovanni Paolo II, durante l'Angelus, rivolse un appello ai responsabili della scomparsa di Emanuela Orlandi, ufficializzando per la prima volta l'ipotesi del sequestro.\nIl 5 luglio giunse una chiamata alla sala stampa vaticana. All'altro capo del telefono un uomo, che parlava con uno spiccato accento anglosassone (e per questo subito ribattezzato dalla stampa \"l'Amerikano\"), afferm\u00f2 di tenere in ostaggio Emanuela Orlandi, sostenendo che molti altri elementi erano gi\u00e0 stati forniti da altri componenti della sua organizzazione, \"Pierluigi\" e \"Mario\", e richiese l'attivazione di una linea telefonica diretta con il Vaticano. Chiamava in causa Mehmet Ali A\u011fca, l'uomo che aveva sparato al Papa in Piazza San Pietro un paio di anni prima, chiedendo un intervento del pontefice Giovanni Paolo II, affinch\u00e9 venisse liberato entro il 20 luglio.\nUn'ora dopo, l'uomo chiam\u00f2 a casa Orlandi, e fece ascoltare ai genitori un nastro con registrata la voce di ragazza con inflessione romana, forse di Emanuela, che ripete sei volte una frase, forse estrapolata da un dialogo pi\u00f9 lungo: \u00ab\"Scuola: Convitto Nazionale Vittorio Emanuele II, dovrei fare il terzo liceo 'st'altr'anno... scientifico\"\u00bb.\nL'8 luglio 1983 un uomo con inflessione mediorientale telefon\u00f2 a una compagna di conservatorio di Emanuela, dicendo che la ragazza era nelle loro mani, che avevano 20 giorni di tempo per fare lo scambio con Ali A\u011fca, e chiedendo una linea telefonica diretta con il Cardinale Segretario di Stato Agostino Casaroli. La giovane dichiar\u00f2 che lei ed Emanuela si erano scambiate i numeri di telefono lo stesso giorno della scomparsa, per tenersi in contatto in vista della preparazione di un concerto, aggiungendo che Emanuela aveva trascritto il suo numero su un foglio che aveva riposto nella tasca dei jeans che indossava.\nIl 17 luglio venne fatto ritrovare un nastro, in cui si confermava la richiesta di scambio con A\u011fca, la richiesta di una linea telefonica diretta con il cardinale Casaroli, e si sentiva la voce di una ragazza che implorava aiuto, dicendo di sentirsi male: . La linea fu installata il 18 luglio. Alcuni giorni pi\u00f9 tardi, in un'altra telefonata, \"l'Amerikano\" chiese allo zio di Emanuela di rendere pubblico il messaggio contenuto sul nastro, e di informarsi presso il cardinale Agostino Casaroli, riguardo a un precedente colloquio.\nIn totale, le telefonate de \"l'Amerikano\" furono 16, tutte da cabine telefoniche.\nNonostante le richieste di vario tipo, e le presunte prove, l'uomo (mai rintracciato) non apr\u00ec nessuna reale pista. Infatti non furono mai prodotte prove che dimostrassero l'esistenza in vita di Emanuela n\u00e9 tantomeno che la ragazza fosse effettivamente ostaggio dei Lupi grigi, l'organizzazione di cui A\u011fca faceva parte.\nNel comunicato n. 20 del 20 novembre 1984, i Lupi grigi dichiarano di custodire nelle loro mani tanto Emanuela quanto la sua coetanea romana, Mirella Gregori, scomparsa da Roma nel mese di maggio 1983.\nLa \"pista turca\" dei Lupi grigi, tuttavia, \u00e8 stata sconfessata dall'ex ufficiale della Stasi G\u00fcnter Bohnsack, il quale ha dichiarato che i servizi segreti della Germania Est sfruttarono il caso di Emanuela Orlandi scrivendo finte lettere a Roma per consolidare la tesi che metteva in relazione A\u011fca con i Lupi grigi, al fine di scagionare la Bulgaria dalle accuse durante le indagini per l'attentato a Papa Giovanni Paolo II. L'estraneit\u00e0 dei Lupi grigi fu confermata da un pentito della Banda della Magliana Antonio Mancini, che nel 2007 ha dichiarato: \"\u00abSi diceva che la ragazza era roba nostra, l'aveva presa uno dei nostri\u00bb\".\nIl 2 febbraio 2010 Pietro Orlandi, fratello di Emanuela, ebbe un colloquio con Mehmet Ali A\u011fca, nel quale l'ex terrorista conferm\u00f2 l'ipotesi del rapimento per conto del Vaticano \u2013 gi\u00e0 menzionata nella telefonata del 5 luglio 1983 \u2013 fece il nome del cardinale Giovanni Battista Re ritenendolo persona informata sui fatti e lo rassicur\u00f2 sul fatto che \u00ab\"Emanuela \u00e8 viva e ritorner\u00e0 presto a casa\"\u00bb. Secondo l'ex Lupo grigio, la ragazza \u00ab\"ora vive reclusa in una mega villa in Francia o in Svizzera. Torner\u00e0 a casa\"\u00bb.\nUn anno dopo, la registrazione del colloquio venne pubblicata dalla trasmissione \"Chi l'ha visto?\" che censur\u00f2 il nome del cardinale. Pietro Orlandi, in quel momento in collegamento, comunic\u00f2 di essere andato a parlare con lo stesso Re, il quale avrebbe smentito le parole dell'ex terrorista.\nL'ex magistrato Ferdinando Imposimato fu il legale di Ali A\u011fca e, successivamente, divenne l'avvocato difensore di Maria Pezzano in Orlandi, fino al 2015.\nPresunti collegamenti con lo scandalo IOR e il caso Calvi.\nSecondo alcuni giornali e pubblicazioni, l'identikit de \"l'Amerikano\", stilato dall'allora vicecapo del SISDE Vincenzo Parisi in una nota rimasta riservata fino al 1995, corrisponderebbe a monsignor Paul Marcinkus, che all'epoca era presidente dello IOR, la \"banca\" vaticana: gli specialisti del SISDE, analizzando i messaggi e le telefonate pervenute alla famiglia, per un totale di 34 comunicazioni, ne ritennero affidabili e legati a chi aveva effettuato il sequestro 16, che riguardavano una persona con una conoscenza approfondita della lingua latina, migliore di quella italiana (ritenendo possibile che fosse stata appresa successivamente al latino), probabilmente di cultura anglosassone e con un elevato livello culturale e una conoscenza del mondo ecclesiastico e del Vaticano, oltre alla conoscenza approfondita di diverse zone di Roma (dove probabilmente aveva abitato).\nPresunti collegamenti con la Banda della Magliana.\nL'11 luglio del 2005, alla redazione del programma \"Chi l'ha visto?\", in onda su Rai 3, arriv\u00f2 una telefonata anonima in cui si diceva che per risolvere il caso di Emanuela Orlandi era necessario andare a vedere chi \u00e8 sepolto nella basilica di Sant'Apollinare e controllare \u00ab\"del favore che Renatino fece al cardinal Poletti\"\u00bb. \nSi scopr\u00ec cos\u00ec che \"l'illustre\" defunto altri non era che un boss della Banda della Magliana, Enrico De Pedis. L'inviata Raffaella Notariale era riuscita a ottenere le foto della tomba e i documenti originali relativi alla sepoltura del boss, voluta ed autorizzata dal cardinale Ugo Poletti, allora presidente della CEI.\nIl 20 febbraio 2006, un pentito della Banda, Antonio Mancini, sostenne, in un'intervista al giornalista Fiore De Rienzo di \"Chi l'ha visto?\", di aver riconosciuto nella voce di \"Mario\" quella di un sicario al servizio di De Pedis, tale \"Rufetto\". Le indagini condotte dalla Procura della Repubblica tuttavia, non confermarono quanto dichiarato da Mancini. Alla redazione del gi\u00e0 citato programma di Rai 3 giunse poi una cartolina raffigurante una localit\u00e0 meridionale che presentava il seguente testo: \u00ab\"Lasciate stare Renatino\"\u00bb.\nSempre nel 2006 la Notariale raccolse un'intervista di Sabrina Minardi, ex moglie del calciatore della Bruno Giordano, che tra la primavera del 1982 e il novembre del 1984 ebbe una relazione con De Pedis.\nNel 2007 Antonio Mancini rilasci\u00f2 dichiarazioni relative al coinvolgimento di De Pedis e di alcuni esponenti vaticani nella vicenda di Emanuela Orlandi, rivelando ai magistrati della Procura di Roma che in carcere, all'epoca della scomparsa della quindicenne \u00absi diceva che la ragazza era roba nostra (della Banda, ndr), l'aveva presa uno dei nostri\u00bb. Le dichiarazioni di Mancini sembrano confermate anche da Maurizio Abbatino, altro pentito e grande accusatore della Banda che, nel dicembre del 2009, riveler\u00e0 al procuratore aggiunto titolare dell'inchiesta sulla Magliana alcune confidenze raccolte fra i loro membri sul coinvolgimento di De Pedis e dei suoi uomini nel sequestro e nell'uccisione di Emanuela nell'ambito di rapporti intrattenuti da lui con alcuni esponenti del Vaticano.\nIl 23 giugno 2008 la stampa riport\u00f2 le dichiarazioni che la Minardi aveva reso agli organi giudiziari che avevano deciso di ascoltarla: la Orlandi sarebbe stata uccisa e il suo corpo, rinchiuso dentro un sacco, gettato in una betoniera a Torvaianica. In quell'occasione, secondo la Minardi, De Pedis si sarebbe sbarazzato anche del cadavere di un bambino di 11 anni ucciso per vendetta, Domenico Nicitra, figlio di uno storico esponente della Banda, il siciliano Salvatore Nicitra. Il piccolo Nicitra fu per\u00f2 ucciso il 21 giugno 1993, ben dieci anni dopo l'epoca alla quale la Minardi fa risalire l'episodio, e tre anni dopo la morte dello stesso De Pedis, avvenuta all'inizio del 1990. Stando a quanto riferito dalla donna, il rapimento di Emanuela sarebbe stato effettuato materialmente da De Pedis, su ordine di monsignor Marcinkus \u00ab\"come se avessero voluto dare un messaggio a qualcuno sopra di loro\"\u00bb.\nNel particolare, la Minardi ha raccontato di essere arrivata in auto (una Autobianchi A112 bianca) al bar del Gianicolo, dove De Pedis le aveva detto di incontrare una ragazza che avrebbe dovuto \u00ab\"accompagnare al benzinaio del Vaticano\"\u00bb. All'appuntamento arrivarono una BMW scura, con alla guida \"Sergio\", l'autista di De Pedis e una Renault 5 rossa con a bordo una certa \"Teresina\" (la governante di Daniela Mobili, amica della Minardi) e una ragazzina confusa, riconosciuta dalla testimone come Emanuela Orlandi. \"Sergio\" l'avrebbe messa nella BMW alla cui guida and\u00f2 la Minardi stessa. Rimasta sola in auto con la ragazza, la donna not\u00f2 che questa \u00ab\"piangeva e rideva insieme\"\u00bb e \u00ab\"sembrava drogata\"\u00bb. Arrivata al benzinaio, trov\u00f2 ad aspettare in una Mercedes targata Citt\u00e0 del Vaticano, un uomo \u00ab\"che sembrava un sacerdote\"\u00bb che la prese in consegna.\nLa ragazza avrebbe quindi trascorso la sua prigionia a Roma, in un'abitazione di propriet\u00e0 di Daniela Mobili in via Antonio Pignatelli 13 a Monteverde nuovo - Gianicolense, che aveva \u00abun sotterraneo immenso che arrivava quasi fino all'Ospedale San Camillo\u00bb (la cui esistenza, oltre a un piccolo bagno e un lago sotterraneo, \u00e8 stata accertata dagli inquirenti il 26 giugno 2008). Di lei si sarebbe occupata la governante della signora Daniela Mobili, \"Teresina\"; secondo la Minardi, la Mobili, sposata con Vittorio Sciattella, era vicina a Danilo Abbruciati, altro esponente di spicco della Banda della Magliana, coinvolto nel caso Calvi e che dispose il restauro della palazzina in via Pignatelli.\nLa Mobili ha negato di conoscere la Minardi o di avere avuto un ruolo nel rapimento, poich\u00e9 in quegli anni si trovava, cos\u00ec come il marito, in prigione; tuttavia la Minardi si \u00e8 sempre riferita alla governante \"Teresina\", che effettivamente lavorava nell'appartamento in quel periodo, anche se non aveva la patente. Successivamente, la Minardi ha citato un altro componente della \"Banda\" (corrispondente a un vecchio identikit) che, rintracciato dalle forze dell'ordine, ha confessato che il rifugio in via Pignatelli era s\u00ec un nascondiglio, \u00abma non per i sequestrati, [bens\u00ec] per i ricercati. Era il rifugio di \"Renatino\" [De Pedis]\u00bb, negando la connessione fra l'ex boss della Magliana e il rapimento Orlandi.\nGiulio Andreotti, presso il quale la Minardi racconta di essere andata a cena due volte insieme con il compagno De Pedis (a quel tempo gi\u00e0 ricercato dalla polizia) \u00abnon c'entra direttamente con Emanuela Orlandi, ma con monsignor Marcinkus s\u00ec\u00bb, secondo la donna. Ha detto inoltre che per curare la madre malata and\u00f2 in Francia con un aereo privato messo a disposizione da Roberto Calvi e di aver portato con De Pedis a Marcinkus un miliardo in contanti.\nLe dichiarazioni della Minardi, bench\u00e9 siano state riconosciute dagli inquirenti come parzialmente incoerenti (anche a causa dell'uso di droga da parte della donna in passato) hanno acquistato maggior credibilit\u00e0 nell'agosto 2008, a seguito del ritrovamento nel parcheggio di Villa Borghese, a Roma, ad opera del giornalista Antonio Parisi, della BMW che la stessa Minardi ha raccontato di aver utilizzato per il trasporto di Emanuela Orlandi e che risulta appartenuta prima a Flavio Carboni, imprenditore indagato e poi assolto nel processo sulla morte di Roberto Calvi, e successivamente a uno dei componenti della Banda.\nLa pubblicazione dei verbali resi alla magistratura dalla Minardi ha suscitato le proteste del Vaticano, che, per bocca di padre Federico Lombardi, portavoce della Sala stampa della Santa Sede, ha parlato di \u00abmancanza di umanit\u00e0 e rispetto per la famiglia Orlandi, che ne ravviva il dolore\u00bb, e ha definito come \u00abinfamanti le accuse rivolte a Mons. Marcinkus, morto da tempo e impossibilitato a difendersi\u00bb.\nIl 30 giugno di quell'anno \"Chi l'ha visto?\" trasmise la versione integrale della telefonata anonima del luglio 2005, lasciata inedita fino ad allora. Dopo le rivelazioni sulla tomba di De Pedis e del cardinal Poletti, la voce aggiungeva \u00ab\"E chiedete al barista di via Montebello, che pure la figlia stava con lei...con l'altra Emanuela\"\u00bb. Il bar si rivel\u00f2 appartenere alla famiglia di S. D. V., amica di Mirella Gregori, scomparsa a Roma il 7 maggio 1983 in circostanze misteriose e il cui rapimento venne collegato a quello dell'Orlandi. La redazione del programma \u00e8 stata minacciata a luglio anche da un'altra telefonata anonima da parte di un certo \"biondino\".\nIl 19 novembre 2009 Sabrina Minardi, interrogata presso la Procura di Roma dal procuratore aggiunto Giancarlo Capaldo e dal pubblico ministero Simona Maisto, sembrerebbe aver riconosciuto l'identit\u00e0 di \"Mario\", ossia l'uomo che nei giorni immediatamente successivi alla scomparsa di Emanuela Orlandi telefon\u00f2 ripetutamente alla famiglia. Il 21 novembre su Rai News 24 and\u00f2 in onda un'altra intervista alla Minardi la quale raccont\u00f2 che Emanuela Orlandi aveva trascorso i primi quindici giorni di prigionia a Torvaianica, nella casa al mare di propriet\u00e0 dei genitori della Minardi stessa.\nIl 10 marzo 2010 \u00e8 stata resa nota l'esistenza di un nuovo indagato, Sergio Virt\u00f9, indicato da Sabrina Minardi come l'autista di fiducia di De Pedis, il quale avrebbe avuto un ruolo operativo nel sequestro della ragazza. L'uomo \u00e8 indagato per i reati di omicidio volontario aggravato e sequestro di persona. Virt\u00f9 \u00e8 stato arrestato il giorno dell'interrogatorio per altri reati e trasferito nel carcere di Regina Coeli. All'ex autista di \"Renatino\" infatti, erano state inflitte in passato due condanne perch\u00e9 coinvolto in reati di truffa. Davanti ai PM titolari dell'inchiesta, Virt\u00f9 ha negato ogni addebito sulla vicenda, in particolare di avere mai conosciuto n\u00e9 avuto rapporti di amicizia con De Pedis. A carico dell'ex autista ci sono anche alcune dichiarazioni di un'altra donna, definita dagli inquirenti una sua ex convivente, la quale avrebbe raccontato di aver avuto un ruolo nel sequestro della Orlandi e di averne per questo anche ricevuto compenso.\nNel luglio 2010 \u00e8 stato dato, dal Vicariato di Roma, il via libera all'ispezione della tomba di De Pedis nella basilica di Sant'Apollinare ed \u00e8 stato disposto il prelievo del DNA sul fratello di De Pedis, sui famigliari di Emanuela e anche su Antonietta Gregori, sorella di Mirella.\nNel luglio 2011 la procura distrettuale di Roma ha arrestato alcuni componenti della famiglia romana De Tomasi, accusati di reati tra i quali usura e riciclaggio di denaro; secondo gli inquirenti, Giuseppe De Tomasi, noto come \"Sergione\", affiliato alla Banda della Magliana, \u00e8 la stessa persona che nel 1983 telefon\u00f2 alla famiglia Orlandi identificandosi con il nome \"Mario\", mentre il figlio, Carlo Alberto De Tomasi, \u00e8 l'autore della telefonata a \"Chi l'ha visto?\" del 2005. Nel 1984 De Pedis fu arrestato in un appartamento in via Vittorini, intestato al prestanome Giuseppe De Tommasi. \"Sergione\", come raccontato dal pentito Abbatino, era amico di Franco Nicolini e dei Proietti, i \"pesciaroli\" che uccisero Franco Giuseppucci, e fu graziato da De Pedis per poi organizzargli il rinfresco di nozze il 25 giugno 1988 al \" Jackie O' \" di via Boncompagni e presenziare al suo funerale nella basilica di San Lorenzo in Lucina. De Tommasi si difender\u00e0 dicendo di non poter aver fatto quella chiamata nel 1983 poich\u00e9 era in carcere e neppure quella al programma televisivo.\nIl 24 luglio Antonio Mancini, in un'intervista a \"La Stampa\", ha dichiarato che effettivamente la Orlandi fu rapita dalla Banda per ottenere la restituzione del denaro investito nello IOR attraverso il Banco Ambrosiano, come ipotizzato dal giudice Rosario Priore. Mancini ha aggiunto di ritenere sottostimata la cifra di 20 miliardi e che fu De Pedis a far cessare gli attacchi contro il Vaticano, malgrado i soldi non fossero stati tutti restituiti, ottenendo in cambio, fra le altre cose, la possibilit\u00e0 di essere sepolto nella basilica di Sant'Apollinare, come poi effettivamente avvenne.\nIl 14 maggio 2012 finalmente \u00e8 stata aperta la tomba di De Pedis ma al suo interno era presente unicamente la salma del defunto che, per espresso desiderio dei familiari, \u00e8 stata cremata. Allora si \u00e8 scavato pi\u00f9 approfonditamente, ma sono state trovate solo nicchie con resti di ossa risalenti al periodo napoleonico; non verranno trovate per\u00f2 tracce del DNA di Emanuela e Mirella. Quattro giorni dopo, il 18 maggio, viene indagato don Pietro Vergari per concorso in sequestro di persona.\nNell'ottobre del 2015 il GIP, su richiesta della Procura e per mancanza di prove consistenti, archivia l'inchiesta sulle sparizioni di Emanuela Orlandi e Mirella Gregori, nata nel 2006 per via delle dichiarazioni di Sabrina Minardi e che vedeva sei indagati per concorso in omicidio e sequestro di persona: monsignor Pietro Vergari, ex rettore della basilica di Sant\u2019Apollinare dove, come detto, fino al 2012 \u00e8 stato sepolto De Pedis, Sergio Virt\u00f9, autista del boss, Angelo Cassani detto \"Ciletto\", Gianfranco Cerboni detto \"Giggetto\", Sabrina Minardi e Marco Accetti.\nNel 2018 Abbatino, intervistato da Raffaella Fanelli, rivela di aver saputo da Claudio Sicilia a Villa Gina che dietro al sequestro c'erano quelli di Testaccio \u2013 quindi De Pedis \u2013 e spiegher\u00e0 perch\u00e9 il suo vecchio amico avrebbe preso la Orlandi:\nLa pista della pedofilia.\nSecondo una pista investigativa, Emanuela Orlandi sarebbe stata attirata e uccisa in un giro di festini a sfondo sessuale in cui sarebbero stati coinvolti esponenti del clero, un gendarme vaticano e personale diplomatico di un'ambasciata straniera presso la Santa Sede. Altre indagini rinviano a una pista che conduce a Boston, con coinvolgimento di preti pedofili.\nSecondo Padre Gabriele Amorth, la giovane Emanuela Orlandi sarebbe stata drogata e poi uccisa in un'orgia di pedofili tenutasi in Vaticano. Questa \u00e8 l'ipotesi che, in un'intervista rilasciata il 22 maggio 2012 a \"La Stampa\", \u00e8 stata avanzata dal religioso, definito dal quotidiano \"capo mondiale degli esorcisti\"; la notizia \u00e8 pubblicata anche nel suo libro \"L'ultimo esorcista\".\nNell'intervista, l'esorcista dichiara quanto segue: \u00ab\"Come dichiarato anche da monsignor Simeone Duca, archivista vaticano, venivano organizzati festini nei quali era coinvolto come \"reclutatore di ragazze\" anche un gendarme della Santa Sede. Ritengo che Emanuela sia finita vittima di quel giro. [...] Non ho mai creduto alla pista internazionale, ho motivo di credere che si sia trattato di un caso di sfruttamento sessuale con conseguente omicidio poco dopo la scomparsa e occultamento del cadavere. Nel giro era coinvolto anche personale diplomatico di un'ambasciata straniera presso la Santa Sede\"\u00bb.\nLa stessa ipotesi, col coinvolgimento anche di Paul Marcinkus, \u00e8 stata fatta dal collaboratore di giustizia Vincenzo Calcara, ex affiliato di Cosa nostra, che ha riferito alla trasmissione \"Chi l'ha visto?\", nel 2014, una presunta confidenza di un boss mafioso, affermante che la Orlandi \u00e8 morta durante un festino a base di droga e sesso ed \u00e8 sepolta in Vaticano con altre presunte giovani vittime.\nUna fonte anonima, gi\u00e0 nel 2005, avrebbe fatto confidenze di tenore sostanzialmente analogo, ovvero che Emanuela sarebbe deceduta, forse accidentalmente, in seguito a un \"incontro conviviale\" tenutosi nei pressi del Gianicolo, situato al capolinea dell'autobus che la ragazza avrebbe dovuto prendere per tornare a casa, nella residenza di un alto prelato o comunque di una persona vicina agli ambienti vaticani, e che il suo cadavere sarebbe stato probabilmente occultato nelle vicinanze.\nSviluppi recenti.\nIl 17 giugno 2011, durante un dibattito sul libro di Pietro Orlandi \"Mia sorella Emanuela\" in diretta tv su Romauno, un uomo dichiaratosi ex-agente del SISMI afferma che \u00ab\"Emanuela \u00e8 viva, si trova in un manicomio in Inghilterra ed \u00e8 sempre stata sedata\"\u00bb. Aggiunge che causa del rapimento fu la conoscenza da parte di Ercole Orlandi, padre di Emanuela, di attivit\u00e0 di riciclaggio di denaro \"sporco\", collegando il rapimento a Calvi e al crack dell'Ambrosiano.\nNel settembre 2017 il giornalista Emiliano Fittipaldi, autore di altri due libri riguardanti il Vaticano, pubblica \"Gli impostori. Inchiesta sul potere\". A maggio era entrato in possesso di un report datato 28 marzo 1998 spedito per conoscenza dall'allora capo dell'APSA (l'ente che amministra il patrimonio della Santa Sede) cardinale Lorenzo Antonetti (morto tre anni prima) agli arcivescovi Giovanni Battista Re (allora sostituto per gli Affari generali della segreteria di Stato) e Jean-Louis Tauran (addetto ai Rapporti con gli Stati) dal titolo \"Resoconto sommario delle spese sostenute dallo stato Citt\u00e0 del Vaticano per le attivit\u00e0 relative alla cittadina Emanuela Orlandi\" e di cui al primo capoverso si legge: \"La prefettura dell'Amministrazione del Patrimonio della Sede Apostolica ha ricevuto mandato di redigere un documento di sintesi delle prestazioni economiche resosi necessarie a sostenere le attivit\u00e0 svolte a seguito dell'allontanamento domiciliare e delle fasi successive allo stesso della cittadina Emanuela Orlandi.\" Il documento, che dimostrerebbe che la ragazza era in vita, sarebbe stato rubato nella notte tra il 29 e il 30 marzo 2014, senza alcuna infrazione e a colpo sicuro, dalla cassaforte in un armadio blindato della Prefettura degli affari economici che era sotto la responsabilit\u00e0 del segretario monsignor Lucio \u00c1ngel Vallejo Balda, arrestato il 2 novembre 2015 nell'ambito del cosiddetto \"Vatileaks 2\" per aver fornito informazioni riservate per la pubblicazione del libro \"Via Crucis\" di Gianluigi Nuzzi (finito sotto indagine insieme a Fittipaldi che aveva scritto \"Avarizia\") e poi graziato dal Papa. Francesca Chaouqui, membro della COSEA sotto Balda fino al loro arresto, nel suo libro \"Nel nome di Pietro\" pubblicato a febbraio rivela che nell'armadio violato oltre a quello sulla Orlandi c'erano anche dossier su Michele Sindona e Umberto Ortolani (come confermato anche da monsignor Alfredo Abbondi, capo ufficio della Prefettura), sullo IOR e sulle spese politiche di Papa Giovanni Paolo II ai tempi della Guerra fredda e di Solidarno\u015b\u0107 e che il furto sarebbe stato simulato proprio da Balda. &lt;br&gt;\nIl report in possesso di Fittipaldi \u00e8 dattiloscritto con un carattere risalente a vent'anni fa, non contiene timbri ufficiali e quindi potrebbe essere anche un falso ma elenca le spese che sarebbero state sostenute tra il gennaio 1983 (sei mesi prima della scomparsa) e il luglio 1997 per gestire la vicenda Orlandi per una somma totale di 483 milioni di lire tra fonti investigative presso l'Atelier Fontana (da cui la ragazza effettu\u00f2 l'ultima chiamata a casa prima della scomparsa) e sul \"rapporto Sip\", indagini del segretario di Stato Agostino Casaroli (50 milioni di lire) e del presidente della CEI cardinale Ugo Poletti (80 milioni nel periodo 1988-1993), rette vitto e alloggio presso l'ostello di studentesse dei padri scalabriniani al 176 di Clapham Road a Londra (8 milioni tra il 1983 e il 1985), spostamenti e spese mediche della ragazza (come i 3 milioni per saldare le spese del ricovero presso la clinica St.Mary di Londra con visite ginecologiche), viaggi a Londra di alti esponenti del Vaticano come il capo della Gendarmeria Camillo Cibin e il medico di Papa Woytila Renato Buzzonetti (25 milioni in tutto tra il febbraio 1985 e il marzo 1993), attivit\u00e0 di gestione stampa da parte del collaboratore dell'Osservatore Romano Teofilo Benotti (5 milioni tra il 1985 e il 1988), attivit\u00e0 di depistaggio (9 milioni nello stesso periodo) e infine nel luglio 1997 \"\"attivit\u00e0 generale e trasferimento presso Citt\u00e0 del Vaticano con relativo disbrigo pratiche finali L.21.000.000\".\" Nel giugno 2017 la famiglia Orlandi aveva gi\u00e0 presentato un'istanza di processo agli atti per poter visionare \"un dossier custodito in Vaticano\" (Pietro Orlandi era venuto a conoscenza della sua esistenza gi\u00e0 a febbraio/marzo secondo il loro avvocato Laura Sgr\u00f2). Monsignor Giovanni Angelo Becciu (sostituto per gli Affari generali della segreteria) ne negava per\u00f2 l'esistenza mentre il cardinale Re assicurava che \" la segreteria di Stato\" (di cui nel 1997 era sostituto) \"non aveva proprio niente da nascondere\" e al telefono con Fittipaldi troncava la conversazione.\nNell\u2019ottobre 2018, il Vaticano aveva dato il via libera all\u2019analisi del DNA su alcune ossa ritrovate durante dei lavori di restauro nella sede della Nunziatura Vaticana di via Po a Roma. Le indagini, affidate dalla Santa Sede all'Italia, e in particolare alla procura di Roma e alla Polizia scientifica, erano finalizzate a comparare quelle ossa con il DNA di Emanuela Orlandi. Le ossa ritrovate nella Nunziatura non appartenevano tuttavia n\u00e9 a Emanuela Orlandi, n\u00e9 a Mirella Gregori, anche lei quindicenne, scomparsa il 7 maggio del 1983, un mese prima di Emanuela. Dalle analisi della Scientifica era emerso che i reperti della Nunziatura risalivano, senza dubbio, a un periodo precedente al 1964, quando le due quindicenni romane scomparse non erano ancora nate e soprattutto erano riconducibili allo scheletro di un uomo.\nL\u201911 luglio 2019 si effettua un\u2019ulteriore ispezione in due tombe del cimitero Teutonico, quelle della principessa Sofia di Hohenlohe-Waldenburg-Bartenstein e della principessa Carlotta Federica di Meclemburgo-Schwerin, a seguito di specifiche segnalazioni. Al loro interno non sono stati rinvenuti resti umani; tuttavia le tombe erano adiacenti ad un edificio, in cui sono state rinvenuti 26 sacchi di ossa, contenenti ossa di adulti e bambini; i resti ossei non sono mai stati analizzati."}
{"id": "1873134", "revid": "124123", "url": "https://it.wikipedia.org/wiki?curid=1873134", "title": "Tamacha Khan", "text": "Vita.\nFiglio di Batachi Khan, e nipote di Borte Chino, di lui poco \u00e8 noto. Fu il quarto Khan dei Mongoli.\nDiscendenze.\nPrimo dei suoi figli fu Korichar Khan padre di Aujun Boroul (poi padre di Sali Kachau). Tra i suoi discendenti diretti c'\u00e8, oltre a Gengis Khan, tutta la stirpe dell'Impero Mongolo e Tartaro."}
{"id": "1873135", "revid": "1310927", "url": "https://it.wikipedia.org/wiki?curid=1873135", "title": "Slezsk\u00fd fotbalov\u00fd club Opava", "text": "La Slezsk\u00fd fotbalov\u00fd club Opava o pi\u00f9 semplicemente SFC Opava, \u00e8 una societ\u00e0 calcistica ceca con sede nella citt\u00e0 di Opava. Milita nella 1. liga, la massima divisione del campionato di calcio ceco.\nNella stagione 2021-2022, a seguito della retrocessione ottenuta nella stagione precedente, militer\u00e0 in 2. liga.\nStoria.\nGambrinus Liga.\nLa squadra di Opava, il Kaucuk Opava nella stagione 1995-1996 \u00e8 arrivata nella 1.Liga, a quel tempo la massima divisione del campionato ceco chiudendo la stagione al 6\u00ba posto. Negli anni seguenti la squadra si \u00e8 stabilita nella parte medio-bassa della classifica e nella stagione 1999-2000 arrivando al penultimo posto l'SFC Opava \u00e8 retrocesso in seconda divisione.\nNel 2001 torna in Gambrinus Liga ma chiude la stagione all'ultimo posto \u00e8 torna nella Druh\u00e1 Liga. Nella stagione 2003-2004 torna in Gambrinus Liga e si salva chiudendo al 12\u00ba posto che vale la salvezza alla squadra. L'anno successivo la squadra retrocede in Fotbalov\u00e1 n\u00e1rodn\u00ed liga (la seconda divisione ceca), finendo l'annata all'ultimo posto grazie anche ai 6 punti di penalizzazione.\nDruh\u00e1 liga.\nLa squadra di Opava non riuscir\u00e0 pi\u00f9 a risalire in Gambrinus liga chiudendo molte stagioni nella parte medio-alta della classifica nel campionato di seconda divisione. Nella stagione 2007-2008 sfiora la promozione arrivando terza a solo 2 punti dalla seconda l'FK Pribram e a 3 punti dalla prima il Bohemians Praha.\nCompetizioni internazionali.\nNel 1996 ha partecipato, con il nome di FC Kau\u010duk Opava alla Coppa Intertoto 1996, giungendo terza nel Gruppo 8.\nOrganico.\nRosa 2019-2020.\n\"Aggiornato all'11 febbraio 2020\""}
{"id": "1873138", "revid": "834", "url": "https://it.wikipedia.org/wiki?curid=1873138", "title": "Valencia de Venezuela", "text": ""}
{"id": "1873145", "revid": "196390", "url": "https://it.wikipedia.org/wiki?curid=1873145", "title": "Kaucuk Opava", "text": ""}
{"id": "1873147", "revid": "289247", "url": "https://it.wikipedia.org/wiki?curid=1873147", "title": "Atletica leggera alle Olimpiadi 1956", "text": ""}
{"id": "1873148", "revid": "205160", "url": "https://it.wikipedia.org/wiki?curid=1873148", "title": "Pugilato alle olimpiadi estive 1956", "text": ""}
{"id": "1873149", "revid": "78273", "url": "https://it.wikipedia.org/wiki?curid=1873149", "title": "Scherma alle olimpiadi estive 1956", "text": ""}
{"id": "1873150", "revid": "78273", "url": "https://it.wikipedia.org/wiki?curid=1873150", "title": "Sollevamento pesi alle olimpiadi estive 1956", "text": ""}
{"id": "1873151", "revid": "289247", "url": "https://it.wikipedia.org/wiki?curid=1873151", "title": "Tiro a segno alle olimpiadi estive 1956", "text": ""}
{"id": "1873152", "revid": "289247", "url": "https://it.wikipedia.org/wiki?curid=1873152", "title": "Tuffi alle olimpiadi estive 1956", "text": ""}
{"id": "1873153", "revid": "289247", "url": "https://it.wikipedia.org/wiki?curid=1873153", "title": "Vela alle olimpiadi estive 1956", "text": ""}
{"id": "1873157", "revid": "120913737", "url": "https://it.wikipedia.org/wiki?curid=1873157", "title": "Piena comunione", "text": "Piena comunione \u00e8 un termine usato nell'ecclesiologia cristiana per descrivere la relazione di comunione, con la mutuamente riconosciuta condivisione delle stesse dottrine essenziali, tra una comunit\u00e0 cristiana e altre comunit\u00e0 o tra quella comunit\u00e0 e gli individui.\nLa Chiesa cattolica romana e il cristianesimo orientale intendono la piena comunione tra le Chiese locali come qualcosa che le unisce in una sola Chiesa. Altre denominazioni occidentali invece applicano questo termine ad accordi pratici in cui entrano Chiese e comunit\u00e0 che mantengono interamente le loro distinte identit\u00e0.\nChiesa cattolica romana.\nLa Chiesa cattolica romana fa una distinzione tra la comunione piena e quella parziale. Dove c'\u00e8 piena comunione, c'\u00e8 una sola Chiesa. La comunione parziale, d'altra parte, esiste laddove vi siano alcuni elementi della fede cristiana in comune, ma manchi la completa unit\u00e0 sulle parti essenziali. Per esempio, la Chiesa cattolica romana si vede in comunione parziale con i protestanti e in comunione molto pi\u00f9 stretta ma ancora incompleta con le Chiese ortodosse.\nQuest'idea \u00e8 stata espressa in molti documenti. Il Decreto sull'ecumenismo del Concilio Vaticano II, 3 afferma: \"... comunit\u00e0 considerevoli si staccarono dalla piena comunione della Chiesa cattolica ... Coloro infatti che credono in Cristo ed hanno ricevuto validamente il battesimo, sono costituiti in una certa comunione, sebbene imperfetta, con la Chiesa cattolica\". L'affermazione conciliare \u00e8 citata nel \"Catechismo della Chiesa cattolica romana\", 838, che dice:\nNella sua enciclica \"Ut Unum Sint\", 14, Papa Giovanni Paolo II scrive:\nLa piena comunione richiede la completezza di \"quei legami di comunione - fede, sacramenti e governo pastorale - che permettono ai fedeli di ricevere la vita di grazia all'interno della Chiesa.\"\nLe Chiese particolari che formano la Chiesa cattolica romana sono viste non come corpi separati che sono entrati in accordi pratici che concernono le loro relazioni con ognuna delle altre, ma come l'accorpamento in una particolare regione o cultura dell'unica Chiesa cattolica.\nLa \"Lettera ai Vescovi della Chiesa cattolica su alcuni aspetti della Chiesa intesa come Comunione\" del 28 maggio 1992 esprime quest'idea con le seguenti parole:\nQuesto si applica nella Chiesa cattolica romana tanto alle Chiese locali come le diocesi o le eparchie quanto alle Chiese sui iuris al suo interno.\nInfatti, la piena comunione \u00e8 considerata una condizione essenziale per condividere insieme l'eucaristia, fatte salve alcune circostanze eccezionali, in linea con la pratica testimoniata nel II secolo da san Giustino il quale, nella sua \"Prima apologia\" , scrive: \"A nessuno \u00e8 permesso di prendere parte (all'eucaristia) fuorch\u00e9 a chi creda che le cose che insegniamo siano vere, e sia stato lavato con quel lavaggio che \u00e8 per la remissione dei peccati, e fino alla rigenerazione, e in questo modo viva come Cristo ha comandato.\"\nAllo stesso modo, \"\u00c8 vietato ai sacerdoti cattolici concelebrare l'eucaristia con i sacerdoti o i ministri delle Chiese o delle comunit\u00e0 ecclesiali, che non hanno la piena comunione con la Chiesa cattolica.\"\nIl Direttorio per l'Applicazione dei Principi e delle Norme sull'Ecumenismo, 122-136 indica le circostanze in cui \u00e8 permessa qualche forma di condivisione con altri cristiani della vita sacramentale, specialmente dell'eucaristia.\nLe norme sopra indicate per amministrare l'eucaristia ad altri cristiani sono riassunte nel\ncanone 844 del Codice di Diritto Canonico come segue:\nIl \"Codice dei Canoni delle Chiese orientali\" indica che le norme del Direttorio si applicano anche al clero e ai laici delle Chiese cattoliche orientali.\nChiese cattoliche in comunione con Roma.\nLe Chiese cattoliche autonome in piena comunione con la Santa sede sono:\nChiese ortodosse in comunione con Costantinopoli.\nI cristiani della Chiesa cristiana ortodossa hanno un concetto del significato della piena comunione molto simile a quello della Chiesa cattolica. Nonostante non abbiano una figura corrispondente a quella del papa, che svolga una funzione paragonabile al ministero petrino del papa, costoro intendono ognuna delle loro Chiese autocefale come parti dell'unica Chiesa ortodossa. La piena comunione \u00e8 considerata condizione essenziale per la condivisione dell'eucaristia. Il patriarca ecumenico di Costantinopoli, in qualit\u00e0 di \"primus inter pares\" tra le Chiese ortodosse autocefale e loro guida spirituale, bench\u00e9 non abbia un'autorit\u00e0 simile a quella del papa, funge da loro portavoce.\nIl numero delle Chiese autonome e autocefale dell'ortodossia costantinopolitana \u00e8 al centro di dispute fra le Chiese stesse. Normalmente \u00e8 ritenuto valido il seguente elenco:\nA queste Chiese si pu\u00f2 aggiungere la comunit\u00e0 degli Edinovercy, un gruppo di Vecchi credenti rientrato in comunione con la Chiesa ortodossa russa ma che non forma una Chiesa a s\u00e9 stante.\nChiese ortodosse non in comunione con Costantinopoli.\nEsistono poi una serie di Chiese che, pur rifacendosi alla tradizione ortodossa, non sono in comunione con quelle sopra elencate e che solo in alcuni casi sono in comunione fra loro:\nChiese ortodosse orientali.\nLe Chiese autocefale e autonome dell'ortodossia orientale sono:\nAltre Chiese.\nAltre Chiese intendono la piena comunione tra loro come qualcosa che renda lecita ai loro membri la partecipazione ai riti delle Chiese in comunione, in particolare nella partecipazione all'eucaristia nelle denominazioni a comunione chiusa, e che comprende anche il riconoscimento dei reciproci ministri come validi e quindi, nella maggior parte dei casi, l'intercambiabilit\u00e0 dei ministri ordinati. \u00c8 importante notare che l'esistenza di piena comunione, nel senso appena spiegato, non presume che non ci sia differenza nei riti o nella dottrina tra le Chiese implicate, quanto piuttosto che queste differenze non toccano punti definiti come essenziali.\nTalvolta per indicare questo tipo di accordi si usa la parola \"intercomunione\".\nAccordi di comunione completati.\nI seguenti raggruppamenti di Chiese hanno accordi riguardanti:"}
{"id": "1873159", "revid": "196390", "url": "https://it.wikipedia.org/wiki?curid=1873159", "title": "SFC Opava", "text": ""}
{"id": "1873167", "revid": "287204", "url": "https://it.wikipedia.org/wiki?curid=1873167", "title": "Korichar Khan", "text": "Vita.\nFu il 5\u00ba Khan dei Mongoli.\nFiglio di Tamacha Khan, e nipote di Batachi Khan, di lui poco \u00e8 noto.\nDiscendenze.\nPrimo dei suoi figli fu Aujun Boroul padre di Sali Kachau (poi padre di Yeke Nidun). Tra i suoi discendenti diretti c'\u00e8, oltre a Gengis Khan, tutta la stirpe dell'Impero Mongolo e Tartaro."}
{"id": "1873172", "revid": "547034", "url": "https://it.wikipedia.org/wiki?curid=1873172", "title": "Automotore FS 208", "text": "Gli automotori del gruppo 208 sono dei piccoli mezzi di trazione a due assi motori e scartamento normale che hanno iniziato a prestare servizio a partire dal 1981 sugli impianti ferroviari della rete italiana. \nStoria.\nGli automotori 208 furono costruiti in 6 unit\u00e0 a partire dal 1979 dagli stabilimenti di produzione FIPEM di Reggello; vennero progettati con lo scopo di sostituire in alcuni servizi meno impegnativi e di manovra le locomotive a vapore ormai obsolete ed in cattivo stato. La prima unit\u00e0 della serie ha preso servizio nel Compartimento FS di Firenze nel corso del 1981.\nIl progetto Fipem per le FS prevedeva la costruzione di una piccola e versatile locomotiva che adottava un motore diesel a 4 tempi, 6 cilindri in linea della potenza di 61 kW a 2500 g/m di produzione VM di Cento, raffreddato ad aria, con la trasmissione \"Twin Disc\" con due marce selezionabili che permettevano di raggiungere le velocit\u00e0 di 19 e 57 km/h.\nNella progettazione della struttura sono state tenute nel dovuto conto l'insonorizzazione della cabina di guida e la sicurezza prevedendo corrimani all'intorno sui praticabili e accesso alla cabina centrale posteriore mediante un terrazzino di accesso.\nLa categoria di bassa potenza scelta ha permesso, con la razionalizzazione degli incarichi di condotta, di assegnarle direttamente alle stazioni e di abilitarne alla guida il personale delle squadre di manovra.\nLa locomotiva \u00e8 dotata di impianto frenante ad aria compressa con freno Westinghouse. Anche le sabbiere sono azionate ad aria compressa."}
{"id": "1873175", "revid": "1718925", "url": "https://it.wikipedia.org/wiki?curid=1873175", "title": "Neutrone termico", "text": "Si definisce neutrone termico (o termalizzato) un neutrone avente energia cinetica pari a 0,025 eV.\nL'aggettivo termico si usa per indicare la velocit\u00e0 (energia) che il neutrone possiede a causa di una temperatura ambientale di riferimento di 20\u00a0\u00b0C.\nLa termalizzazione del neutrone avviene per mezzo di svariati urti con atomi alla temperatura ambientale. Il processo \u00e8 tanto pi\u00f9 efficiente quanto \u00e8 alta la sezione d'urto per scattering rispetto a quella per processi di cattura.\nLa caratteristica pi\u00f9 importante dei neutroni termici \u00e8 la maggiore probabilit\u00e0 nell'essere assorbiti da determinati elementi.\nQuesta peculiarit\u00e0 fu scoperta da Enrico Fermi e i ragazzi di via Panisperna nel 1934: bombardando con neutroni un bersaglio che trasmutava in nuclide radioattivo, se tra la sorgente neutronica e il bersaglio veniva interposto un materiale idrogenato (in quel caso paraffina) la radioattivit\u00e0 indotta aumentava, poich\u00e9 il materiale interposto rallentava maggiormente i neutroni.\nI materiali che rallentano i neutroni vengono chiamati moderatori; i pi\u00f9 diffusi sono l'acqua naturale formula_1, l'acqua pesante formula_2 e la grafite.\nI neutroni termalizzati vengono utilizzati principalmente nei reattori nucleari termici proprio per la loro maggiore probabilit\u00e0 di causare fissione nei nuclei fissili.\nLe stesse definizioni di materiale fissile e materiale fissionabile nascono dal concetto di neutroni termici:"}
{"id": "1873176", "revid": "1516087", "url": "https://it.wikipedia.org/wiki?curid=1873176", "title": "Hyundai i30", "text": "La Hyundai i30 \u00e8 un'autovettura compatta di segmento C prodotta dalla casa automobilistica coreana Hyundai Motor Company a partire dal 2007 sia in versione berlina 5 porte che station wagon. Nel 2011 \u00e8 stata presentata ed \u00e8 entrata in produzione la seconda generazione che viene proposta anche nell'inedita versione berlina tre porte. Sul mercato europeo la i30 ha sostituito il precedente modello Hyundai Elantra che per\u00f2 continua ad essere prodotto nel resto del mondo parallelamente al modello i30.\nPrima generazione (2007-2012).\nLa Hyundai i30 rappresenta la berlina due volumi appartenente al segmento C della casa coreana, \u00e8 stata il primo modello Hyundai ad adottare la nuova nomenclatura voluta dai vertici esclusivamente per il mercato europeo perch\u00e9 le precedenti denominazioni erano ritenute troppo difficili nella pronuncia nei vari stati europei e potevano quindi alterare i numeri di vendita dei modelli; cos\u00ec la casa decise di scegliere dei pi\u00f9 semplici nomi composti da una o due lettere a seconda del modello (la \u201ci\u201d iniziale \u00e8 standard per tutti i modelli, la seconda lettera \u201cx\u201d \u00e8 presente solo sulle monovolume e suv) seguite da due numeri.\nIl progetto per dare un'erede europea alla Elantra nasce verso la met\u00e0 degli anni 2000 sotto il codice \"FD\", una prima bozza del lavoro compiuto dagli ingegneri \u00e8 il prototipo Hyundai Arnejs presentato al salone dell'automobile di Parigi nel settembre del 2006. La Arnejs proponeva una carrozzeria hatchback 5 porte con linee pi\u00f9 fluide e sportive rispetto alla classica produzione Hyundai. Cerchi in lega cromati, tetto in vetro, fari e fendinebbia a LED e doppi terminali di scarico, tutti elementi che caratterizzavano il concept; col modello di serie ovviamente numerose soluzioni saranno abbandonate perch\u00e9 ritenute troppo costose da produrre in serie.\nDopo il concept si lavora al modello definitivo: nasce cos\u00ec la i30, prima vettura progettata nel centro ricerche e sviluppo (R&amp;D) di Russelsheim in Germania, nonch\u00e9 sede europea della Hyundai-Kia. La i30 cos\u00ec va definitivamente a sostituire nella sola Europa la precedente Hyundai Elantra, berlina due e tre volumi dalla linea poco originale destinata soprattutto all'Asia. La vettura si differenzia in modo notevole, essendo progettata in Germania la vettura \u00e8 stata studiata proprio per le esigenze europee, infatti viene proposta fin dall'inizio oltre che nella variante 5 porte anche nella versione station wagon (denominata i30 CW ovvero \"Crossover Wagon\"): l'Europa infatti \u00e8 il continente dove le wagon sono maggiormente apprezzate. Per la produzione del modello \u00e8 stata realizzata una fabbrica totalmente nuova in Repubblica Ceca a No\u0161ovice.\nLa i30 viene presentata ufficialmente al Salone dell'automobile di Ginevra nel 2007 ed entrer\u00e0 in produzione nello stesso periodo (marzo) con vendita a partire dall'estate in tutti i mercati europei. Nonostante sia una vettura prettamente europea la casa decide di produrla anche in Corea del Sud nello stabilimento di Ulsan per venderla in alcuni mercati asiatici affiancandola alla berlina Elantra. La i30 coreana \u00e8 stata importata anche in Australia. La Hyundai ha commercializzato in Nord America il solo modello station wagon con la denominazione Elantra Touring andando a rappresentare la variante familiare della famiglia Elantra; il modello per\u00f2 ha riscosso poco successo a differenza della tradizionale berlina. La i30 \u00e8 stata introdotta anche in Cina con produzione locale presso lo stabilimento di Pechino riscuotendo un discreto successo; anche in Cina \u00e8 stata venduta parallelamente al modello Elantra che \u00e8 stato maggiormente apprezzato.\nDesign.\nLa i30 nella versione cinque porte \u00e8 lunga 4,245 metri, larga 1,775 e alta 1,480 metri. Il design della vettura \u00e8 piuttosto semplice rispetto alla concorrenza dell'epoca e non eccede per originalit\u00e0; la linea della carrozzeria \u00e8 stata disegnata per andare incontro maggiormente incontro ai gusti e alle esigenze delle famiglie, le forme sono morbide e arrotondate con il frontale caratterizzato da una mascherina di piccole dimensioni composta da dei baffi cromati che circondano il marchio della casa. Una grande presa d'aria e presente nella parte bassa del frontale. Pi\u00f9 originale la fiancata con la vetratura che risale lungo il montante posteriore e una nervature nella parte bassa delle porte, la coda invece presenta dei fanali verticali triangolari, la targa \u00e8 stata alloggiata nel paraurti e sul cofano del bagagliaio \u00e8 presente il solo marchio Hyundai. La versione station wagon \u00e8 lunga 4,475 metri, larga 1,775 metri (come la 5 porte) e alta 1,565 metri. Il frontale \u00e8 lo stesso della 5 porte, cambia lo stile posteriore col cofano del baule pi\u00f9 ampio e i fari posti pi\u00f9 in alto.\nNell'abitacolo sono stati compiuti dei passi avanti rispetto alla vecchia Elantra: anche la plancia segue lo stile esterno, semplici e arrotondate senza eccedere in originalit\u00e0. Nella parte centrale si concentra il centro multimediale con autoradio, computer di bordo e climatizzatore che pu\u00f2 essere automatico o manuale; i modelli di punta dispongono degli inserti in plastica stile alluminio. La strumentazione composta da quattro quadranti possiede una retroilluminazione di colore blu. Le plastiche utilizzate sono di qualit\u00e0 maggiore rispetto al passato per adeguare la qualit\u00e0 complessiva della vettura ai livelli della concorrenza; in particolare sono stati adottate plastiche morbide al tatto per gran parte della plancia. Anche l'assemblaggio \u00e8 migliore rispetto al passato. Il bagagliaio possiede un volume minimo di 340 litri nella versione 5 porte che salgono fino a 1.250, mentre la versione station wagon possiede un volume minimo di 415 litri ampliabili fino a 1.395 ribaltando i sedili posteriori.\nLa dinamica.\nLa i30 viene realizzata su una nuova piattaforma sviluppata appositamente per i modelli di segmento C del gruppo Hyundai; il nuovo telaio ha debuttato nel 2006 con la Kia Cee'd ed \u00e8 stato utilizzato da numerosi modelli come la Elantra quarta serie (\"HD\"), Hyundai ix35, Kia Forte e Sportage terza serie. Con un passo di 2,650 metri per la versione 5 porte e di 2,700 metri per la station wagon la trazione \u00e8 anteriore con motore in posizione anteriore-trasversale e le sospensioni anteriori riprendono lo schema a ruote indipendenti con MacPherson, bracci trasversali con montante telescopico e barra stabilizzatrice mentre al retrotreno \u00e8 stato adottato un pi\u00f9 raffinato sistema Multilink a tre bracci (uno in alluminio, gli altri due in acciaio) con barra stabilizzatrice. L'impianto frenante sfrutta quattro dischi con gli anteriori autoventilati, ammortizzatori idraulici. Le versioni con il kit sportivo presentano un set-up di sospensioni differente con ammortizzatori pi\u00f9 rigidi e assetto ribassato per migliorare le doti stradali dell'auto.\nLa scocca viene realizzata utilizzando acciai ad alta resistenza a deformazione programmata, in caso d'impatto la carrozzeria \u00e8 in grado di deformarsi a stadi grazie ad una gabbia che protegge l'abitacolo. Per i passeggeri tutte le versioni sono dotate di serie di sei airbag (frontali, laterali e a tendina per proteggere la testa degli occupanti anteriori e posteriori) e poggiatesta anteriori attivi anti colpo di frusta mentre tra i dispositivi tecnologici figurano il sistema anti bloccaggio delle ruote motrici (ABS) con ripartitore elettronico di frenata di emergenza e a pagamento o sulle versioni di punta erano disponibili il controllo elettronico della stabilit\u00e0 ESP e della trazione e il sensore che misura la pressione degli pneumatici.\nLa i30 inoltre segna una svolta nel campo della sicurezza attiva e passiva per la Hyundai. La vettura \u00e8 stata progettata per ottenere il massimo nei crash test EuroNCAP. Testata nel 2007 ottenne il punteggio di 4 stelle nella protezione degli adulti nell'urto frontale ma la vettura, su richiesta dell'ente in accordo con la Hyundai Motor Company, venne ritestata nel 2008 ottenendo il massimo risultato nella protezione degli adulti (5 stelle, prima vettura della gamma del costruttore ad ottenerle).\nNel 2009 la Hyundai presenta al salone di Ginevra la versione \"BlueDrive ISG\" (acronimo di Idle Stop &amp; Go) dotata del dispositivo Stop &amp; Start abbinato al motore 1.4 16V \"Gamma\" che \u00e8 in grado di spegnerlo alle basse andatura quando si frena oppure in sosta al semaforo e lo riaccende al rilascio della frizione quando la vettura sta per ripartire: questo sistema consente una sensibile riduzione dei consumi e delle emissioni pari a circa il 10%.\nRestyling 2010.\nAl salone di Ginevra edizione 2010 la Hyundai presenta il restyling per la i30 portando al debutto una serie di contenuti tecnici inediti e uno stile pi\u00f9 moderno. Per l'occasione l'esemplare presentato nello stand proponeva i nuovi motori 1.6 diesel della famiglia \"U2\" e pertanto la vettura viene ribattezzata i30U; la lettera \u201cU\u201d per\u00f2 non sar\u00e0 adottata dal modello una volta entrato in produzione. Una delle principali novit\u00e0 \u00e8 il design rinnovato che porta al debutto alcuni stilemi del linguaggio stilistico Fluidic Sculpture gi\u00e0 adottato dalla crossover Hyundai ix35 che introduce una nuova mascherina con baffo cromata pi\u00f9 grande ed elegante, inedita presa d'aria nel frontale di forma trapezoidale, nuovo sfondo per i fari pi\u00f9 scuri e nuove nervature che rendono il frontale pi\u00f9 sportivo rispetto al passato. Nella coda e presente il nuovo paraurti pi\u00f9 aerodinamico e rinnovati anche i fanali posteriori. Gli interni portano al debutto finiture di qualit\u00e0 maggiore, assemblaggi e plastiche migliorate e nuovi contenuti. Tra le versioni debutta la nuova \"BlueDrive\" con aerodinamica migliorata grazie ad uno specifico kit estetico composto da minigonne laterali, spoiler anteriore e posteriore e aggiornamenti alla meccanica che permettono consumi ed emissioni pi\u00f9 bassi rispetto alla precedente versione presentata nel 2009.\nAllestimenti.\nIn Italia la i30 viene proposta in tre livelli di rifiniture denominati: \"base\", \"Active\" e \"Dynamic\". La versione base comprende il climatizzatore manuale, la radio CD con ingresso MP3, antifurto, retrovisori esterni riscaldabili elettricamente e divano posteriore frazionato. L\"'Active\" aggiunge gli alzavetro posteriori elettrici e l'ESP mentre la \"Dynamic\" dispone di clima automatico, cerchi in lega leggera, sensore pressione pneumatici e retrovisori ripiegabili elettricamente. Nella seconda met\u00e0 del 2009 la versione \"base\" viene sostituita dalla \"Standard\" che comprende di serie qualche accessorio in pi\u00f9. Tra gli optional a richiesta, la vernice metallizzata oppure nera. Nel 2011 gli allestimenti vengono rinominati rispettivamente \"Classic\", \"Comfort\" e \"Style\".\nNel 2009 in Germania la Hyundai ha reso disponibile la versione speciale denominata \"Sport\" caratterizzata da paraurti specifici dallo stile pi\u00f9 aggressivo con fendinebbia a LED, calandra e numerosi dettagli della carrozzeria in finitura stile carbonio, cerchi in lega \"Anthracite\" imbruniti da 18\", assetto ribassato, minigonne laterali, carrozzeria verniciata nel colore \"Crystal White\" e sulla wagon barre al tetto imbrunite. La versione \"Sport\" \u00e8 stata prodotta in soli 200 esemplari con i motori 1.6 benzina da 122 cavalli e 2.0 \"CRDI\" diesel da 140 cavalli.\nFine produzione.\nLa i30 nella sua prima generazione \u00e8 stata molto apprezzata soprattutto nel nord Europa e in parte nell'Europa dell'est. Nella primavera del 2010 la vettura raggiunge il traguardo dei 500.000 esemplari prodotti nelle tre fabbriche di No\u0161ovice in Repubblica Ceca, Ulsan in Corea del Sud e Pechino in Cina. La produzione della i30 prima serie con carrozzeria 5 porte termina nell'ultimo trimestre 2011, mentre la versione wagon esce di produzione nel giugno 2012, complessivamente sono state prodotte 350.000 i30 solo in Europa in un periodo di 5 anni che va dal 2007 al 2012; la precedente Elantra non \u00e8 mai riuscita a vendere un numero di esemplari cos\u00ec alto nel Vecchio Continente. In Cina la i30 non avendo avuto il successo sperato non sar\u00e0 sostituita da nessun modello.\nMotorizzazioni.\nLa gamma motori della i30 si componeva dei nuovi propulsori \"Gamma\" quattro cilindri a sedici valvole prodotti dal 2006 nello stabilimento Kia di \u017dilina in Slovacchia: avevano una cilindrata di 1,4 e 1,6 litri ed erano omologati Euro 4 con fasatura variabile delle valvole e iniezione elettronica multipoint. Il piccolo 1.4 erogava 109 cavalli (aspirato, infatti la potenza era davvero notevole per una cubatura cos\u00ec piccola) con una coppia massima di 137 Nm a 5.000 giri al minuto. Permetteva di raggiungere una velocit\u00e0 massima di 187 km/h con scatto 0\u2013100\u00a0km/h in 12,6 secondi e consumi pari a 16,4\u00a0km/l nel ciclo misto (emissioni medie di 145 g/km di anidride carbonica). Con l'introduzione nell'aprile del 2009 al Salone di Ginevra della versione \"BlueDrive ISG\" (Idle Stop &amp; Go che spegne il motore quando l'auto \u00e8 in sosta al semaforo oppure alle basse andature quando si frena) i consumi calano del 10% e le emissioni dell'11% (infatti la casa dichiara 135 g/km di anidride carbonica). Il motore 1.4 \"Gamma\" della i30 veniva offerto dal 2008 anche nella versione \"BlueDrive GPL\" a doppia alimentazione benzina e GPL (priva di Stop &amp; Start) con impianto a gas montato dalla BRC e omologato direttamente dalla casa. Dal 2010 tutti i motori serie 1.4 sono stati omologati secondo le norme Euro 5.\nIl 1.6 \"Gamma\" 16V invece erogava 126 cavalli (in alcuni mercati esteri la potenza era stata ridotta a 122 cavalli) e garantiva una coppia massima di 154 Nm a 4.200 giri al minuto. Permetteva alla i30 una velocit\u00e0 di punta pari a 192\u00a0km/h con scatto da 0 a 100\u00a0km/h in 11,0 secondi e un consumo pari a 16,1\u00a0km/l nel ciclo misto. Era abbinato ad un cambio manuale a 5 rapporti oppure ad un automatico a 4 rapporti con convertitore di coppia; nella versione automatica i consumi diminuivano fino a 14,5\u00a0km/l e le prestazioni in generale peggioravano. Le emissioni di anidride carbonica dichiarate erano pari a 165 g/km per la versione manuale e di 182 g/km per l'automatica. La versione a cambio automatico non \u00e8 stata importata in Italia e dal 2010 il motore 1.6 non \u00e8 stato pi\u00f9 commercializzato lasciando la gamma di motori benzina composta unicamente dal propulsore 1.4. Una versione 1.6 equipaggiata con lo Stop&amp;Start \"ISG\" non \u00e8 mai stata prodotta.\nIl motore 2.0 benzina non \u00e8 stato importato in Italia perch\u00e9 questi motori dalla cilindrata elevata non sono graditi dal pubblico italiano a causa degli elevati costi fiscali e di gestione; si tratta del 2,0 litri facente parte della famiglia \"Beta II\" a quattro cilindri con fasatura variabile delle valvole \"CVVT\" erogante 143 cavalli con 186 Nm di coppia massima a 4.600 giri al minuto. Era abbinato al cambio manuale a 5 rapporti oppure ad un automatico a 4 rapporti. Permette uno scatto da 0 a 100\u00a0km/h in 10,6 secondi per una velocit\u00e0 massima pari a 205\u00a0km/h per la manuale e di 195\u00a0km/h per l'automatica. Il consumo medio nel ciclo misto era pari a 14,0\u00a0km/l per la manuale e di 13,2\u00a0km/l per l'automatica. Il motore 2.0 era omologato Euro 4 e col restyling del 2010 \u00e8 stato tolto di produzione a causa delle scarse richieste anche in quei pochi mercati in cui era disponibile.\nLa gamma diesel era composta dal nuovo quattro cilindri 1.6 \"CRDI\" sedici valvole facente parte della famiglia motoristica \"U\" disponibile in due step: da 90 e da 116 cavalli. Progettato appositamente per il mercato europeo questo motore (omologato Euro 4) era dotato della turbina a geometria variabile VGT e disponeva di una coppia massima pari a 235 Nm a 1.750 giri al minuto nella versione da 90 cavalli, mentre la 116 cavalli erogava 255 Nm a 1900 giri al minuto. Entrambi i 1.6 erano abbinati al cambio manuale a sei rapporti, solo la versione pi\u00f9 potente era disponibile dal 2008 anche con l'automatico a 4 rapporti. Il filtro antiparticolato DPF era di serie solo sul 116 cavalli, mentre sul 90 cavalli si pagava. Le prestazioni erano abbastanza differenti tra loro per via dei 26 cavalli di differenza: il meno potente permetteva una velocit\u00e0 di punta pari a 172\u00a0km/h, il pi\u00f9 potente di 188\u00a0km/h, il consumo medio oscillava tra i 21,3 e 22,2\u00a0km/l mentre le emissioni variavano tra i 119 e i 125 g/km. La versione 1.6 CRDI diesel automatica possedeva consumi ed emissioni molto pi\u00f9 alte rispetto alla versione a cambio manuale. Dal 2010 il motore venne riomologato Euro 5 e il filtro antiparticolato divenne di serie per tutte le versioni.\nNel 2009 viene introdotto in alcuni mercati europei (come la Germania e l'Inghilterra e altri mercati del nord Europa) il motore 1.6 diesel della famiglia \"U2\", seconda generazione dei propulsori \"U\". Si tratta di un'evoluzione della precedente unit\u00e0 potenziata fino a 128 cavalli con turbina a geometria variabile e coppia massima portata a 260 Nm di coppia massima erogata a 1.250 giri al minuto ed equipaggiata con filtro antiparticolato di serie ed omologazione Euro 5. Il cambio era un manuale a 6 rapporti o un automatico a 4 rapporti. Il 1.6 \"U2\" ha sostituito la precedente versione da 116 cavalli ed \u00e8 stato venduto in Italia dal 2010. Permetteva uno scatto da 0 a 100\u00a0km/h in 11,0 secondi, 197\u00a0km/h di velocit\u00e0 massima e 21,3\u00a0km/l di percorrenza media. Le emissioni di anidride carbonica erano contenute in 124 g/km.\nIl diesel top di gamma era il 2,0 litri quattro cilindri 16 valvole con turbina a geometria variabile. Si tratta di un motore di origine VM che alla Hyundai siglano sotto la famiglia \"D\" e veniva prodotto fino al 2010 su licenza VM nello stabilimento della GM Daewoo in Corea del Sud (il motore era installato anche da modelli a marchio Chevrolet e Daewoo) e in seguito esportato in Repubblica Ceca per l'installazione nei cofani motore della i30. Era omologato Euro 4 ed era abbinato al cambio manuale a 6 rapporti. Permetteva alla i30 di raggiungere i 205\u00a0km/h e uno scatto da 0 a 100\u00a0km/h in 10,5 secondi. Il consumo medio dichiarato era di 18,2\u00a0km/l con emissioni di anidride carbonica pari a 145 g/km nel ciclo misto. Il motore 2.0 \"CRDI\" diesel non veniva importato in Italia.\nSeconda generazione (2011-2016).\nLa seconda generazione della i30 viene introdotta al Salone dell'automobile di Francoforte nel settembre del 2011 e viene identificata dal codice progettuale \"GD\"; come la prima serie anche la seconda viene progettata soprattutto per il mercato europeo attraverso il centro di sviluppo di Russelsheim; la gamma rispetto al passato \u00e8 pi\u00f9 vasta e personalizzabile infatti viene offerta oltre che nella variante berlina 5 porte e station wagon anche nell'inedita versione 3 porte dalla vocazione pi\u00f9 sportiva dedicata al pubblico giovanile. La versione station wagon viene presentata al Salone di Ginevra nel marzo 2012 mentre la versione 3 porte della i30 viene presentata solo nell'ottobre del 2012 al Salone di Parigi. Lo sviluppo della nuova serie avviene in 18 mesi (dal foglio bianco alla produzione pre-serie) e i vertici hanno puntato soprattutto all'aumento della percezione della qualit\u00e0 complessiva dell'auto sia esteticamente che all'interno dell'abitacolo. In Italia la vettura \u00e8 stata lanciata con lo slogan \"\"Pensiero Stupendo\" tramite una campagna pubblicitaria composta dal medesimo brano reinterpretato da Dolcenera: il titolo della canzone infatti \u00e8 stato utilizzato come slogan proprio per sottolineare l'incremento della qualit\u00e0 costruttiva del modello rispetto alla vecchia serie.\nLa produzione avviene sempre nella fabbrica di Nosovice in Repubblica Ceca per il mercato europeo, in Corea del Sud la vettura viene assemblata ad Ulsan per il mercato interno e per l'esportazione in Asia, Australia e America. Negli Stati Uniti la i30 viene venduta con la denominazione Hyundai Elantra GT nella sola variante 5 porte andando a rappresentare la versione hatchback della famiglia Elantra. La Elantra GT ha sostituito la precedente Elantra Touring che altro non era che la i30 station wagon.\nDesign.\nLa seconda serie di i30 viene disegnata da Thomas B\u00fcrkle, responsabile del centro stile europeo di Russelsheim, seguendo la filosofia stilistica \"Fluidic Sculpture\" comune alle altre vetture del marchio lanciate nello stesso periodo quali la ix35 e la sorella maggiore i40. Gli elementi caratterizzanti del \"Fluidic Sculpture\" sono le proporzioni della vettura pi\u00f9 armoniche e le linee della carrozzeria pi\u00f9 filanti e aerodinamiche (con un coefficiente di resistenza aerodinamica pari a 0,30), un netto distacco rispetto alla precedente generazione ritenuta anonima nello stile; un accenno del nuovo corso si era visto nel 2010 col restyling della prima serie ma grossomodo solo alcuni dettagli erano stati ridisegnati. Con la seconda generazione la Hyundai oltre ad aumentare il livello di personalizzazione della vettura aumenta anche l'impatto estetico infatti per la prima volta la vettura viene proposta con due differenti frontali: in particolare tutti i modelli presentano la nuova calandra esagonale ma mentre le versioni base dispongono del fascione centrale porta targa in tinta col paraurti (e col resto della carrozzeria) i modelli di punta invece presentano la calandra a sfondo nero con cromature semi-circolari nella parte superiore che rendono l'aspetto pi\u00f9 elegante rispetto ai modelli base. I fendinebbia possiedono un design pi\u00f9 sportivo e inglobano le luci diurne a LED, i grandi fanali frontali invece possiedono il classico stile ondulato in modo da accordarsi con la calandra (soluzione gi\u00e0 vista con i modelli ix35 ed i40). La fiancata viene caratterizzata dai passaruota bombati, una nervatura che risale raccordandosi con i fanali posteriori, gli specchi retrovisori incorporano gli indicatori laterali di direzione a LED; inoltre le maniglie delle portiere possono essere in tinta carrozzeria oppure cromate sui modelli di punta. La coda invece presenta fanali a sviluppo orizzontale, lunotto pi\u00f9 inclinato rispetto al passato e retronebbia sdoppiati posizionati nella parte bassa del paraurti. Il marchio posteriore nasconde (sui modelli di punta) la retrocamera di parcheggio. La carrozzeria \u00e8 leggermente pi\u00f9 lunga della precedente e raggiunge i 4,30 metri (50 mm in pi\u00f9), la larghezza \u00e8 di 1,780 metri e l'altezza viene ridotta fino a 1,470 metri (10\u00a0mm in meno). La station wagon invece \u00e8 lunga 4,485 metri, larga 1,780 e alta 1,50 metri.\nLa versione tre porte possiede uno stile pi\u00f9 sportivo rispetto alle versioni 5 porte e wagon: il frontale \u00e8 specifico grazie al paraurti pi\u00f9 spigoloso con minigonne e nuova calandra a sfondo scuro che non presenta le cromature. I fendinebbia possiedono uno stile circolare con le luci diurne a LED che si sviluppano in un elemento orizzontale, inoltre \u00e8 presente uno spoiler inferiore nel frontale. Nella fiancata la vetratura \u00e8 pi\u00f9 piccola e si raccorda al lunotto posteriore mentre nella coda il paraurti posteriori \u00e8 stato ridisegnato, la fascia in plastica scura inferiore \u00e8 pi\u00f9 estesa rispetto alla 5 porte e i retronebbia possiedono una forma pi\u00f9 slanciata.\nGli interni ridisegnati seguono lo stile della carrozzeria, con linee arrotondate e scolpite. Nella parte centrale vi \u00e8 il sistema multimediale con lo schermo del navigatore o dell'impianto audio, il climatizzatore pi\u00f9 in basso e le bocchette posizionate gli estremi. La strumentazione con forma a \u201cbinocolo\u201d \u00e8 composta da due quadranti laterali e dal computer di bordo centrale. La luminosit\u00e0 della retroilluminazione (blu e bianca) e regolabile. Il navigatore se presente possiede uno schermo touch screen da 7'\u2019 con riconoscimento vocale bluetooth e videocamera di parcheggio, oppure l'autoradio CD \u00e8 in grado di leggere i brani MP3 ed \u00e8 presente l'ingresso USB ed Aux per gli iPod. Le plastiche della plancia sono di qualit\u00e0 maggiore rispetto alla vecchia i30, e sono morbide al tatto, inoltre sono presenti rifiniture in plastica color alluminio. Sui modelli di punta invece la pedaliera sportiva \u00e8 tutta in alluminio. Il bagagliaio della versione 5 porte possiede un volume minimo di 378 litri che salgono a 1.316 litri con il divano posteriore reclinato. La station wagon invece possiede un volume minimo di 528 litri, col divano reclinato la capacit\u00e0 aumenta fino a 1.642 litri. La 3 porte invece possiede rifiniture pi\u00f9 sportive come le cuciture dei sedili di color arancio. \nRestyling 2015.\nNel 2015 viene introdotto un restyling che comprende il frontale con una nuova mascherina esagonale, fari rivisti e alcune modifiche interne. La seconda serie di i30 viene realizzata su un'evoluzione della precedente piattaforma di segmento C: in particolare sia le versioni 3/5 porte che la station wagon mantengono lo stesso passo di 2,650 metri ma vengono aggiornate le sospensioni sia anteriori che posteriori: quelle anteriori mantengono lo stesso schema MacPherson a ruote indipendenti (con barra stabilizzatrice) ma sono state irrigidite per andar maggiormente incontro alle esigenze europee, quelle posteriori sono di disegno Multilink (pi\u00f9 barra stabilizzatrice) ma in alluminio e quindi pi\u00f9 leggere rispetto al vecchio schema. La trazione \u00e8 anteriore con motore in posizione anteriore-trasversale, una versione a trazione integrale non viene offerta. L'impianto frenante sfrutta quattro dischi con gli anteriori auto ventilati e ammortizzatori idraulici. La rinnovata piattaforma ha debuttato prima con la quinta serie di Hyundai Elantra (\"MD\") e in seguito con la stessa i30 e la cugina a marchio Kia, la Cee'd di seconda generazione. Inoltre sulla i30 viene introdotto il \"Fleex Steer\", il sistema che permette di selezionare tre modalit\u00e0 di risposta del servosterzo: \"Normal\" la modalit\u00e0 standard, \"Sport\" pi\u00f9 rigido e preciso e \"Comfort\" pi\u00f9 leggero per i parcheggi.\nLa scocca della i30 viene sempre realizzata in acciai alto resistenziali a deformazione programmata, la sezione del montante centrale (stampata a caldo) presenta una sezione pi\u00f9 larga, tutte le versioni sono dotate di serie di sette airbag (frontali, laterali, a tendina per la e quelli per le ginocchia del guidatore) e poggiatesta anteriori attivi anti colpo di frusta oltre al sistema anti bloccaggio delle ruote motrici (ABS) con ripartitore elettronico di frenata di emergenza, il controllo elettronico della stabilit\u00e0 ESP e della trazione. Oltre a questi figurano il freno di stazionamento elettrico, sistema di segnalazione della frenata di emergenza (ESS) e infine il controllo per le partenze in salita (HAC). I fari diurni sono a LED mentre tra gli optional sono disponibili i fari anteriori allo xeno auto adattativi.\nSottoposta al crash test EuroNCAP la i30 ha ottenuto il punteggio di 5 stelle con una protezione pari al 90% per gli adulti, 90% anche per i bambini, 67% nell'investimento pedoni e 86% nei contenuti di sicurezza.\nAllestimenti.\nLa i30 viene proposta in tre allestimenti: il modello base denominato \"Classic\", l'intermedia \"Comfort\" e il modello di punta \"Style\". La versione \"Classic\" viene proposta solo con le motorizzazioni 1.4 benzina e 1.4 \"CRDI\" a gasolio, propone di serie sei airbag (frontali, laterali e a tendina), antifurto, cerchi in acciaio da 15'\u2019, ABS con controllo di stabilit\u00e0 ESP, controllo trazione, assistenza alle partenze in salita e segnalatore frenate di emergenza, fendinebbia con luci diurne a LED, spoiler posteriore e retrovisori riscaldabili e regolabili. Inoltre \u00e8 presente il climatizzatore manuale, autoradio con 4 altoparlanti, vetri elettrici anteriori e attacchi isofix.\nLa \"Comfort\" (disponibile con le motorizzazioni 1.4 e 1.6 benzina da 120 cavalli e 1.6 \"CRDI\" diesel sia 110 che 128 cavalli) aggiunge il ruotino di scorta, gli indicatori laterali di direzione integrati negli specchietti retrovisori, vetri elettrici posteriori, bracciolo anteriore, volante e pomello cambio in pelle, bluetooth, comandi audio al volante e autoradio con 6 altoparlanti.\nLa \"Style\" infine (versione di punta) \u00e8 disponibile solo col motore 1.6 GDI benzina e il 1.6 \"CRDI\" da 128 cavalli. Possiede la stessa dotazione base del modello \"Comfort\" con l'aggiunta dei cerchi in lega da 17'\u2019, frontale con calandra scura e profili laterali cromati, bracciolo anteriore scorrevole e bracciolo posteriore, clima bizona automatico, cruise control con pedaliera sportiva in alluminio, sistema anti-appannamento del parabrezza, sensori parcheggio anteriori e posteriori e sedile passeggero regolabile in altezza.\nTra gli optional la casa offre la vernice metallizzata o micalizzata, i cerchi in lega da 16'\u2019 sui modelli intermedi, il navigatore, tetto panoramico e sedili in pelle. Inoltre sono disponibili i pacchetti \"Advanced\", \"BlueDrive\", \"Exclusive\" e \"Premium\" che (a seconda dell'allestimento) aggiungono numerosi accessori tra i quali l'airbag per le ginocchia del guidatore.\nMotorizzazioni.\nLa gamma motori benzina ricalca quella del precedente modello con alla base il piccolo 1.4 \"Gamma\" sedici valvole con blocco e testata in alluminio ma aggiornato dal punto di vista delle emissioni e dei consumi: eroga 100 cavalli (nella vecchia erano 109) ed \u00e8 abbinato ad una nuova trasmissione manuale a sei rapporti. La coppia massima \u00e8 di 137 Nm a 4.200 giri al minuto. La velocit\u00e0 massima con questo motore \u00e8 di 182\u00a0km/h, lo scatto 0\u2013100\u00a0km/h dichiarato \u00e8 di 13,2 secondi con consumo di 16,7\u00a0km/l ed emissioni pari a 139 g/km. Accanto al 1.4 \u00e8 sempre disponibile il 1.6 \"Gamma\" a iniezione multipoint con potenza di 120 cavalli e coppia massima di 146 Nm a 4.850 giri al minuto anch'esso aggiornato: con questo motore la i30 raggiunge 192\u00a0km/h con scatto da ferma a 100\u00a0km/h in 10,9 secondi e consumi dichiarati di 15,9\u00a0km/l, emissioni di 146 g/km di anidride carbonica.\nAl top di gamma viene introdotto il nuovo 1.6 \"Gamma\" GDI acronimo di iniezione diretta di benzina che eroga 135 cavalli e 164 Nm di coppia massima a 4.850 giri al minuto. Il 1.6 GDI \u00e8 abbinato al cambio manuale sempre a sei rapporti oppure ad un automatico sequenziale a sei rapporti pi\u00f9 efficiente rispetto al vecchio 4 rapporti. La velocit\u00e0 massima con questo motore \u00e8 di 195\u00a0km/h, 9,9 secondi per lo scatto 0\u2013100\u00a0km/h e consumo medio dichiarato di 16,7\u00a0km/l. Le emissioni di anidride carbonica sono di 139 g/km nel ciclo misto. A causa dell'insuccesso delle motorizzazioni 2,0 litri queste ultime non sono state riproposte sulla i30.\nLa gamma motori diesel si compone dei propulsori \"CRDI\" Euro 5 che fanno parte della famiglia motoristica \"U2\" common rail a quattro cilindri con distribuzione a quattro valvole per cilindro, blocco in ghisa e tastata in alluminio oltre al filtro antiparticolato di serie; al debutto il nuovo 1.4 diesel capace di 90 cavalli e di 220 Nm di coppia massima a 1.500 giri al minuto. Il 1.4 CRDI \u00e8 il diesel pi\u00f9 piccolo disponibile in fatto con questo motore la i30 possiede prestazioni modeste: la velocit\u00e0 di punta \u00e8 di 170\u00a0km/h, lo scatto 0\u2013100\u00a0km/h viene coperto in 13,5 secondi e la casa dichiara un consumo pari a 24,4\u00a0km/l con emissioni di anidride carbonica contenute in 109 grammi al km nel ciclo misto. Il 1.4 \u00e8 abbinato al cambio manuale a sei rapporti.\nAccanto al 1.4 \u00e8 disponibile il pi\u00f9 grande 1.6 \"CRDI\" da 110 cavalli; le caratteristiche sono le stesse del 1.4, a migliorare sono le prestazioni. La coppia sale a 260 Nm a 1.900 giri al minuto, la velocit\u00e0 massima \u00e8 di 185\u00a0km/h e lo scatto da 0\u2013100\u00a0km/h avviene in 11,5 secondi. Il consumo resta lo stesso del 1.4 ovvero 24,4\u00a0km/l mentre le emissioni scendono a 108 g/km di anidride carbonica. Il cambio \u00e8 un manuale sempre 6 rapporti oppure un automatico sequenziale a 6 rapporti (con quest'ultimo le prestazioni e i consumi peggiorano sensibilmente rispetto alla versione manuale). Il 1.6 \"CRDI\" da 110 cavalli \u00e8 disponibile anche nella versione ecologica \"BlueDrive\" con ISG Stop &amp; Go, cambio manuale 6 rapporti, pneumatici a bassa resistenza di rotolamento e alternatore potenziato. La \"BlueDrive\" permette consumi di 27\u00a0km/l nel ciclo misto ed emissioni ridotte fino a 97 g/km.\nIl diesel pi\u00f9 potente \u00e8 il 1.6 \"CRDI\" nella versione da 128 cavalli capace di 260 Nm di coppia massima erogata a 1.900 giri al minuto. Abbinato ad un cambio manuale a sei rapporti oppure ad un automatico sequenziale sempre a sei rapporti la velocit\u00e0 massima dichiarata \u00e8 di 197\u00a0km/h per la manuale e di 186\u00a0km/h per l'automatica, lo scatto da 0 a 100\u00a0km/h avviene in 10,9 secondi (11,7 l'automatica) e il consumo medio che dichiara la casa \u00e8 pari a 24,4\u00a0km/l con la trasmissione manuale e di 18,2\u00a0km/l con la trasmissione automatica. Le emissioni restano le stesse della variante meno potente ovvero 108 g/km di anidride carbonica (che salgono a 145 g/km con l'automatico).\nTerza generazione PD (dal 2016).\nLa terza generazione della Hyundai i30 \u00e8 stata presentata nel 2016 al Salone dell'automobile di Parigi. La vettura \u00e8 stata disegnata da Peter Schreyer e ha introdotto un nuovo linguaggio stilistico per il marchio chiamato \"Cascading Grille\"\". \nLa versione station wagon della i30 \u00e8 stata presentata al 87\u00ba Salone di Ginevra nel marzo 2017 e arrivato a luglio 2017 nella rete di vendita.\nL'i30 \u00e8 prodotta nella citt\u00e0 della Repubblica Ceca di No\u0161ovice.\nA luglio 2017 la vettura \u00e8 stata sottoposta ai crash test dell'Euro NCAP, ottenendo 5 stelle. Nello stesso periodo poco dopo viene annunciata la prima versione ad alte prestazioni della casa coreana, nata dal nuovo reparto sportivo contraddistinto dalla lettera \"N\" che andr\u00e0 a fare da apripista ad altre versioni sportive della gamma, la \"i30 N\" dotata di un motore turbo benzina 2.0 T-GDI da 250 o 275 CV (quest'ultimo valore ottenuto con il pacchetto denominato Performance Package) con 353 Nm di coppia e lo 0 a 100 km/h coperto in 6,1 secondi. La lettera N del nome vuole richiamare le citt\u00e0 di Namyang dove vi \u00e8 la sede del costruttore asiatico e il circuito del N\u00fcrburgring dove vi \u00e8 un centro sviluppo e dove la vettura \u00e8 stata collaudata. Nel medesimo arco temporale \u00e8 stata annunciata la versione berlina tre volumi a cinque porte denominata \"i30 Fastback\", con una lunghezza di 4.45 metri."}
{"id": "1873177", "revid": "292162", "url": "https://it.wikipedia.org/wiki?curid=1873177", "title": "Foot-Ball Club Juventus 1927-1928", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1927-1928.\nStagione.\nNel 1928, le nuove leggi imposte dal regime fascista nella Carta di Viareggio vietarono l'impiego di calciatori stranieri nel campionato italiano, per questo la Juventus fu costretta a cedere Ferenc Hirzer, che torn\u00f2 in Ungheria e fu sostituito dall'attaccante Luigi Cevenini, proveniente dall'Inter.\nI bianconeri chiusero il campionato 1927-1928 al secondo posto nel gruppo B della \"Divisione Nazionale\" e raggiungono in seguito il terzo posto nel gruppo finale del torneo.\nDopo le Olimpiadi di Amsterdam di quell'anno, vennero acquistati due giocatori argentini, messisi in luce durante il torneo olimpico: l'ala sinistra Raimundo Orsi e il centromediano Luis Monti, poi membri della Nazionale argentina finalista nel primo campionato mondiale di calcio in Uruguay. Approdarono al club torinese anche il mediano Mario Varglien e il terzino sinistro Umberto Caligaris che, insieme a Gianpiero Combi e Virginio Rosetta, form\u00f2 il trio difensivo della Juventus e della Nazionale di calcio italiana negli anni trenta del secolo scorso, una delle migliori linee difensive di tutti i tempi."}
{"id": "1873178", "revid": "1305772", "url": "https://it.wikipedia.org/wiki?curid=1873178", "title": "John de Warenne", "text": "John de Warenne \u00e8 il nome di:"}
{"id": "1873182", "revid": "287204", "url": "https://it.wikipedia.org/wiki?curid=1873182", "title": "La vita, istruzioni per l'uso", "text": "La vita, istruzioni per l'uso \u00e8 un romanzo del 1978 di Georges Perec. Il libro valse all'autore, nello stesso anno, il Prix M\u00e9dicis.\nIl libro, probabilmente il pi\u00f9 noto di Perec, \u00e8 dedicato alla memoria di Queneau ed \u00e8 stato indicato da Calvino come esempio di iperromanzo.\nIl romanzo narra la vita dei diversi abitanti di Rue Simon-Crubellier 11 (una via immaginaria situata nel XVII arrondissement): un caseggiato di 10 piani, 10 stanze per piano, a formare un \"biquadrato\" di 100 elementi che lo stesso Perec cos\u00ec descrive: \u00abImmagino uno stabile parigino cui sia stata tolta la facciata... in modo che, dal pianterreno alle soffitte, tutte le stanze che si trovano sulla parte anteriore dell'edificio siano immediatamente e simultaneamente visibili\u00bb.\nIl racconto procede, tra le stanze del caseggiato, seguendo lo schema ad \"L\" del movimento del cavallo nel gioco degli scacchi e tocca cos\u00ec tutte le stanze, tranne una: i capitoli del libro sono infatti novantanove, non cento.\nIn ottemperanza agli obiettivi dell'OuLiPo, Perec crea nel libro - tra le altre cose - un complesso sistema (al quale si riferisce come \"macchina per ispirare racconti\") che genera, a partire da ciascun capitolo, una lista di elementi - oggetti o riferimenti - che il capitolo dovrebbe poi contenere o ai quali dovrebbe alludere. Nel libro compaiono 42 liste di 10 oggetti ciascuna, riunite in 10 gruppi di 4 elementi e due gruppi contenenti liste di \"coppie\". Alcuni esempi:\nSebbene il romanzo abbia una precisa collocazione temporale - \u00abqualche minuto prima delle otto di sera\u00bb del 23 giugno 1975 (pochi istanti dopo la morte del protagonista) - le storie che lo animano abbracciano un ampio arco temporale: tra il 1875 ed il 1975.\nTrama.\nProtagonista della storia principale \u00e8 il miliardario Bartlebooth (il nome sintetizza quelli di altri due personaggi letterari: Barnabooth il miliardario di Valery Larbaud e lo scrivano di Herman Melville) il quale sceglie \u00abdi fronte all'inestricabile incoerenza del mondo [...], di portare fino in fondo un programma, ristretto, s\u00ec, ma intero, intatto, irriducibile. [...] di organizzare tutta la sua vita intorno a un progetto unico la cui necessit\u00e0 arbitraria non avrebbe avuto uno scopo diverso da s\u00e9\u00bb; inizia cos\u00ec, a vent'anni, a compiere il suo progetto: per dieci anni, pur da non interessato, impara l'arte dell'acquerello dal pittore Val\u00e8ne, poi, per vent'anni, viaggia il mondo dipingendo su fogli di carta Whatman, e ogni quindici giorni circa, una \u00abmarina\u00bb e spedendo poi il quadro ad un artigiano specializzato, Winckler, che dopo aver incollato l'acquerello su di una tavola, costruisce un puzzle di solo 750 pezzi; infine, nei vent'anni successivi e dopo essere tornato in Francia, Bartlebooth ricompone i puzzle, di nuovo uno ogni quindici giorni e nell'ordine nel quale sono stati creati: i quadri, staccati dal loro supporto e ricomposti come fossero i dipinti originari, sono rispediti nei luoghi nei quali erano stati dipinti e quindi immersi \u00abin una soluzione solvente da cui non sarebbe riemerso che un foglio di carta Whatman, vergine e intatto. Cos\u00ec, non sarebbe rimasta traccia alcuna di quella operazione che, per cinquant'anni, aveva completamente mobilitato il suo autore.\u00bb \nBartlebooth non riuscir\u00e0 per\u00f2 a compiere per intero la sua impresa; al momento della morte rimane un solo pezzo per completare il 439-esimo puzzle: ma mentre il pezzo mancante ha la forma di una \"X\", quello rimasto nelle mani di Bartlebooth ha la forma di una \"W\"."}
{"id": "1873183", "revid": "10473", "url": "https://it.wikipedia.org/wiki?curid=1873183", "title": "La Vie mode d'emploi", "text": ""}
{"id": "1873186", "revid": "1305772", "url": "https://it.wikipedia.org/wiki?curid=1873186", "title": "Henry Brandon", "text": "Henry Brandon \u00e8 il nome di:"}
{"id": "1873192", "revid": "278954", "url": "https://it.wikipedia.org/wiki?curid=1873192", "title": "Charles Brandon", "text": ""}
{"id": "1873195", "revid": "1494169", "url": "https://it.wikipedia.org/wiki?curid=1873195", "title": "George Herbert", "text": ""}
{"id": "1873198", "revid": "122737844", "url": "https://it.wikipedia.org/wiki?curid=1873198", "title": "Ragnar", "text": ""}
{"id": "1873200", "revid": "339392", "url": "https://it.wikipedia.org/wiki?curid=1873200", "title": "Ancoraggio Ragnar", "text": ""}
{"id": "1873205", "revid": "14691", "url": "https://it.wikipedia.org/wiki?curid=1873205", "title": "Mwana Kupona", "text": ""}
{"id": "1873207", "revid": "1573940", "url": "https://it.wikipedia.org/wiki?curid=1873207", "title": "Cephalopachus bancanus", "text": "Il tarsio di Horsfield o tarsio occidentale (Cephalopachus bancanus ()) \u00e8 un primate aplorrino della famiglia dei Tarsidi. Un tempo incluso nel genere \"Tarsius\", \u00e8 stato recentemente riclassificato come unica specie del genere Cephalopachus.\nDistribuzione.\nCon tre sottospecie (\"Cephalopachus bancanus bancanus\", \"Cephalopachus bancanus borneanus\" e \"Cephalopachus bancanus saltator\") questo animale vive sulle isole di Borneo e Sumatra, oltre che su numerose altre piccole isole adiacenti a queste.\nColonizza le aree di foresta pluviale primaria, le macchie di bamb\u00f9, piantagioni ed a volte lo si pu\u00f2 trovare anche in giardini pubblici e privati.\nDescrizione.\nDimensioni.\nMisura fino a 40\u00a0cm di lunghezza, di cui i tre quarti spettano alla lunghissima coda, per un peso di 80-150 grammi.\nAspetto.\nIl pelo \u00e8 vellutato e presenta colorazione che va dal bruno-grigiastro al bruno scuro, ma sporadicamente si trovano soggetti color sabbia o \"beige\".\nLa prima cosa che salta all'occhio di questi animali sono i loro enormi occhi, che misurano anche 2\u00a0cm di diametro (un decimo della lunghezza del corpo) e sono pi\u00f9 pesanti del cervello stesso. Le orecchie sono membranose, sottili e glabre.\nLe dita sono estremamente lunghe e dai polpastrelli rigonfi per una migliore presa su superfici lisce: tutte presentano unghie appiattite, fatta eccezione per l'indice ed il medio che presentano artigli.\nLa coda \u00e8 lunga e glabra, eccetto la punta che \u00e8 dotata di ciuffi di pelo.\nBiologia.\nI tarsi occidentali sono animali prettamente notturni, e come tali hanno evoluto numerose caratteristiche che li aiutano in questo stile di vita: un esempio sono i grandi occhi, le orecchie assai sensibili e mobili, simili a quelle dei pipistrelli, l'olfatto assai sviluppato.\nGli occhi sono fissi nelle orbite: per ovviare a questo svantaggio i tarsi hanno la capacit\u00e0 di ruotare il cranio di quasi 360\u00b0 rispetto al corpo.\nDurante il giorno i tarsi riposano nel folto della vegetazione od in cavit\u00e0 dei tronchi d'albero: curiosamente, essi non si appallottolano, ma restano in posizione verticale, usando la coda come supporto. I tarsi, inoltre, raramente utilizzano lo stesso giaciglio per pi\u00f9 notti, bens\u00ec tendono a riposare in luoghi di volta in volta differenti, anche nell'ambito della stessa notte, per poi mettersi in attivit\u00e0 all'alba od al tramonto, quando le loro prede sono presenti in maggiori quantit\u00e0.\nGrazie alle lunghe zampe posteriori, possono spiccare salti di 2 m di lunghezza ed altrettanti d'altezza: durante il salto, ruotano i loro corpi nell'aria a partire dal busto ed estendono le dita in avanti per afferrarsi al ramo pi\u00f9 vicino. La lunga coda serve loro come bilanciere durante i salti, quando viene tenuta piegata verso l'alto.\nI tarsi sono molto dediti all'attivit\u00e0 di \"grooming\", che consiste nel pettinarsi il pelo col terzo e quarto dito delle zampe posteriori: questi animali, durante l'operazione di pulizia, evitano accuratamente la parte facciale, che provvedono a pulire con lo sfregamento su altre superfici. I tarsi si puliscono vicendevolmente il pelo solo durante la stagione degli amori: per il resto, il \"grooming\" \u00e8 per loro un'attivit\u00e0 da fare in solitudine.\nSi tratta di animali territoriali: i maschi sono soliti marcare con urina o secrezioni ghiandolari un territorio che si estende per circa un ettaro, che spesso viene condiviso con una femmina.\nNel caso venga minacciato da un predatore, l'animale chiude gli occhi fin quando quest'ultimo si avvicina sulla sua verticale: a questo punto, il tarsio spalanca improvvisamente gli occhi e digrigna i denti, contando sull'effetto sorpresa scatenato da questo gesto per fuggire.\nAlimentazione.\nQuesti animali si nutrono principalmente d'insetti, non disdegnando tuttavia di nutrirsi sporadicamente di piccoli vertebrati, come uccelli e rettili, arrivando a cacciare i pipistrelli in volo od animali velenosi come scorpioni e serpenti.\nDopo aver localizzato la preda, l'animale con cautela si mette in posizione di salto, per poi catapultarsi tramite le lunghe zampe posteriori su di essa e finirla con una serie di morsi dopo averla catturata con le mani. Dopo aver ucciso la preda, il tarsio la porta su un ramo, dove consuma il suo pasto a cominciare dalla testa.\nI tarsi utilizzano la vista per vedere la preda, ma per la caccia vera e propria si affidano soprattutto all'udito: no \u00e8 raro che prima di spiccare il balzo sulla preda, il tarsio chiuda gli occhi, probabilmente allo scopo di proteggerli.\nSolitamente un tarsio mangia quotidianamente una quantit\u00e0 di cibo pari al 10% del proprio peso corporeo.\nRiproduzione.\nPur non essendoci periodi riproduttivi specifici, questo animale porta a termine solitamente due cucciolate l'anno: nel periodo fra ottobre e dicembre ed in quello fra febbraio ed aprile.\nL'estro dura 1-3 giorni compresi in un ciclo di 20-30 giorni: quando la femmina \u00e8 predisposta all'accoppiamento, emette suoni su particolari frequenze per comunicare la sua disponibilit\u00e0 ai maschi nei paraggi, che cominciano ad inseguirle emettendo squittii. Le coppie sono molto salde e durano tutta la vita.\nLa gestazione dura sei mesi, al termine dei quali viene dato alla luce un unico cucciolo molto sviluppato (gi\u00e0 ricoperto di pelo e con gli occhi aperti), che pesa un quarto della madre (20-30 grammi): esso viene svezzato a un mese e mezzo d'et\u00e0: la maturit\u00e0 sessuale viene raggiunta a un anno d'et\u00e0, anche se il legame dei giovani coi genitori \u00e8 molto stretto ed anche dopo l'indipendenza tendono a mantenere frequenti rapporti.\nIn cattivit\u00e0, la speranza di vita di questo animale \u00e8 di 13-14 anni, quindi si presume che in natura non viva oltre i 10 anni."}
{"id": "1873209", "revid": "196390", "url": "https://it.wikipedia.org/wiki?curid=1873209", "title": "Tarsidi", "text": ""}
{"id": "1873217", "revid": "278954", "url": "https://it.wikipedia.org/wiki?curid=1873217", "title": "Ugo Bigod", "text": ""}
{"id": "1873231", "revid": "1543377", "url": "https://it.wikipedia.org/wiki?curid=1873231", "title": "BlackBerry", "text": "BlackBerry (letteralmente \"mora\" in inglese) \u00e8 il marchio commerciale dei dispositivi portatili smartphone (i primi modelli, come l'850, erano cercapersone con funzionalit\u00e0 aggiuntive di messaggistica e agenda) prodotti dalla societ\u00e0 canadese \"BlackBerry Limited\" (precedentemente conosciuta come \"Research In Motion\" o \"RIM\" fino all'inizio del 2013) fondata dall'ingegnere elettrico Mike Lazaridis, oltre che dell'infrastruttura che permette il loro funzionamento.\nDescrizione.\nLa caratteristica principale di questi apparecchi \u00e8 la gestione delle email da dispositivo portatile: le email vengono consegnate sul palmare da appositi server attraverso un servizio di \"push email\", in modo analogo ai normali SMS sui telefoni cellulari, in tempo reale senza che il client debba avviare una ricerca di nuovi messaggi sul server. In alcuni casi \u00e8 possibile sfruttare anche la sincronizzazione wireless degli elementi PIM (\"Personal information management\", in pratica rubrica e calendario).\nAltre caratteristiche dei BlackBerry includono la compressione e la cifratura dei pacchetti dati scambiati attraverso la rete, nonch\u00e9 il supporto per applicazioni in Java di terze parti. Un'alternativa \"aperta\" a BlackBerry, che \u00e8 una piattaforma proprietaria, \u00e8 data dallo standard aperto \"SyncML\", utilizzato in diversi software di sincronizzazione wireless.\nIl primo terminale della BlackBerry fu l'850, un cercapersone con funzionalit\u00e0 aggiuntive di messaggistica tramite la tastiera \"full QWERTY\". Il primo dispositivo munito di chiamata vocale fu il BlackBerry 5810 (tramite cuffietta auricolare); il BlackBerry 6200 non richiedeva pi\u00f9 l'uso delle cuffiette auricolari. I BlackBerry 7210 / 7230 / 7290 furono i primi a essere dotati di schermo a colori. Il BlackBerry 7100, che utilizza la struttura classica dei cellulari, ha introdotto una tastiera ridotta e utilizza un sistema di scrittura facilitata simile al T9, ma con due lettere per tasto (si usa una tastiera con tasti disposti su 5 colonne e 4 righe) anzich\u00e9 tre come nella maggior parte dei telefoni, mantenendo la disposizione secondo lo schema qwerty.\nPer la navigazione nei men\u00f9, modelli pi\u00f9 vecchi erano dotati di una \"trackwheel\" (rotellina) che permetteva lo scorrimento in due direzioni; successivamente il sistema \u00e8 stato fornito di una \"trackball\" (pallina) che permetteva lo scorrimento nelle quattro direzioni, sostituita poi da un piccolo \"trackpad\" ottico; esistono inoltre alcuni modelli dotati di schermi tattili.\nFino al 2008 la tecnologia di trasferimento dati \u00e8 stata prevalentemente GPRS/EDGE. Il primo modello dotato di connettivit\u00e0 3G \u00e8 stato l'8707g (2007). Nel 2008 \u00e8 uscito il modello 9000 \"Bold\", dotato di connettivit\u00e0 3G, Wi-fi, fotocamera con flash e GPS. Il successivo modello 9500 \"Storm\", uscito a fine 2008, per la prima volta sostituisce la trackball con un display tattili. Il BlackBerry Storm \u00e8 in grado di riconoscere l'orientamento orizzontale o verticale del dispositivo, adattando di conseguenza la visualizzazione sullo schermo. Particolarit\u00e0 del primo Storm, a differenza degli altri smartphone con \"touch screen\", \u00e8 il fatto che per confermare una scelta \u00e8 necessario premere a fondo lo schermo, in modo che questo rientri all'interno del dispositivo di qualche millimetro.\nCon l'inizio del 2009 \u00e8 arrivato anche un nuovo dispositivo BlackBerry sul mercato italiano, si tratta di BlackBerry 8900 Curve. Il dispositivo, dotato di GPS, WiFi, fotocamera da 3.2MPX ma senza la connettivit\u00e0 3G/HSDPA del fratello maggiore Bold, riprende la classica forma BlackBerry con tastiera full qwerty e trackball. BlackBerry 8900 Curve \u00e8 disponibile al pubblico da febbraio 2009. Successivamente sono stati presentati BlackBerry 8520 (dedicato al mondo consumer), BlackBerry Storm 2 e il successore del 9000 ora denominato BlackBerry 9700 Bold, modello di punta di RIM.\nNel 2011 RIM ha presentato al pubblico un nuovo modello che integra in un solo dispositivo sia l'interfaccia tattile che la tastiera QWERTY, denominato 9800 Torch. Dopo la prima apparizione in versione nera sono state rese disponibili le versioni bianca e rossa. Ad agosto 2011 RIM ha presentato tre nuovi prodotti, tutti dotati del nuovo OS 7 e NFC, il BOLD 9900 che assomiglia molto a un vecchio 9000 ma con la caratteristica di avere uno schermo tattile, poi il Torch 2 e Torch all touch.\nNel 2013 viene messo in vendita il primo dispositivo con il nuovo sistema operativo BlackBerry 10, il BlackBerry Z10 (completamente touchscreen), affiancato dal Q10 (con tastiera fisica), dallo Z30 (modello full touchscreen pi\u00f9 avanzato dello Z10) e dalla versione Porsche Design, ovvero il BlackBerry Z10 con design rinnovato in collaborazione con Porsche Design. Nel 2014 vengono pubblicati il BlackBerry Z3 (full touchscreen, primo BlackBerry prodotto da Foxconn), il Passport e il Classic (che invece hanno touchscreen e tastiera QWERTY). Infine, ad aprile 2015, viene rilasciato l'ultimo BlackBerry con OS proprietario BB10, il Leap, un aggiornamento del gi\u00e0 economico Z3.\nNel novembre 2015 BlackBerry annuncia il lancio di un nuovo dispositivo , il BlackBerry Priv, che per la prima volta nella storia dell'azienda canadese ha come sistema operativo Android. Si tratta di un telefono con \"touchscreen\" da 5,5\" e tastiera QWERTY a comparsa. Nel 2016 vengono aggiunti due modelli Android 6.0.1 Marshmellow, il DTEK50 e il DTEK60, entrambi \"full-touchscreen\", e nel 2017 viene annunciato il successore del Priv, il BlackBerry KEYone, con Android 7.1 Nougat, schermo tattile da 4,5\", tastiera QWERTY e fotocamere da 12 e 8 megapixel.\nNel recente periodo il marchio BlackBerry ha avuto varie crisi, fino ad un accordo con la cinese Tcl Communication che si \u00e8 offerta di produrre smartphone (basati su Android).\nL\u2019accordo con Tcl non ha avuto molto successo, per cui da settembre 2020 l\u2019azienda ha firmato un nuovo contratto con una societ\u00e0 americana, la OnwardMobility e la \"farm\" cinese, Foxconn, per la produzione di nuovi smartphone 5G, sempre dotati di tastiera fisica.\nServizi software.\nEsistono due modalit\u00e0 principali per utilizzare le funzionalit\u00e0 web e di push email dei BlackBerry: \"BlackBerry Internet Service\" (BIS; gli operatori telefonici possono indicarla anche come \"Modalit\u00e0 Professional\") e \"BlackBerry Enterprise Server\" (BES; indicata spesso come \"Modalit\u00e0 Enterprise\"). A queste si aggiunge \"BlackBerry Desktop Redirector\", che sfrutta un software installato sul PC, con diverse limitazioni.\nUna ricerca commissionata dalla RIM alla Strategy Analytics ha mostrato come la gestione dei servizi RIM siano pi\u00f9 sicuri ed economici rispetto a una soluzione Walled Garden.\nMobile Fusion.\nCon l'aumento dei terminali di marche concorrenti nelle aziende, RIM ha sviluppato un servizio che possa lavorare in contemporanea con BlackBerry OS, iOS e Android, in modo da avere la possibilit\u00e0 di gestire quest'ecosistema con un'unica soluzione.\nBlackBerry Internet Service (BIS).\nIl servizio \"Professional\" \u00e8 una modalit\u00e0 che richiede investimenti minori rispetto all'Enterprise, ed \u00e8 quindi pensata per i privati e per le piccole imprese che richiedono un servizio internet e di posta elettronica. Una volta configurati i servizi BlackBerry dell'operatore telefonico, l'operatore stesso si connette via POP3, IMAP4 o OWA a uno o pi\u00f9 indirizzi di posta esterni (anche di gestori diversi dall'operatore telefonico), gi\u00e0 posseduti dall'utente. L'operatore telefonico funge da tramite fra la casella postale dell'utente e il telefono BlackBerry, controllando la presenza di nuove email a brevi intervalli di tempo, e consegnandole poi sul palmare in modalit\u00e0 push. \u00c8 anche possibile cancellare le email sia sul telefono che nella casella di posta elettronica.\nLimitazione del servizio BIS \u00e8 la mancanza, in molti casi, di sincronizzazione wireless del calendario e dei contatti, che non sono supportati nei protocolli POP3 e IMAP utilizzati spesso per accedere alle caselle postali esterne. In questo caso, la sincronizzazione di tali elementi pu\u00f2 venire effettuata solo collegando fisicamente il cellulare al computer, utilizzando il \"BlackBerry Desktop Software\". Inoltre, i tempi di consegna della posta in arrivo sono pi\u00f9 lunghi rispetto all'uso in modalit\u00e0 BES: la casella di posta elettronica viene sincronizzata circa ogni 10-15 minuti, tranne che con alcuni \"fornitori di posta\" che supportano una \"integrazione avanzata\" con il sistema BIS e con i quali la consegna delle email avviene quasi in tempo reale.\nBlackBerry Enterprise Server (BES).\nLa modalit\u00e0 \"Enterprise\" permette di sfruttare funzionalit\u00e0 aggiuntive, ed \u00e8 dedicato alle medie e grandi aziende.\nQuesta modalit\u00e0 si attiva portando all'interno della propria azienda un apposito server (il BES, BlackBerry Enterprise Server, appunto), che gestisce il collegamento fra il server di posta interno dell'azienda (piattaforma Microsoft Exchange, Lotus Domino o Novell GroupWise) e la rete BlackBerry. Il server BES mantiene costantemente sincronizzati i telefoni con le mailbox sul server di posta, inoltrando le email alla rete BlackBerry appena arrivano.\nGrazie allo stretto collegamento con il server di posta (il BES vi accede attraverso un particolare utente con permessi speciali sulle mailbox degli altri utenti), questo sistema \u00e8 in grado di sincronizzare wireless anche la rubrica, le attivit\u00e0 e il calendario.\nIl sistema permette di gestire le sottocartelle nella mailbox (di default sincronizza posta in arrivo, posta inviata e relative sottocartelle, ma \u00e8 possibile selezionare manualmente di \"reindirizzare\" anche altre cartelle) e di convocare altri utenti agli appuntamenti.\nPer attivarne la funzionalit\u00e0, l'amministratore di rete crea un'associazione fra il server BES e la casella postale di un utente, associandogli una parola-chiave di attivazione. L'utente esegue la procedura di \"attivazione azienda\" sul palmare, inserendo soltanto il proprio indirizzo di posta e la parola-chiave di attivazione. Il palmare viene cos\u00ec \"prepopolato\" con le email degli ultimi giorni dell'utente, con i suoi appuntamenti e i suoi contatti. La rubrica del telefono viene fusa con quella personale della mailbox, bench\u00e9 sia possibile impostare il sistema per \"non\" sincronizzare i contatti dell'utente, in caso non voglia avere sul cellulare la stessa rubrica di Outlook. Al momento di inviare le email, \u00e8 inoltre possibile eseguire ricerche all'interno dell'\"elenco indirizzi globale\" del server di posta.\nLa gestione centralizzata tramite BES permette di impostare \"policy\" per gli utenti, ad esempio per attivare o disattivare caratteristiche quali la fotocamera integrata o il \"BlackBerry Messenger\". Utile per disattivare la costosa navigazione attraverso il protocollo WAP.\nSe il telefono viene smarrito o rubato, l'amministratore di rete pu\u00f2 inviare un comando di \"wipe\" attraverso il BES: appena il cellulare lo riceve, senza richieste di conferma all'utente, esegue la ripulitura totale dei dati memorizzati sul dispositivo, eliminando email e contatti (eccetto quelli sulla SIM) e riportandosi alle impostazioni predefinite.\nL'operatore telefonico pu\u00f2 permettere agli utenti BES il collegamento, oltre che a una casella di posta in modalit\u00e0 Enterprise, anche a ulteriori caselle postali in modalit\u00e0 Professional.\nIl server BES viene solitamente venduto con 20 licenze di accesso client (CAL) incluse, espandibili, tramite ulteriore pagamento, fino a un massimo di 2000. Sono disponibili chiavi di licenza temporanee \"Try &amp; Buy\", per poter testare la funzionalit\u00e0 del servizio prima di decidere di acquistare le licenze definitive.\nUna sorta di versione \"ridotta\" del server BES \u00e8 costituita dal \"BlackBerry Professional Software\", che permette fino a un massimo di 30 utenti. Nel febbraio 2010, RIM ha introdotto un'altra versione \"ridotta\" del BES, definita \"BlackBerry Enterprise Server Express\".\nBlackBerry Professional Software.\n\"BlackBerry Professional Software\" (da non confondere con la dicitura \"Professional\" talvolta utilizzata per indicare la modalit\u00e0 BIS) \u00e8 una sorta di versione \"ridotta\" del BlackBerry Enterprise Server, da installare su di un server all'interno dell'azienda (dotato di Microsoft SQL Server e in comunicazione con un server di posta Microsoft Exchange o Lotus Domino). Viene venduto con 5 oppure 10 licenze di accesso (CAL) incluse, che possono essere portate, previa pagamento ulteriore, fino a un massimo di 30. Oltre questo numero, \u00e8 necessario eseguire un upgrade a un server BES. La versione \"Express\" \u00e8 scaricabile dal sito ufficiale e include una sola licenza CAL (sempre espandibile, a pagamento, fino a 30 utenti).\nBlackBerry Enterprise Server Express.\nIntrodotto da RIM nel febbraio 2010, si tratta di un'altra versione \"ridotta\" del BES, che si integra con IBM Lotus Domino, Microsoft Exchange e Microsoft Windows Small Business Server. Gratuito, pu\u00f2 supportare fino a 75 utenti basandosi sul server di posta, oppure fino a 2000 o pi\u00f9 utilizzando dei server dedicati.\nBlackBerry Desktop Redirector.\n\"BlackBerry Desktop Redirector\" \u00e8 un'alternativa all'uso in modalit\u00e0 BIS o BES, ma \u00e8 sottoposto a svariate limitazioni. \u00c8 utilizzabile solo in ambienti dotati di un server Exchange (in modalit\u00e0 MAPI, non POP), e consiste in un software che gira sul PC dell'utente finale. Fin quando il PC \u00e8 acceso e collegato con il server Exchange, le email vengono inoltrate dal Desktop Redirector alla rete BlackBerry, che le consegna al palmare. Non supporta la sincronizzazione wireless di contatti e calendario, n\u00e9 gli allegati. Non ha il supporto di S/MIME e l'invio degli inviti alle riunioni avviene sotto forma di semplici messaggi di testo.\nAltri servizi.\nMessaggi PIN.\nIl \"PIN\" (da non confondere con il Codice PIN della scheda SIM telefonica) \u00e8 un codice univoco che identifica ogni dispositivo BlackBerry (similarmente a un numero di serie o a un codice IMEI). \u00c8 possibile inviare \"messaggi PIN\" ad altri telefoni BlackBerry, in modo analogo agli SMS, conoscendo i loro codici PIN.\nBlackBerry Messenger.\nEvoluzione dei messaggi PIN, il \"BlackBerry Messenger\" o \"BBM\", \u00e8 un programma di messaggistica istantanea lanciato nel 2005, che permette di utilizzare il palmare in modo simile a una chat, scambiando messaggi con altri palmari BlackBerry di cui si conosce l'identificativo PIN o codice QR o sui dispositivi recenti mediante tecnologia \"Near Field Communication\", dopo che essi hanno accettato la richiesta. \u00c8 anche possibile mandare un \"ping\" all'altro palmare, per farlo vibrare. Esistono altri programmi simili, che permettono di utilizzare i palmari BlackBerry con \"Windows Live Messenger\" e \"Yahoo! Messenger\".\nCon la pubblicazione della versione 5.0 (disponibile per i dispositivi con OS 4.5 o successivi) gli utenti possono utilizzare un codice QR da aggiungere a vicenda per le rispettive liste di amici piuttosto che utilizzare identificazione PIN solo numerico o un indirizzo di posta elettronica associato al BlackBerry dell'utente, si possono suddividere i contatti in gruppi ed eseguire chat di gruppo, condividere file (fino a un massimo di 6 MB per file).\nA partire dalla versione 6.0 il programma ha migliorato l'usabilit\u00e0 delle funzionalit\u00e0 introdotte nella versione precedente, della posizione, inoltre \u00e8 stato integrato il supporto ad applicazioni di terze parti, che ora possono interagire con essa, permettendo anche di condividere le applicazioni utilizzate (segnalandole), utilizzare la chat BBM direttamente attraverso le applicazioni connesse.\nDalla versione 7.0 \u00e8 possibile usufruire della chiamata VoIP, ma solo tramite Wi-Fi. Questa versione \u00e8 disponibile solo per i dispositivi con OS 5.0 o superiore (per OS 5.0 disponibile dalla versione 7.0.1).\nNel 2013 \u00e8 stata pubblicata la dichiarazione di rendere il servizio BBM multi-piattaforma.\nDopo tale dichiarazione \u00e8 apparso un fake per Android, che nell'arco di poche ore \u00e8 stato installato da circa 100 000 utilizzatori.\nIl 23 ottobre del 2013 viene pubblicata la versione per Android (Ice Cream Sandwich e superiori) e iOS, suscitando grande interesse, evidenziato dall'elevato numero di download, nel febbraio 2014 venne reso disponibile anche per le versioni meno recenti di Android (Gingerbread).\nCon la versione 8.0 del 27 novembre 2013 sono stati introdotti i Canali BBM che permettono di seguire determinati settori, marchi e celebrit\u00e0, cos\u00ec come ai gruppi dei appassionati.che venne seguita dalla versione 8.1 e 8.2, mentre dalla versione 8.5 \u00e8 disponibile solo per l'OS 6.0 in poi, venne poi ulteriormente aggiornata con la versione 8.5.1 e 8.5.3.\nNel 2014 \u00e8 stata resa nota la dichiarazione di rendere il servizio BBM disponibile anche per Windows Phone e il nuova piattaforma Nokia X, la prima versione disponibile per Windows Phone venne resa disponibile il 9 luglio 2014\nIl 31 ottobre del 2014 vengono introdotte alcune funzioni, quali la visualizzazione e cancellazione a tempo per messaggi e immagini, viene data la possibilit\u00e0 di cancellare un messaggio gi\u00e0 inviato (dal messenger del destinatario) e di visualizzare le foto in alta risoluzione.\nNel 2017 il servizio di messaggistica viene suddiviso in 3 canali e relative applicazioni, Enterprise, Consumer BBOS &amp; BB10 e il canale Consumer Android, iOS &amp; Windows, dove i primi due canali verranno curati dalla stessa BlackBerry, mentre il terzo verr\u00e0 curato dalla Creative Media Works, inoltre questi canali si differenziano per il tipo di servizio offerto, oltre a rendere impossibile l'utilizzo dello stesso BBID in caso di cambio smartphone di differente canale.\nBlend.\nProgramma per Windows e macOS, che permette l'accesso e gestione ai messaggi BBM, email e file del portatile tramite la rete BlackBerry.\nServizio Web.\nGli smartphone BlackBerry possono essere utilizzati come modem per il PC o usati direttamente per usufruire del servizio web (navigazione internet col cellulare e servizi legati al Web). Quest'ultima evenienza \u00e8 caratterizzata da diverse situazioni operative, anche per via delle diverse connessioni possibili, dove a partire dalla versione BlackBerry OS 5 \u00e8 possibile avere un passaggio automatizzato da un sistema di comunicazione all'altro in modo non invasivo, il tipo di servizio web si pu\u00f2 dividere in:\nInoltre il traffico dati pu\u00f2 essere vincolato da altre opzioni, quali:\nGPS.\nAlcuni fra i modelli pi\u00f9 recenti integrano un sistema GPS. L'applicazione \"Mappe\" standard pu\u00f2 essere installata sia su modelli previsti d'antenna GPS che non (i dispositivi senza GPS interno possono usufruire di quello esterno), \u00e8 dotata di interfaccia e funzioni basilari e prevede lo sfruttamento delle mappe pre-caricate (non dettagliate) e l'aggiornamento in tempo reale delle mappe per l'integrazione/visualizzazione delle strade secondarie, inoltre la pianificazione e ricerca delle localit\u00e0 deve avvenire tramite i servizi RIM, ma non riporta vocalmente le istruzioni di navigazione. Programmi di navigazione \"pi\u00f9 evoluti\" possono venire proposti, eventualmente a pagamento, anche dagli operatori telefonici.\nOrologio.\nLa funzione orologio permette non solo l'impostazione dell'ora e dell'ora legale, ma anche la sua sincronizzazione all'ora del gestore telefonico, inoltre permette molte altre funzioni tra cui il cronometro misurando il tempo trascorso in un certo lasso temporale, anche pi\u00f9 volte consecutive.\nLa funzione timer invece permette di eseguire il conto alla rovescia a partire da un tempo noto, inoltre \u00e8 possibile impostare la sveglia, la quale pu\u00f2 essere lasciata attiva allo spegnimento del dispositivo e funzionare cos\u00ec anche a terminale ibernato.\nL'orologio \u00e8 stato arricchito dalla modalit\u00e0 comodino a partire dall'OS 4.1, che permette a seconda di come viene impostata, se avere sempre l'orologio acceso sullo schermo, se disattivare taluni avvisi e/o trasmissioni e/o servizi.\nBlackBerry World.\n\"BlackBerry World\" (conosciuta come \"BlackBerry App World\" fino buona parte del 2012) \u00e8 un'applicazione preinstallata sui dispositivi o scaricabile dal web, che permette di accedere a un vasto archivio di applicazioni sviluppate per la piattaforma, sia gratuite che a pagamento, in modo simile all'App Store di iOS o Play Store di Android e altri disponibili su altre piattaforme. App World consente quindi all'utente di ricercare e installare facilmente giochi e programmi di vario genere, in modo pi\u00f9 semplice rispetto al doverli cercare uno per uno sui siti web dei singoli produttori utilizzando il browser integrato oppure allo scaricarne i pacchetti di installazione su di un personal computer per installarli tramite il software \"Desktop Manager\". \u00c8 possibile sfogliare i programmi contenuti nell'App World anche da un PC, attraverso un browser web, consultandone cos\u00ec le descrizioni, gli screenshot e i commenti degli utenti.\nIl 1\u00ba aprile 2009, alla fiera CTIA, la RIM ha annunciato l'avvento del Blackberry App World e che era disponibile per i dispositivi con OS 4.2 la quale sar\u00e0 seguita dalla versione 1.1, che introduce la possibilit\u00e0 di salvare le applicazioni anche nella scheda microSD, viene migliorata la ricerca delle app e la possibilit\u00e0 di ordinare queste ultime in diversi modi (prezzo, valutazione, ecc)\nIl 19 agosto 2010 venne pubblicata la versione 2.0, che ha introdotto l'ID BlackBerry, la scansione dei codici QR (per il download diretto) e il pagamento delle app direttamente con la carta di credito o la fatturazione vettore per gli abbonati AT&amp;T Wireless, inoltre vengono introdotte le classifiche delle migliori 25 app per categoria (a pagamento, gratuite, nuove, ecc.).\nIl 2 febbraio 2011, con la nuova versione 2.1, si ha l'introduzione dei acquisti in-app, permettendo l'acquisto di beni aggiuntivi attraverso le app.\nIl 6 settembre 2011 venne pubblicata la versione 3.0, dove alla nuova interfaccia viene migliorato il servizio e la gestione delle app, compresa la loro cronistoria e delle impostazioni personali.\nA novembre 2011 viene pubblicata la versione 3.1, che ora permette di usufruire del market anche se si ha solo a disposizione la rete wifi, mentre in precedenza doveva essere supportata dalla rete mobile, inoltre introduce la possibilit\u00e0 di richiedere in regalo le applicazioni, viene introdotta la classificazione \"CTIA Wireless Association\" per la categorizzazione delle applicazioni (General, Teenager, Mature o Adult) e la possibilit\u00e0 di filtrare le applicazioni dal contenuto violento ed esplicito per gli adulti tramite il rinnovato ID account il quale gi\u00e0 conteneva le informazioni sulle diverse possibilit\u00e0 di pagamento.\nDal 2012 venne introdotto il \"carrier billing\" in accordo con gli operatori telefonici, il quale permette agli utenti business e utenti che hanno sottoscritto un abbonamento, ma non per gli utenti provati con contratti prepagati, di poter addebitandone il costo sul proprio account presso il proprio operatore telefonico, portando a raddoppiare l'acquisizione delle app.\nIl 23 ottobre del 2012 viene pubblicata la versione 4, la quale ora integra il BlackBerry Payment Services Commerce, il che permette di fare acquisti con carta di credito e PayPal, anche con Integrazione NFC, ora le applicazioni che vengono eliminate da My World vengono rimosse completamente, \u00e8 ora possibile re-installare tutte le applicazioni dalla sezione eliminate di My World tramite un tasto specifico, ora \u00e8 possibile avere la selezione multipla delle applicazioni, la funzione trova viene migliorata, SMS di autenticazione, la funzione Regalo viene sostituita da Wishlist e viene rimossa la categoria Suonerie.\nBlackberry Desktop Software.\nIl \"BlackBerry Desktop Software\" \u00e8 una suite da installare sul computer, composta da diversi software:\nLegati ai servizi BlackBerry.\nEsistono diverse applicazioni e funzionalit\u00e0 software installare su una piattaforma fissa e da utilizzare per coloro che utilizzano i servizi BlackBerry per ottimizzare l'uso delle apparecchiature mobili.\nBlackBerry Mobile Voice System.\nQuesta funzione \u00e8 legata al servizio BES e al suo server, la quale permette l'utilizzo della funzione voip sui terminali BlackBerry e che risulta funzionante su diverse piattaforme di comunicazione, quali Avaya, Mitel Network Corporation, Nortel e Cisco Systems.\nLog.\nIl server BES genera diversi tipi di log della propria attivit\u00e0 e di quella dei palmari a esso collegato.\nBlackBerry Connect.\n\"BlackBerry Connect\" \u00e8 un'applicazione che permette di usufruire dei servizi BlackBerry su palmari di altre marche. L'applicazione supporta i sistemi operativi Palm OS, Symbian OS e Windows Mobile.\nBlackBerry Web Desktop Manager.\n\"BlackBerry Web Desktop Manager\" \u00e8 una interfaccia web, che si integra in un server BES, che permette a utenti e amministratore di configurare varie opzioni dei palmari senza bisogno di installare il software \"Desktop Manager\" sul proprio computer, ma \u00e8 sufficiente avere l'accesso internet in una qualsiasi computer.\nServizi non pi\u00f9 supportati.\nBlackBerry Mail Connector.\n\"BlackBerry Mail Connector\" era un software da installare su di un PC fisso, che si scaricava dal pannello di controllo online del fornitore dei servizi BIS, pensato per aggirare il problema di indirizzi di posta aziendali non raggiungibili dall'esterno a causa di firewall, similarmente al BlackBerry Desktop Redirector. Nel 2008, RIM ha interrotto il supporto per tale servizio, invitando gli utenti a utilizzare gli altri metodi di sincronizzazione della posta.\nFirmware dei vecchi cellulari.\nAlcuni prodotti non pi\u00f9 recenti potrebbero avere un aggiornamento del sistema operativo pi\u00f9 lento rispetto ai modelli pi\u00f9 nuovi o arrestarsi, in quanto oltre al fatto di dover essere aggiornato da BlackBerry, l'aggiornamento deve essere distribuito dall'operatore telefonico, per ovviare a tale limitazione \u00e8 possibile affidarsi ai firmware di altri operatori, ma generalmente tali aggiornamenti pur introducendo funzionalit\u00e0 e novit\u00e0 non sempre apportano grandi modifiche, per questo esiste una comunit\u00e0 che genera dei firmware ibridi, che aggiornano il dispositivo, ma che fanno al contempo stesso decadere la garanzia\nSIM card.\nI servizi di posta e internet BlackBerry associano un palmare a una casella di posta elettronica, indipendentemente da quale SIM card sia inserita nel dispositivo. Ad esempio, all'interno di una ditta, l'amministratore del sistema pu\u00f2 utilizzare un'unica scheda per la configurazione iniziale di tutti i palmari, per poi consegnarli ai vari utilizzatori, sostituendo la SIM all'ultimo momento.\n\u00c8 importante che la SIM sia abilitata al servizio BlackBerry da parte dell'operatore telefonico (il servizio \u00e8 sottoposto al pagamento di un canone o integrato nelle offerte internet del gestore), altrimenti \u00e8 possibile utilizzare il palmare soltanto come semplice telefono cellulare e utilizzare solo la rete WiFi per usufruire della connessione internet (la navigazione tramite rete telefonica mobile rimane possibile tramite WAP, ma \u00e8 a pagamento e non prevede il servizio BlackBerry).\nA seconda dei telefoni, \u00e8 possibile capire se il servizio sia attivo osservando il tipo di lettere maiuscole o minuscole della dicitura del tipo di rete disponibile (ad esempio su di un Curve 8310 la scritta \"gprs\" indica che la SIM non \u00e8 abilitata, mentre \"GPRS\" indica che lo \u00e8), mentre in altri (come il 9000 Bold) accanto a tale scritta appare un piccolo logo BlackBerry (una serie di pallini) a indicare la disponibilit\u00e0 dei servizi BlackBerry, che appare solo in caso la SIM sia abilitata.\nDispositivi.\nBlackberry ha prodotto diversi dispositivi per poter usufruire appieno dei suoi servizi.\nCercapersone.\nI primi dispositivi BlackBerry erano dei cercapersone con funzionalit\u00e0 aggiuntive, come la messaggistica.\nSmartphone Legacy.\nI primi smartphone Blackberry, attualmente conosciuti come Blackberry Legacy sono nella maggior parte dei casi dispositivi caratterizzati da tastiere qwerty e del tipo monolitico, con pochi dispositivi di caratteristiche differenti, negli ultimi modelli era presente un mouse tramite \"trackball\" o \"trackpad\" e in alcuni casi anche schermo touch.\nSmartphone BB10.\nA seguito del declino dell'appeal dei dispositivi BlackBerry rispetto alla concorrenza e al susseguirsi dei cambi di vertice, vennero presentati nuovi dispositivi con un sistema operativo nuovo basato su QNX con nuove funzionalit\u00e0/scorciatoie intelligenti, i primi dispositivi di questa famiglia insegue il mercato e si hanno principalmente dispositivi touch, a seguito di un nuovo cambio di vertice ricompariranno principalmente dispositivi qwerty. Il primo dispositivo con BlackBerry O.S.10.0 ad essere stato introdotto nel mercato \u00e8 stato il Blackberry Z10 con schermo \"full-touchscreen\". L'ultimo smartphone completamente touch \u00e8 invece il BlackBerry Leap, presentato per la prima volta al MWC 2015\nSmartphone Android.\nDal 2015 BlackBerry produce dispositivi con sistema operativo Android, dal Priv del 2015, passando per i DTEK50 e DTEK60 con solo schermo tattile del 2016, al BlackBerry KEYone con schermo tattile e tastiera QWERTY del 2017.\nTablet.\nIl 19 aprile 2011 la RIM ha lanciato sul mercato statunitense e canadese, e nei 30 giorni successivi nel resto dei mercati mondiali, il tablet PlayBook, disponibile nelle versioni da 16, 32 e 64 GB, un dispositivo performante con processore dual core da 1\u00a0GHz, 1 GB di memoria RAM, fotocamere da 5 e 3 Mpx, visualizzazione video in HD a 1080 p, Wi-Fi e Bluetooth.\nPeculiarit\u00e0.\nI BlackBerry hanno una particolare gestione del Bluetooth: la comunicazione tra due di questi dispositivi deve essere preceduta da una determinata prassi (\"accoppiamento\") che stabilisce una relazione tra i due dispositivi e che generalmente deve essere eseguita una volta sola. Nel caso si debba ricevere dei file, bisogna selezionare l'opzione \"ricevi file\" per permetterne la ricezione.\nUn'altra caratteristica \u00e8 la possibilit\u00e0 d'impostare un secondo APN, infatti l'APN \"blackberry.net\" \u00e8 direttamente impostato nel telefono e non \u00e8 modificabile, mentre qualora questo non fosse utilizzabile, si ricorre a quello secondario (come wap.tim.it, tre.it, ecc).\nIl servizio di dati criptati viene offerto sia per la posta elettronica sia per i messaggi PIN to PIN (BlackBerry Messenger), il che aumenta la protezione dei dati personali e il proprio anonimato nelle conversazioni.\nCritiche.\nL'emittente televisiva CNBC nel novembre del 2012 ha messo a confronto diversi smartphone con i relativi OS, da questo confronto \u00e8 emerso come a differenza degli altri dispositivi, i terminali BlackBerry permettano oltre a un migliore segnale e a garantire una connessione mobile anche in situazioni avverse, una durata maggiore della batteria.\nDisservizi.\nNella storia di BlackBerry si sono verificati degli inconvenienti nei servizi della RIM nel 2009 (in date differenti tra Europa e USA) e nel 2011 (in tutto il mondo). L'evento del 2011 ha comportato il blocco del servizio e-mail dalla notte del 9 ottobre alla giornata del 13 ottobre ed \u00e8 stato seguito dalle scuse pubbliche del CEO Mike Lazaridis. La Rim non si \u00e8 ancora ripresa economicamente dall'incidente e, anche se a ciascun utente sono stati offerti 100 dollari in app premium, usufruibili fino alla fine dell'anno, e un mese di assistenza gratuita per gli utenti business, i consumatori hanno avviato una class action. Allo stesso tempo la concorrente Microsoft offriva gratuitamente 25 terminali Windows Phone ai clienti della RIM (azione eseguita anche nei confronti di Android per i problemi di malware), mentre la Apple registrava uno straordinario successo di vendite dell'iPhone 4S lanciato pochissimi giorni prima, la quale nel 2012 avvia una campagna di sconti per i soli dipendenti di Research In Motion, inizialmente poco marcati, ma poi sempre pi\u00f9 consistenti.\nLa campagna delle applicazioni a pagamento offerte gratuitamente venne poi applicata per una seconda volta anche per il mercato USA e canadese per i soli possessori di dispositivi con OS 7, in modo da incrementarne il gradimento e l'appetibilit\u00e0.\nGli esperti interni ed esterni di RIM si sono messi alla ricerca delle cause: sembra che a provocare il gigantesco black out sia stato proprio il sovraccarico di mail che giungevano sui suoi milioni di terminali.\nBlackBerry security e la censura.\nI dati e le informazioni degli utenti BlackBerry sono criptati con dei sistemi di sicurezza gestiti da RIM (casa produttrice dei BlackBerry) e riconosciuti con diversi certificati che ne garantiscono l'uso sicuro nelle diverse organizzazioni governative, comprese le forze armate dell'esercito; Un esempio si ha nella polizia britannica, dove si \u00e8 permesso l'aumento della presenza di agenti lungo le strade e una riduzione della spesa pubblica, dato che ogni agente poteva eseguire parte del lavori di scrivania direttamente tramite il dispositivo portatile, cos\u00ec come in altri diversi ambiti e situazioni, questi livelli di sicurezza sono stati confermati anche da Trend Micro in collaborazione con Altimeter Group, Enterprise Mobility Foundation e Bloor Research.\nI servizi di comunicazione BlackBerry sono stati sottoposti a filtri o limitazioni in diversi Stati asiatici e arabi avanzando l'ipotesi dell'uso di tale telefono tra al Qaeda e altri terroristi, ma anche per via delle rivolte popolari che si sono verificate in quelle zone.\nNel 2011 l'India per contrastare le minacce interne del paese ha considerato il BlackBerry come poco sicuro, dato che fornisce un servizio crittografato, il che ha portato RIM a permettere allo stato indiano l'accesso ai log del BlackBerry Messenger di un determinato individuo solo tramite l'autorizzazione della Union Home Ministry, l'accesso e il controllo venne esteso nel 2013; Sempre nel 2011 si sono verificati degli scontri in Inghilterra, che sono stati organizzati sempre grazie ai servizi della RIM, questo evento ha riaperto la minaccia da parte di diversi paesi di bloccare il terminale e in questa occasione RIM ha dichiarato di voler collaborare con le forze dell'ordine.\nIl Sud Africa tramite lo stesso Ministero delle Telecomunicazioni ha lanciato l'allarme sottolineando come il BlackBerry Messenger permette ai criminali di organizzarsi molto velocemente mettendo a repentaglio la sicurezza nazionale, per tale motivo il governo sudafricano ha di recente approvato una legge che obbliga il cittadino a denunciare il possesso della propria SIM, che verr\u00e0 tracciata in caso si sospetti un'attivit\u00e0 criminosa. Inoltre ha divulgato l'intenzione di monitorare i sistemi cifrati del BBM chiedendo le chiavi d'accesso a RIM..\nNel 2016 venne alla luce il possesso della master key crittografica da parte delle autorit\u00e0 canadesi, la Royal Canadian Mounted Police (RCMP) a partire dal 2010, chiave fornita direttamente da BlackBerry, ma che non permette di accedere al sistema BES."}
{"id": "1873236", "revid": "110157", "url": "https://it.wikipedia.org/wiki?curid=1873236", "title": "Kotel'ni\u010d", "text": "Kotel'ni\u010d \u00e8 una cittadina della Russia europea nordorientale (oblast' di Kirov), situata sul fiume Vjatka, nei pressi della confluenza in esso dell'affluente \"Moloma\", 124 km a sudovest del capoluogo Kirov; \u00e8 il capoluogo amministrativo del distretto omonimo.\nSul sito dell'attuale cittadina \u00e8 attestato, fin dal 1143, il villaggio di \"Kok\u0161arov\" (\u041a\u043e\u043a\u0448\u0430\u0440\u043e\u0432, in lingua mari \u041a\u00e4\u043a\u0448\u00e4\u0440); il nome attuale di Kotel'ni\u010d compare alcuni decenni dopo, nel 1181. Entrata a far parte del Granducato di Mosca nel 1489, ottenne lo \"status\" di citt\u00e0 nel 1780 da Caterina II; si svilupp\u00f2 nei secoli successivi come centro commerciale, vista anche la sua posizione lungo importanti vie di comunicazione.\nAl giorno d'oggi Kotel'ni\u010d \u00e8 anche un centro industriale (alimentare, produzione e riparazione di macchine); nel circondario sono presenti inoltre giacimenti di torba e argilla.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1873238", "revid": "287204", "url": "https://it.wikipedia.org/wiki?curid=1873238", "title": "Kotel'nic", "text": ""}
{"id": "1873239", "revid": "80339", "url": "https://it.wikipedia.org/wiki?curid=1873239", "title": "Kotelnic", "text": ""}
{"id": "1873240", "revid": "80339", "url": "https://it.wikipedia.org/wiki?curid=1873240", "title": "Kotelnich", "text": ""}
{"id": "1873241", "revid": "80339", "url": "https://it.wikipedia.org/wiki?curid=1873241", "title": "Kotel'nich", "text": ""}
{"id": "1873242", "revid": "371529", "url": "https://it.wikipedia.org/wiki?curid=1873242", "title": "The Persuaders", "text": ""}
{"id": "1873243", "revid": "80339", "url": "https://it.wikipedia.org/wiki?curid=1873243", "title": "Kotelni\u010d", "text": ""}
{"id": "1873245", "revid": "12290", "url": "https://it.wikipedia.org/wiki?curid=1873245", "title": "Dukes of Hazzard", "text": ""}
{"id": "1873247", "revid": "97088444", "url": "https://it.wikipedia.org/wiki?curid=1873247", "title": "Mare epicontinentale", "text": "Un mare epicontinentale \u00e8 un corpo d'acqua salata di grande estensione e bassa profondit\u00e0 che giace su una piattaforma continentale.\nI mari epicontinentali sono solitamente associati con l'ingressione marina del primo Cenozoico e altre ere.\nPossono essere freddi o caldi; infatti, molti mari epicontinentali erano gi\u00e0 presenti alla fine dell'ultima glaciazione, quando il livello marino crebbe pi\u00f9 rapidamente di quanto, in alcune aree, non si potesse verificare un assestamento isostatico.\nEsempi moderni di mare epicontinentale sono il Golfo Persico, il Mare del Nord, la Baia di Hudson, Mare Argentino e il Mare Adriatico."}
{"id": "1873250", "revid": "228587", "url": "https://it.wikipedia.org/wiki?curid=1873250", "title": "Eric Young", "text": ""}
{"id": "1873262", "revid": "194688", "url": "https://it.wikipedia.org/wiki?curid=1873262", "title": "Violacciocca", "text": ""}
{"id": "1873264", "revid": "198277", "url": "https://it.wikipedia.org/wiki?curid=1873264", "title": "FA Cup 2000-2001", "text": "La FA Cup 2000-2001 \u00e8 stata la centoventesima edizione della competizione calcistica pi\u00f9 antica del mondo. \u00c8 stata vinta dal Liverpool contro l'Arsenal."}
{"id": "1873267", "revid": "2014155", "url": "https://it.wikipedia.org/wiki?curid=1873267", "title": "Atenolfo I di Capua", "text": "Us\u00f2 la titolatura di \"princeps gentis Langobardorum\", \"principe dei Longobardi\": un'eco del titolo usato dai primi principi di Benevento a seguito del collasso del dominio longobardo nel 774 a causa dei Franchi.\nBiografia.\nGrazie alla sua influenza e alle sue conquiste, Atenolfo succedette al padre Landenolfo, gastaldo di Teano, al fine di rivendicare le pretese della sua famiglia longobarda allo \"status\" principesco su Benevento e Salerno. Dall'879, Capua era stata contesa fra numerosi pretendenti ma, dall'887, Atenolfo vanific\u00f2 le intenzioni dei suoi fratelli e dei suoi cugini e divenne il solo principe grazie all'aiuto prestatogli dall\"'ipato\" Atanasio II di Napoli. L'anno seguente (888), entr\u00f2 in guerra per\u00f2 proprio contro Attanasio a causa della \"Liburia.\" Combatterono una battaglia non decisiva a S. Carzio, nei pressi del fiume Clanio.\nAtenolfo rivolse allora la sua attenzione a Benevento, che recentemente era stata sotto il dominio bizantino e quindi sotto il controllo del longobardo Ducato di Spoleto. La conquist\u00f2 strappandola al gi\u00e0 deposto Principe Radelchi II nell'899 e fu pertanto acclamato Principe in Santa Sofia di Benevento nel gennaio del 900. Dovette quindi affrontare al gi\u00e0 reggente di Benevento, il Vescovo Pietro, che egli esili\u00f2 a Salerno. Avendo riunito la maggioranza dei Longobardi del Mezzogiorno, egli diresse allora i suoi attacchi contro i musulmani del Traetto, sul fiume Garigliano.\nAtenolfo si alle\u00f2 allora con Amalfi e Gregorio IV di Napoli e attacc\u00f2 senza risultati di rilievo i musulmani del Traetto nel 903. Si riconobbe vassallo dei Bizantini al fine di ottenere da loro aiuti militari, ma le sue speranze andarono deluse. Trascorse il resto della propria vita nei preparativi tesi a condurre un secondo e pi\u00f9 pesante attacco contro il Traetto ma mor\u00ec prima di poterlo realizzare, anche se il suo impegno contribu\u00ec notevolmente alla successiva vittoria cristiana nella Battaglia del Garigliano del 915. Per i suoi successi contro i musulmani, gli fu dedicato un poema da Eugenio Vulgario (\"Ad Atenolfum principem Beneventane urbis\" ).\nAd Atenolfo succedette il figlio Landolfo I, che egli si era associato al Principato gi\u00e0 nel 901. Atenolfo dichiar\u00f2 i due Principati di Capua e Benevento inseparabili e istitu\u00ec il principio del co-governo tra figli e fratelli. Il sistema funzion\u00f2 bene, fino alla divisione del Principato nel 981."}
{"id": "1873269", "revid": "117220925", "url": "https://it.wikipedia.org/wiki?curid=1873269", "title": "Otto Moll", "text": "Otto Moll era l\"'Oberscharf\u00fchrer\" (grado delle SS corrispondente a quello di maresciallo maggiore) a capo dei 4 crematori di Auschwitz-Birkenau. Si macchi\u00f2 di migliaia di delitti, compiuti con sadismo e disinvoltura. Considerato tra i pi\u00f9 efferati criminali della storia, amava stare sull'orlo delle atroci fosse crematorie, ardenti a cielo aperto, uccidendo velocemente con un colpo alla nuca ogni giorno migliaia di deportati innocenti che gli uomini del \"Sonderkommando\" gli portavano a tiro; un colpo e poi gi\u00f9 nella fossa ardente e gi\u00e0 un altro doveva esser pronto per ricevere la pallottola; se gli uomini del \"Sonderkommando\" tardavano e non mantenevano il ritmo, Moll si infuriava e sparava addosso a loro.\nSecondo il famigerato Comandante di Auschwitz, Rudolf H\u00f6ss, lui e il sergente maggiore Moll, sembra che furono entrambi decorati dal F\u00fchrer con la Croce al Merito, di Prima Classe, con le spade.\nVita.\nDopo la formazione professionale come aiutante giardiniere, nel 1933 Moll entr\u00f2 come volontario nel Arbeitsdienst a Velten.\nNel maggio 1933 fu registrato come aspirante SS dalla SS-Totenkopfverb\u00e4nde \u201eBrandenburg\u201c ad Oranienburg, a nord di Berlino, ed il 16 novembre 1936 accolto nelle SS. Dal 1938 al 1941, Moll fu attivo al campo di concentramento di Sachsenhausen come \"Kommandof\u00fchrer\" per il giardino. Il 2 maggio 1941 fu trasferito al campo di concentramento di Auschwitz, e qui fu responsabile dapprima per i lavori agricoli e poi della compagnia di disciplina. In seguito, fino alla messa in esercizio dei crematori del campo di sterminio a Birkenau, guid\u00f2 in diverse funzioni il \"Sonderkommando\" del campo per la cremazione dei cadaveri nelle fosse dei bunker I e II.\n\u00c8 tristemente famoso un aneddoto circa la sua personalit\u00e0, raccontato da Shlomo Venezia, uno dei prigionieri membri del Sonderkommando di Auschwitz: alla fine di una gassazione venne scoperto in mezzo ai cadaveri un neonato vivo, strettamente avvolto in un cuscino. Shlomo e gli altri del \"Sonderkommando\" portarono il fagottino all\"'Oberscharf\u00fchrer\" Moll, che era davanti ai forni crematori, dicendo che il piccolo era sopravvissuto. Otto Moll, con la massima calma, pos\u00f2 per terra il bimbo che muoveva ancora le piccole braccia e gli pest\u00f2 il collo con lo stivale, poi lo gett\u00f2 nel fuoco del forno.\nNel maggio 1945 Moll fu arrestato dagli americani. Il 13 dicembre 1945 fu condannato a morte nel primo dei processi di Dachau per i suoi crimini nel campo di concentramento di Kaufering e giustiziato il 28 maggio 1946, per crimini di guerra, nella prigione di Landsberg."}
{"id": "1873277", "revid": "767487", "url": "https://it.wikipedia.org/wiki?curid=1873277", "title": "Marian Trapassi", "text": "Biografia.\nDiplomata all'Accademia delle Belle Arti di Palermo, dov'\u00e8 nata, Marian Trapassi inizia la sua formazione musicale con gruppi rock della sua citt\u00e0 con i quali matura le prime esperienze nell'ambito del circuito indipendente.\nL'esordio da cantautrice avviene nel 2002 con l'uscita di \"Sogno verde\", maturato dopo un lungo soggiorno a New York. Il disco \u00e8 prodotto da Simone Chivil\u00f2, gi\u00e0 chitarrista e collaboratore di Massimo Bubola. Il brano \"Essere\" viene inserito nella compilation internazionale \"European Roadworks Music\" a rappresentanza della scuola cantautoriale italiana.\nNel 2004 esce \"Marian Trapassi\", lavoro che otterr\u00e0 un buon riscontro di critica. Con questo disco Marian \u00e8 tra i finalisti del concorso \"L'artista che non c'era\", organizzato dalla rivista specializzata in musica d'autore italiana \"L'isola che non c'era\", e vince il prestigioso Premio Ciampi di Livorno quale miglior artista debuttante. \u00c8 inoltre da segnalare la presenza all'interno del cd della cover \"Per Elisa\" (portata al successo da Alice).\nIl successo del disco apre la porta a numerose collaborazioni, fra cui quella con Ashley Hutchings, leader dei Fairport Convention.\nNel 2008 esce \"Vi chiamer\u00f2 per nome\", lavoro in cui Marian si concentra particolarmente su ritratti e percorsi di vita di donne.\nL'album vede la collaborazione di numerose figure femminili, ad esso partecipano infatti le cantautrici Syria (in \"Sofia\"), Lubjan (in \"Se bastasse\" e \"Luogo comune\"), Veronica Marchi, Diana Tejera, Valentina Gravili, Mirella Lipari, Emy Berti."}
{"id": "1873278", "revid": "125693366", "url": "https://it.wikipedia.org/wiki?curid=1873278", "title": "Sara Errani", "text": "Ritenuta una delle migliori tenniste italiane di sempre, ha vinto 36 titoli, ed \u00e8 quindi la tennista italiana con pi\u00f9 successi nel circuito WTA tra singolare e doppio (9 in singolare e 27 in doppio). Nel 2012 \u00e8 stata finalista al Roland Garros e semifinalista agli US Open, divenendo la seconda italiana (dopo Francesca Schiavone nel 2010) a raggiungere una finale in un torneo del Grande Slam. Vanta come \"best ranking\" la quinta posizione, raggiunta il 20 maggio 2013.\nEntrata in top 10 all'indomani della finale al Roland Garros 2012, vi \u00e8 rimasta per 94 settimane consecutive, impresa mai riuscita a nessun'altra tennista italiana. Ha guadagnato fino ad oggi un montepremi superiore a $, ed ha vinto tre Fed Cup con l'Italia nel 2009, 2010 e 2013.\nOttima doppista, \u00e8 stata numero uno del mondo nella classifica di doppio, specialit\u00e0 nella quale, insieme a Roberta Vinci, si \u00e8 aggiudicata ventidue tornei WTA tra cui tutte le prove del Grande Slam, diventando cos\u00ec la prima coppia italiana ad avere completato il Career Grand Slam (ovvero la vittoria di tutti e quattro i tornei dello Slam almeno una volta) e la quinta coppia in assoluto ad avere vinto pi\u00f9 Slam (5) nella storia del tennis femminile.\nBiografia.\nNata a Bologna, \u00e8 cresciuta a Massa Lombarda, in provincia di Ravenna. Allenata da Pablo Lozano e David Andres e seguita costantemente dal fratello Davide (ex calciatore professionista), \u00e8 stata avviata al gioco del tennis dal padre Giorgio che l'ha iscritta, all'et\u00e0 di cinque anni, al circolo tennis Villa Bolis di Barbiano di Cotignola (Ravenna). A dodici anni \u00e8 volata in Florida per la prestigiosa Accademia di Nick Bollettieri per dieci mesi. \u00c8 diventata ufficialmente professionista nel 2002. La sua superficie preferita \u00e8 la terra rossa, sulla quale ha ottenuto gran parte delle sue vittorie, ma si esprime ottimamente anche sul cemento. Si ispira al tennista spagnolo David Ferrer.\nCarriera.\n2007 - Prima partecipazione a uno slam.\nNel 2007 ha ottenuto i suoi primi buoni risultati nel circuito WTA, raggiungendo la semifinale in tre tornei: ad Acapulco (sconfitta da Flavia Pennetta), a Palermo (sconfitta da \u00c1gnes Sz\u00e1vay), e a Bali (sconfitta da Lindsay Davenport). Ha partecipato con assiduit\u00e0 ai tornei ITF, raggiungendo la semifinale al Torrent ed a Prerov, oltre alla finale a Cuneo, vincendo il torneo di Galatina. Agli U.S. Open si qualifica per la prima volta al tabellone principale di uno Slam, dove viene sconfitta al secondo turno.\n2008 - Il 1\u00bae il 2\u00ba titolo in carriera.\nIl primo torneo WTA vinto dalla Errani \u00e8 stato quello degli Internazionali Femminili di Palermo nella cui finale, svoltasi il 13 luglio 2008, dove ha sconfitto l'ucraina Marija Korytceva con un secco 6-2 6-3. A Palermo si \u00e8 imposta anche in doppio assieme alla spagnola Nuria Llagostera Vives. Due settimane dopo ha conceesso il bis sul cemento di Portorose in Slovenia, dove ha superato in finale la Medina Garrigues con un perentorio 6-3 6-3. I due tornei consecutivi conquistati le fanno guadagnare molte posizioni nel ranking WTA, fino a raggiungere la 43\u00aa posizione. Ha fatto parte della spedizione olimpica italiana, partecipando al torneo di singolare ai Giochi della XXIX Olimpiade di Pechino 2008, ma uscendo al primo turno. Questo \u00e8 stato un traguardo che in molte interviste ha dichiarato essere molto importante per lei.\n2009 - Trionfo in Fed Cup.\nNel 2009 ha conquistato due finali, negli stessi tornei dell'anno prima. Questa volta, agli Internazionali Femminili di Palermo, ha dovuto cedere di fronte a Flavia Pennetta, mentre a Portorose si \u00e8 resa protagonista di un'inattesa battaglia contro la numero 1 del ranking Dinara Safina, uscendo sconfitta solo per 7-5 al terzo set, arrivando nel secondo set pi\u00f9 volte a due punti dal match. Nelle prove del Grande Slam non ottiene risultati particolarmente gratificanti: terzo turno in Australia, primo turno a Parigi, secondo turno a Wimbledon e terzo turno agli Us Open. Il 9 novembre 2009 si aggiudica la sua prima Fed Cup, grazie al successo dell'Italia sugli Stati Uniti per 4-0 a Reggio Calabria. Fu in quella Fed Cup che per la prima volta Sara Errani fece coppia con Roberta Vinci: l'8 febbraio 2009 il doppio Errani-Vinci si impose in due set (6-4, 6-4) sulle francesi Bremond-Dechy.\n2010 - Seconda Fed Cup.\nL'inizio del 2010 per la Errani \u00e8 abbastanza buono. Ottiene vittorie importanti in Fed Cup con la nazionale italiana contro Ucraina e Repubblica Ceca. A livello personale, nel mese di aprile, trionfa nei tornei di doppio di Marbella e di Barcellona con la compagna di nazionale oltre che amica Roberta Vinci. Il 27 aprile viene eliminata al primo turno del torneo WTA di Stoccarda dalla cinese Li Na con un secco 6-1, 6-1. Il mese di maggio non si rivela il pi\u00f9 felice per l'atleta bolognese. Infatti esce al primo turno sia agli Internazionali d'Italia contro la rumena Alexandra Dulgheru che al torneo di Madrid contro la tedesca Andrea Petkovi\u0107. Al Roland Garros esce subito per mano di Jaroslava \u0160vedova, ma a Wimbledon sfrutta la testa di serie numero 32 arrivando fino al terzo turno, dove la elimina Agnieszka Radwa\u0144ska. Agli US Open riesce a eliminare nettamente la russa Alisa Klejbanova al secondo turno, prima di cedere a Samantha Stosur nel terzo per 6-3 6-2, dopo che nel precedente torneo di Cincinnati le stesse due giocatrici si erano trascinate fino al tie-break del terzo set. Il 7 novembre 2010 si aggiudica con la nazionale italiana la Fed Cup dopo avere battuto nuovamente in finale la squadra statunitense.\n2011 - 5\u00ba finale WTA.\nLa Errani inizia la stagione 2011 prendendo parte al torneo di Brisbane venendo eliminata al primo turno dalla slovacca Dominika Cibulkov\u00e1. La settimana dopo si presenta al torneo di Hobart in cui viene eliminata al terzo turno dalla cinese Peng Shuai. A Hobart vince il torneo di doppio in coppia con Roberta Vinci. Agli Australian Open viene eliminata al primo turno da Venus Williams. Il 13 febbraio 2011 viene battuta dalla slovacca Daniela Hantuchov\u00e1 nella finale del torneo di Pattaya in due set per 6-0, 6-2. Tuttavia si riscatta vincendo il torneo di doppio insieme a Roberta Vinci. Il 4 aprile prende parte al torneo WTA di Marbella, dove viene fermata solo in semifinale, battuta 6-2 6-1 da Viktoryja Azaranka, vincitrice poi del torneo.\nA fine mese prende parte al WTA di Barcellona, dove arresta la sua corsa in semifinale, battuta da Lucie Hradeck\u00e1 6-1, 7-5. La sua stagione sul rosso che conta non \u00e8 delle migliori, si ferma infatti al secondo turno a Madrid, Roma e Parigi. Si ferma al secondo turno anche a Wimbledon. Nel corso del finale di stagione non andr\u00e0 oltre i quarti di finale, raggiunti a Budapest e Palermo. Proprio a Palermo trionfer\u00e0 in doppio, sempre in coppia con Roberta Vinci, conquistando il terzo titolo stagionale in doppio.\n2012 - Anno di successi.\nAgli Australian Open nel gennaio 2012 raggiunge per la prima volta i quarti di finale di un torneo del Grande Slam, eliminando in successione le russe Valerija Savinych (6-2, 6-1) e Nadia Petrova (6-2, 6-2), la romena Sorana C\u00eerstea (6-7, 6-0, 6-2) e la cinese Zheng Jie (6-2, 6-1) prima di venire eliminata con un doppio 6-4 dalla seconda testa di serie del tabellone Petra Kvitov\u00e1. Nello stesso torneo raggiunge anche la finale del doppio in coppia con Roberta Vinci (prima coppia totalmente italiana a disputare una finale di doppio femminile in un torneo del Grande Slam), nella quale viene sconfitta dalla coppia russa formata da Svetlana Kuznecova e Vera Zvonar\u00ebva. Il 4 marzo successivo si aggiudica il Torneo di Acapulco vincendo il derby italiano in finale contro Flavia Pennetta per 5-7, 7-6, 6-0. Qui si aggiudica anche il torneo di doppio in coppia con l'amica Roberta Vinci.\nUn mese dopo vince il suo secondo torneo stagionale, quarto complessivo, sconfiggendo nella finale di Barcellona la slovacca Dominika Cibulkov\u00e1 per 6-2, 6-2. Durante il torneo ha ottenuto uno scalpo importante come quello di Julia G\u00f6rges, sconfitta 6-3, 6-2. Anche qui bissa il successo in doppio (in coppia con Roberta Vinci), riuscendo, cos\u00ec, a vincere per due volte sia singolare che doppio in due diversi tornei. L'ultima a farlo fu Serena Williams nel 2009. Il 21-22 aprile prende parte alla semifinale di Fed Cup tra Repubblica Ceca ed Italia, a Ostrava. Viene scelta come prima singolarista insieme a Francesca Schiavone. Perde il suo primo incontro contro la pi\u00f9 quotata Petra Kvitov\u00e1 per 6-4, 6-3. Vince, a giochi fatti con l'Italia eliminata, il suo secondo incontro contro Andrea Hlav\u00e1\u010dkov\u00e1 per 2-6 6-2 6-2, salendo cos\u00ec a 22 vittorie stagionali.\nIl 5 maggio si impone anche a Budapest a spese della russa Elena Vesnina, 7-5 6-4. Durante il torneo perde solo un set al secondo turno contro Melinda Czink. Con questo successo si porta a quindici vittorie consecutive su terra rossa e tre titoli WTA nel 2012, eguagliando cos\u00ec il record stabilito nel 2011 da Roberta Vinci. Raggiunge il suo best ranking alla 24\u00aa posizione, mentre \u00e8 settima nella classifica che tiene conto dei risultati conseguiti nell'anno solare. La sua striscia positiva sulla terra rossa subisce una battuta d'arresto al secondo turno del WTA Mandatory di Madrid dove, dopo avere sconfitto al primo turno Chanelle Scheepers eguagliando Dinara Safina a sedici vittorie consecutive, viene battuta per 6-0, 6-1 da Agnieszka Radwa\u0144ska. Nonostante questa eliminazione conduce un brillante torneo in doppio in coppia con Roberta Vinci, aggiudicandosi il titolo sconfiggendo in finale la coppia formata dalle russe Ekaterina Makarova e Elena Vesnina per 6-1, 3-6, [10-4]. Si tratta del quarto titolo in doppio dell'anno (dodicesimo in carriera) e del pi\u00f9 importante della carriera, poich\u00e9 Premier Mandatory.\nGrazie a questo successo le due salgono al primo posto della classifica che tiene conto dei risultati conseguiti nell'anno solare. Partecipa al WTA di Roma dove si ferma al secondo turno sconfitta da Samantha Stosur 6-3, 7-5. Tuttavia vince il torneo di doppio in coppia con Roberta Vinci nel remake della finale di Madrid, sconfiggendo per 6-2 7-5 la coppia russa Makarova/Vesnina. Si tratta del suo quinto titolo stagionale in doppio, tredicesimo in carriera. Il 21 maggio migliora ulteriormente il suo best ranking, salendo al 23\u00ba posto. Ottimi risultati per Sara arrivano agli Open di Francia 2012. La Errani elimina nell'ordine l'australiana Casey Dellacqua per 4-6, 6-2, 6-2; la statunitense Melanie Oudin con un facile 6-2, 6-3 e la serba Ana Ivanovi\u0107 in un appassionante confronto che sembrava pendere nettamente a favore dell'ex n\u00ba1 al mondo. La Ivanovi\u0107 infatti si era aggiudicata perentoriamente il primo set con il punteggio di 6-1, ma la Errani ha ribaltato il risultato aggiudicandosi l'incontro con il punteggio di 1-6, 7-5, 6-3.\nAgli ottavi sconfigge al termine di un'ottima prova Svetlana Kuznecova con il punteggio di 6-0, 7-5. Approda cos\u00ec ai quarti di finale. Il 5 giugno raggiunge una storica semifinale superando la tedesca Angelique Kerber, testa di serie numero 10, per 6-3, 7-6(2). Sconfigge cos\u00ec per la prima volta in carriera una top 10 ed \u00e8 la quarta giocatrice italiana di sempre ad approdare alle semifinali di Parigi, la seconda nell'Era Open (dopo Francesca Schiavone). Nello stesso torneo raggiunge la finale del doppio, seconda consecutiva in un torneo del Grande Slam, sempre in coppia con Roberta Vinci. Il 7 giugno accede alla finale del Roland Garros, la prima nella sua carriera, battendo in tre set Samantha Stosur (7-5, 1-6, 6-3). Battendo per la seconda volta una top 10, diventa la seconda italiana di sempre a raggiungere la finale in un torneo del Grande Slam. \u00c8 inoltre la terza giocatrice mondiale (dopo Kim Clijsters e Mary Pierce) a raggiungere la finale di Parigi sia nel singolare che nel doppio.\nL'8 giugno 2012, in coppia con Roberta Vinci, conquista il titolo nel doppio dell'Open di Francia battendo la coppia Marija Kirilenko/Nadia Petrova con il risultato di 4-6 6-4 6-2. Per loro \u00e8 il sesto titolo dell'anno, quattordicesimo complessivo. Grazie a questa vittoria la coppia diventa il primo doppio italiano femminile a vincere un torneo del Grande Slam. Il 9 giugno perde la finale del singolare contro la numero 2 del seeding, Marija \u0160arapova, per 6-3, 6-2. La russa conquista, grazie alla \"performance\" parigina, il primato nella classifica mondiale mentre la Errani raggiunge ufficialmente il decimo posto nel ranking WTA. Grazie al trionfo nel torneo di doppio sale al terzo posto del ranking WTA per il doppio. Nelle classifiche che tengono conto dei risultati annui sale al quarto posto nel singolo e conferma il primo nel doppio. Momentaneamente \u00e8 l'unica donna a essere tra le prime dieci in entrambi i ranking.\nA Wimbledon esce al terzo turno, venendo travolta dalla numero 65 del mondo Jaroslava \u0160vedova con un perentorio 6-0 6-4, dopo avere battuto Coco Vandeweghe e Anne Keothavong. Nel primo set non riesce a conquistare neanche un punto, subendo in soli quindici minuti un parziale di 24 punti a 0. Solo nel tennis maschile, prima di questo clamoroso risultato, si era verificato il cosiddetto \"golden set\" (set in cui l'avversario perdente non conquista neanche un punto): era il 1983 e lo mise a segno Bill Scanlon contro Marcos Hocevar nel primo turno del torneo di Delray Beach. Il terzo turno raggiunto a Wimbledon le fa scalare la classifica WTA di un'altra posizione, cos\u00ec il suo \"best ranking\" migliora ancora e al 9 luglio si trova al nono posto. In estate prende parte ai Giochi della XXX Olimpiade di Londra 2012 partecipando a tutte e tre le discipline. In singolare \u00e8 la testa di serie n\u00ba10, ma viene subito sconfitta da Venus Williams; anche in doppio misto con Andreas Seppi si ferma al primo turno.\nNel doppio femminile, in coppia con Roberta Vinci, \u00e8 invece testa di serie n\u00ba3 e grande favorita per una medaglia: la coppia italiana disputa un buon torneo approdando ai quarti di finale dove viene per\u00f2 estromessa dalle sorelle Williams (poi vincitrici dell'oro) in due set molto netti. Agli Internazionali Femminili di Palermo, forte della testa di serie numero 1, trionfa in finale battendo Barbora Str\u00fdcov\u00e1 per 6-1 6-3 e senza cedere un set in tutto il torneo. Si tratta del quarto titolo dell'anno per l'emiliana, record per una tennista italiana. Nessuna, infatti, aveva mai vinto tanto in una stagione. Al Rogers Cup, torneo WTA Premier, supera il secondo turno battendo Jana \u010cepelov\u00e1 per 6-3 6-2, ma si ferma agli ottavi di finale dopo essere stata sconfitta dalla cinese Li Na per 6-4 6-2. A Cincinnati viene eliminata agli ottavi dalla tennista di casa Venus Williams con il risultato di 6-3 6-0.\nPrima dell'inizio degli US Open, ultimo torneo del grande slam, partecipa al Pilot Pen Tennis, con montepremi di 637.000 dollari. Al primo turno batte l'americana Bethanie Mattek-Sands per 6-4 7-5, al secondo turno supera Carla Su\u00e1rez Navarro per 6-4 6-3, ai quarti di finale vince contro la numero 11 al mondo e quinta testa di serie del torneo Marion Bartoli per 6-4 6-2, raggiungendo la semifinale ma perdendo contro la numero 5 al mondo Petra Kvitov\u00e1. Partecipa agli US Open con la testa di serie n\u00ba10. Lungo il cammino elimina facilmente al primo turno la spagnola Garbi\u00f1e Muguruza con il punteggio di 6-3 6-7 6-1. Al secondo turno sconfigge la russa Vera Du\u0161evina con un sonoro 6-1 6-0, e riserva poi lo stesso trattamento a un'altra russa, Ol'ga Pu\u010dkova, battuta 6-1 6-1. Negli ottavi elimina per la seconda volta in carriera la n\u00ba6 del mondo Angelique Kerber per 7-6 6-3.\nIl 5 settembre, con il successo per 6-2 6-4 sulla compagna di doppio Roberta Vinci, diventa la prima italiana nell'era open (nel 1930 l'impresa era riuscita a Maud Rosenbaum) a raggiungere la semifinale nell'ultimo Major stagionale. Il cammino di Sara finisce in semifinale al cospetto della giocatrice pi\u00f9 in forma del momento. L'americana Serena Williams si impone 6-1 6-2. Nonostante la netta sconfitta la Errani raggiunge il 7\u00ba posto in classifica, suo record personale. Vince il torneo di doppio con l'amica Roberta Vinci sconfiggendo le ceche Hlavackova/Hradecka. Si tratta del sedicesimo titolo di doppio per Sara, e secondo Slam. Nessuna coppia italiana aveva mai vinto prima due Slam nello stesso anno. Nell'ultima settimana di settembre raggiunge i quarti a Tokyo, dove viene battuta da Nadia Petrova, dopo avere superato nel turno precedente la n\u00ba10 del mondo Marion Bartoli per 3-6 6-2 6-2; la settimana seguente \u00e8 costretta a ritirarsi dal torneo di Pechino per un infortunio alla coscia sinistra. A fine stagione si presenta al Masters dove \u00e8 qualificata sia nel doppio con Roberta Vinci che in singolare: \u00e8 la prima italiana in assoluto a compiere tale impresa, e la quinta giocatrice al mondo - nell'attuale formato - dopo Svetlana Kuznetsova nel 2003, Kim Clijsters nel 2004 e le sorelle Williams nel 2009.\nNel round robin viene sconfitta da \u0160arapova 6-3, 6-2 dopo aver lottato quasi alla pari durante il primo set. Nella seconda giornata supera Samantha Stosur 6-3, 2-6, 6-0. Per accedere alle semifinali \u00e8 necessario vincere anche il terzo match contro Agnieszka Radwa\u0144ska ma, dopo tre ore e mezza, si deve arrendere con il punteggio di 7-66, 5-7, 4-6. Non va meglio nel doppio dove viene sconfitta dal team russo Kirilenko-Petrova per 1-6, 6-3, [10-4]. \u00c8 comunque la quinta giocatrice mondiale a qualificarsi per il Master, sia in singolo che in doppio, dopo Svetlana Kuznetsova, Kim Clijsters, Venus Williams e Serena Williams. Raggiunge il sesto posto nel ranking WTA, coronando un anno pieno di successi, chiuso con 55 vittorie a fronte di 22 sconfitte nel singolare (quattro titoli conquistati e una finale Slam) e 52 vittorie a fronte di dieci sconfitte nel doppio (otto titoli tra cui due Slam).\n2013 - Il successo continua.\nInizia l'anno partecipando al torneo Brisbane International, ma fermandosi al secondo turno venendo sconfitta da Daniela Hantuchov\u00e1 con il punteggio 4-6 6-1 5-7, nel doppio con l'amica Roberta Vinci perde in semifinale dalla coppia Kv\u011bta Peschke e Anna-Lena Gr\u00f6nefeld con 4-6 1-6. Successivamente prende parte al torneo Apia International Sydney, dove viene eliminata dalla slovacca Dominika Cibulkov\u00e1 per 2-6, 1-6 ai quarti di finale; partecipa anche nel doppio con Roberta Vinci ma viene sconfitta in finale dalla coppia formata da Nadia Petrova e Katarina Srebotnik per 3-6, 4-6. Agli Australian Open la Errani, testa di serie n\u00ba7, perde al primo turno dalla spagnola Carla Su\u00e1rez Navarro per 4-6, 4-6.\nNel doppio con la Vinci tuttavia si prende la rivincita: dopo avere battuto ai quarti di finale le sorelle Williams per 3-6, 7-61, 7-5, la coppia raggiunge la finale e batte le wildcard locali Ashleigh Barty e Casey Dellacqua per 6-2, 3-6, 6-2, conquistando il primo titolo in Australia e il terzo Slam degli ultimi quattro disputati. All'Open GDF Suez raggiunge facilmente la finale in singolare, dove per\u00f2 viene sconfitta dalla tedesca Mona Barthel con il punteggio di 5-7, 6-7(4); tuttavia nel doppio si riscatta annichilendo in 52 minuti la coppia formata da Andrea Hlav\u00e1\u010dkov\u00e1 e Liezel Huber per 6-1, 6-1. Il 9 e 10 febbraio partecipa agli ottavi di finale della Fed Cup giocata a Rimini vincendo l'ultima partita di doppio giocata con l'amica e partner Roberta Vinci contro Varvara Lepchenko e Liezel Huber, permettendo all'Italia di passare alle semifinali, che giocher\u00e0 contro la Repubblica Ceca.\nLa settimana successiva prende parte al Qatar Total Open di Doha dove, usufruendo di un bye per il secondo turno, batte T\u00edmea Babos con il punteggio di 6-4, 6-0, si prende la rivincita su Daniela Hantuchov\u00e1 battendola 7-5, 5-7, 6-2 ma cede nei quarti a Viktoryja Azaranka, numero 1 del mondo, per 2-6, 2-6. Nel doppio con l'amica Roberta Vinci vince il torneo battendo in finale per 2-6, 6-3, [10-6] la coppia formata da Nadia Petrova e Katarina Srebotnik, conquistando il terzo torneo dell'anno. Dal 18 febbraio prende parte al Dubai Tennis Championships, dove supera al primo turno Julia G\u00f6rges per 6-3 4-6 6-4 e al secondo turno Sorana C\u00eerstea per 6-4 6-4, mentre ai quarti sconfigge al termine di un match altalenante durato due ore e 31 minuti Nadia Petrova con il punteggio di 6-4 0-6 6-3; in semifinale per la quarta volta consecutiva batte l'amica Roberta Vinci per 6-3 6-3 ed in finale cede a Petra Kvitov\u00e1 in tre set: 2-6 6-1 1-6.\nAl Torneo di Acapulco, forte della testa di serie numero 1, dopo avere battuto in successione Alexandra Cadan\u021bu, Eugenie Bouchard, Kiki Bertens e Aliz\u00e9 Cornet senza concedere un set, raggiunge la terza finale stagionale e supera nettamente Carla Su\u00e1rez Navarro con il punteggio di 6-0 6-4, conquistando cos\u00ec il suo primo titolo stagionale ed il settimo in carriera. Dopo la vittoria vola in America per partecipare al torneo di Indian Wells in cui batte al secondo turno Lourdes Dom\u00ednguez Lino con il punteggio di 6-2 3-6 6-3 ed al terzo Johanna Larsson per 6-3 6-1; mentre agli ottavi batte la numero 11 del ranking Marion Bartoli con il punteggio di 6-3 6-2. La sua corsa si ferma ai quarti dove viene battuta dalla testa di serie numero 2 e numero 3 del mondo Marija \u0160arapova con il punteggio di 6-7 2-6. Al torneo di Miami batte Daniela Hantuchov\u00e1 per 6-3 6-1, la rumena Simona Halep con un eloquente 6-1 6-0 e l'ex numero uno del mondo Ana Ivanovi\u0107 per 1-6 6-4 6-2, prima di arrendersi nei quarti a Marija \u0160arapova per 5-7 5-7 sprecando tre set point nel secondo parziale.\nIn aprile gioca la semifinale di Fed Cup a Palermo contro la Repubblica Ceca, bicampionesse uscenti. Nel primo singolare l'emiliana supera agevolmente Lucie \u0160af\u00e1\u0159ov\u00e1 6-4 6-2 mentre nel secondo viene battuta alla distanza da Petra Kvitov\u00e1 6-2 2-6 0-6, cedendo di schianto dopo avere condotto 2-1 nel secondo set. La settimana successiva gioca il torneo di Stoccarda. Dopo avere usufruito di un bye al secondo turno perde contro la numero 104 del mondo Bethanie Mattek-Sands per 0-6 6-4 1-6, portando in questo modo il parziale di game consecutivi persi a 17.\nEsordisce a Madrid, battendo Urszula Radwa\u0144ska con il punteggio di 6-3 6-1 e superando al termine di un match tiratissimo Sorana C\u00eerstea con il punteggio di 7-5 2-6 6-4; prendendosi la rivincita su Varvara Lepchenko per 7-5 6-3 (recuperando due break nel primo set), raggiunge il terzo quarto di finale consecutivo in un Wta Premier Mandatory, prima italiana a riuscire nell'impresa; continua il torneo positivamente battendo la russa Ekaterina Makarova, esecutrice di Viktoryja Azaranka al secondo turno, per 6-4 6-3, centrando per la prima volta la semifinale in un Mandatory; al penultimo atto cede per\u00f2 alla numero 1 del mondo Serena Williams per 5-7 2-6. Grazie a questo risultato ritorna n\u00ba6, a discapito della Kerber.\nAgli Internazionali BNL d'Italia 2013, essendo testa di serie n\u00ba7 del torneo, ottiene un bye al primo turno e al secondo turno supera con fatica Christina McHale, in due ore e 50 minuti di gioco, con il punteggio di 7-5 5-7 6-2, sciupando cinque match point nel secondo parziale, dove era stata avanti 5-2 e servizio; con questa vittoria, i successi stagionali salgono a 30. Sara approfitta poi dei ritiri delle russe Marija Kirilenko (problema al ginocchio sul punteggio di 6-3 2-0 per l\u2019emiliana) e di Marija \u0160arapova (forfait dovuto a uno stato febbrile) per approdare direttamente in semifinale, dove perde 6-0 7-5 contro Viktoryja Azaranka ma si pu\u00f2 consolare con il raggiungimento del quinto posto in classifica, suo \"best ranking\". In coppia con Roberta Vinci il giorno dopo perde la finale di doppio con il punteggio di 6-4 3-6 [8-10] a favore della coppia formata da Hsieh Su-wei e Peng Shuai.\nAgli Open di Francia 2013, dove si presenta come testa di serie n\u00ba5, esordisce difendendo al meglio la finale raggiunta l'anno precedente: giunge agli ottavi senza difficolt\u00e0, dopo avere lasciato le briciole ad Arantxa Rus (6-1 6-2), Julija Putinceva (6-1 6-1) e Sabine Lisicki (6-0 6-4). Dopo una maratona di due ore e 30 minuti e un problema al diaframma sul 5-5 del primo set elimina l'ostica Carla Su\u00e1rez Navarro per 5-7 6-4 6-3, qualificandosi per i quarti di finale, dopo che nel secondo parziale ha dovuto fronteggiare uno svantaggio di 2-4 e dopo avere dovuto annullare, sempre nel secondo set, due palle per il 3-5. Conquista la semifinale battendo in un match equilibrato, durato un'ora e 50 minuti, la giocatrice polacca n\u00ba4 del ranking mondiale Agnieszka Radwa\u0144ska con il punteggio di 6-4 7-6. Era l'ottavo confronto tra le due giocatrici e Sara era in svantaggio per sei partite contro una. Si \u00e8 trattato, per lei, della prima vittoria contro una giocatrice tra le prime cinque del mondo dopo ventotto tentativi falliti.\nConquistando la semifinale diventa la prima tennista italiana a raggiungere per tre volte il penultimo atto di un torneo del Grande Slam. Sua avversaria, ancora una volta, Serena Williams. La semifinale in realt\u00e0 si rivela proibitiva; l'americana gioca un tennis potente e preciso e la Errani si deve arrendere 6-0 6-1 in appena 46 minuti. Nel torneo di doppio, in coppia con Roberta Vinci, viene invece fallito il bis del 2012: le due perdono contro Ekaterina Makarova ed Elena Vesnina per 7-5 6-2 nella finale. A Wimbledon viene eliminata al primo turno da M\u00f3nica Puig con il punteggio di 6-3 6-2 e viene eliminata anche nel doppio con Roberta Vinci da Julia G\u00f6rges e Barbora Str\u00fdcov\u00e1 con il punteggio di 6-3 6-2. A luglio partecipa al torneo di Palermo da testa di serie numero uno, usufruendo di una wild card. Nel primo turno infligge un pesante 6-0 6-1 alla statunitense Julia Cohen e poi si ripete battendo 6-3 6-2 la finalista dell'anno precedente Barbora Str\u00fdcov\u00e1.\nNei quarti di finale, sotto 3-4 nel primo set, infila un parziale di nove giochi consecutivi per battere S\u00edlvia Soler Espinosa, in semifinale batte la testa di serie numero 4 Kl\u00e1ra Zakopalov\u00e1 con un doppio 6-4, in finale deve per\u00f2 arrendersi a Roberta Vinci che trionfa per la prima volta a Palermo per 6-3, 3-6, 6-3. Debutta sul cemento americano nel Canada Ope, dove raggiunge per la prima volta i quarti, usufruendo di un bye al primo turno e battendo Kl\u00e1ra Zakopalov\u00e1 e Aliz\u00e9 Cornet; viene l\u00ec battuta da Agnieszka Radwa\u0144ska in due lottatissimi set. Gioca quindi il torneo di Cincinnati come testa di serie n\u00ba4: dopo un primo turno passato per bye supera la slovena Polona Hercog per 6-4 5-7 6-4 ma viene sconfitta dall'amica Roberta Vinci, per la seconda volta consecutiva, con il punteggio di 6-4 6-3. Perde inoltre anche il doppio insieme alla Vinci dopo un super tie-break chiusosi 11-9 contro Julia G\u00f6rges e Barbora Str\u00fdcov\u00e1. Termina il suo trittico di tornei in preparazione degli US Open al torneo di New Haven, dove, accreditata della testa di serie n\u00ba1 e dopo un primo turno passato per bye, cede al secondo alla russa Ekaterina Makarova per 7-5 6-1.\nEsordisce positivamente agli US Open, battendo con un doppio 6-0 la lucky loser australiana Olivia Rogowska in 51 minuti, ma delude le aspettative, perdendo contro una pur buona Flavia Pennetta al turno successivo con lo score di 3-6 1-6. Prende parte alcune settimane dopo al Tokyo, dove viene sconfitta all'esordio da una notevole Svetlana Kuznecova per 4-6 4-6; mostra segnali di ripresa al Pechino, dove batte in due set sia Kirsten Flipkens sia Misaki Doi, per poi cedere in tre combattuti set alla bestia nera Petra Kvitov\u00e1. \nSi qualifica sesta al Masters in singolare e prima al mondo in doppio con l'amica Roberta Vinci, in entrambe le specialit\u00e0 per il secondo anno consecutivo, prima tennista nella storia - nel formato attuale - a riuscire nell'impresa di qualificarsi al Masters in entrambe le specualit\u00e0 per due anni consecutivi.\nNel round robin viene sconfitta dalla n\u00ba2 Viktoryja Azaranka per 6-7(4) 2-6, dopo avere avuto nel primo set un vantaggio di 5-2 e di 6-5, condizionata negli spostamenti da un infortunio al polpaccio avuto durante il tie-break; ripresasi da esso lotta contro Li Na, ma cede 3-6 6-7(5); ormai matematicamente impossibilitata a raggiungere le semifinali, batte per la prima volta in carriera l'ex n\u00ba1 del mondo e n\u00ba8 Jelena Jankovi\u0107, con il punteggio di 6-4 6-4. \nDiventa in questo modo la prima italiana della storia ad avere vinto pi\u00f9 di un match al Masters di fine anno con la formula delle prime otto.\n2014 - Il Career Grand Slam in doppio.\nIl 2014 di Sara inizia con il Shenzen Open in cui si ferma al secondo turno sconfitta dalla statunitense Vania King per 6-2, 6-7, 3-6. In Australia, al Medibank International di Sydney, viene estromessa dalla Pironkova ai quarti di finale per 7-6, 6-3. Nel primo Grande Slam dell'anno, l'Australian Open, la Errani non brilla e viene sconfitta al primo turno dalla tedesca Julia G\u00f6rges con il punteggio di 6-3, 6-2. In doppio tuttavia, assieme a Roberta Vinci, conquista il titolo battendo in finale il duo russo Makarova-Vesnina in tre set per 6-4, 3-6, 7-5, recuperando da 2-5 nella partita decisiva e bissando il successo del 2013. La settimana successiva partecipa all'Open Gaz de France di Parigi dove difende la finale dell'anno precedente. Riesce ad arrivare nuovamente all'atto conclusivo eliminando in successione Knapp, Svitolina, e Cornet, in un match durato oltre tre ore, ma perde nuovamente in finale da Anastasija Pavlju\u010denkova (mattatrice di Marija \u0160arapova in semifinale) con il punteggio di 3-6, 6-2, 6-3.\nA Doha la Errani, usufruendo di un bye al primo turno, batte Hsieh al secondo turno per 6-0, 6-4. Successivamente vince una partita difficile contro Niculescu per 2-6, 7-5, 6-1, ma viene fermata da una strabiliante Simona Halep (che vincer\u00e0 il torneo) con un secco 6-2, 6-0. In doppio con Roberta Vinci arriva in semifinale dove viene battuta dalla coppia Peschke/Srebotnik per 2-6, 6-3, [10-7]. Partecipa al WTA Premier di Dubai, ma all'esordio al secondo turno viene eliminata da Sorana C\u00eerstea con il punteggio di 2-6, 7-5, 1-6. Nello stesso torneo in doppio con la Vinci si ferma ai quarti di finale battuta dalla coppia Kops-Jones/Spears per 6-4, 6-1. Nel successivo torneo, quello di Indian Wells, viene eliminata al terzo turno da Eugenie Bouchard; nemmeno in doppio riesce ad avanzare nel torneo: viene infatti estromessa al primo turno.\nA Miami non brilla e dopo un bye al primo turno e la vittoria sulla Mayr-Achleitner viene estromessa in tre set dalla russa Ekaterina Makarova. In doppio, come nel torneo precedente, viene eliminata al primo turno. A Charleston parte da numero 3 del seeding e dunque beneficia di un bye al primo turno. Dopodich\u00e9 approfitta del ritiro nel secondo set di Kiki Bertens mentre nel turno successivo elimina con due tie-break Peng Shuai. Esce a sorpresa nei quarti, sconfitta dalla giovane promessa svizzera Belinda Bencic. Successivamente al torneo di Stoccarda riesce a conquistare la semifinale, battendo una dopo l'altra Kl\u00e1ra Koukalov\u00e0, Kaia Kanepi, e Carla Su\u00e1rez Navarro, ritiratasi per un problema al polso destro sul 3-0 del terzo set a favore dell'Errani. Tuttavia in semifinale affronta un'ottima Marija \u0160arapova che lascia solo tre game alla Errani. In doppio si riscatta vincendo il titolo in coppia con l'amica Roberta Vinci.\nSempre in coppia con Roberta Vinci raggiunge la finale del prestigioso torneo Premier Mandatory di Madrid vincendolo nella finale contro Su\u00e1rez Navarro/Muguruza per 6-4, 6-3. Nello stesso torneo arriva agli ottavi di finale battendo Andrea Petkovi\u0107 7-5, 6-1 e Francesca Schiavone 6-3, 6-1 ma viene estromessa da Caroline Garcia in tre set. Il 16 maggio 2014, agli Internazionali BNL d'Italia, la ventisettenne emiliana accede alle semifinali grazie alla vittoria, per 6-3, 4-6, 6-2, sulla cinese Li Na, numero 2 mondiale. Questa \u00e8 la prima vittoria in carriera della Errani contro una TOP3. Il giorno seguente riporta un'italiana in finale, al Foro Italico, dopo 64 anni: raggiunge l'importante traguardo sconfiggendo la serba Jelena Jankovi\u0107 (numero 8 del mondo e 6 del seeding) con il punteggio di 6-3, 7-5.\nLo stesso giorno, sconfiggendo Julia G\u00f6rges e Anna-Lena Gr\u00f6nefeld in coppia con Roberta Vinci, accede alla finale per il doppio. In finale affronta la numero 1 del mondo Serena Williams, resistendo per buona parte della prima frazione. Sul finire del set, per\u00f2, accusa un problema muscolare che ne compromette la gara, chiusasi 6-3, 6-0 in favore della tennista statunitense. Nonostante la precaria condizione fisica, la Errani scende poi in campo per disputare l'incontro conclusivo del torneo di doppio, ma si ritira dopo avere perso i primi quattro game del match contro la coppia Peschke-Srebotnik.\nAll'Open di Francia 2014, grazie alle vittorie su Madison Keys, Dinah Pfizenmaier, Julia Glushko e Jelena Jankovi\u0107, sesta forza del tabellone, centra i quarti del Roland Garros per il terzo anno consecutivo. La sua corsa viene tuttavia fermata dalla tedesca Andrea Petkovi\u0107, numero 28 del seeding, che si impone con il punteggio di 6-2, 6-2. Al torneo di Wimbledon esce al primo turno nel singolare contro la francese Caroline Garcia sprecando un match point, mentre nel doppio, con la sua storica compagna Roberta Vinci, riesce a vincere il torneo battendo in finale la coppia Babos/Mladenovic per 6-1, 6-3.\n\u00c8 la prima vittoria italiana a Wimbledon e grazie a essa la coppia azzurra torna a occupare la posizione numero 1 del ranking di doppio e conquista il Career Grand Slam avendo vinto almeno una volta tutti i quattro tornei dello Slam. Prima di arrivare al successo finale, nel secondo turno del torneo, le \"Cichis\" avevano annullato ben cinque match point alle gemelle ucraine Ljudmyla e Nade\u017eda Ki\u010denok, di cui tre consecutivi. Partecipa al torneo Gastein Ladies in Austria, dove \u00e8 testa di serie numero 2. Si spinge fino alle semifinali eliminando Kate\u0159ina Siniakov\u00e1, Paula Ormaechea e Chanelle Scheepers. Arrivata al penultimo atto viene eliminata da una sorprendente Shelby Rogers per 7-612, 6-3.\nLa vittoria su Kate\u0159ina Siniakov\u00e1 vale come la n.400 nel circuito WTA. Inizia la stagione sul cemento americano con il Canada Open dove, in singolare, viene eliminata al primo turno da Sabine Lisicki con il punteggio di 6-1 7-5, sprecando un vantaggio di 5-3 nel secondo set. Si riscatta in doppio con l'amica Roberta Vinci vincendo il titolo che vale come ventunesimo per la coppia italiana. A Cincinnati, dopo una battaglia al primo turno contro Yanina Wickmayer vinta per 7-5 3-6 7-6, si ferma al secondo turno, sconfitta sempre dalla teutonica Sabine Lisicki in una vera e propria battaglia (4-6 6-2 6-7). In doppio si ferma ai quarti di finale battuta dalla coppia formata da T\u00edmea Babos e Kristina Mladenovic, sconfitta solo al super tie-break per 8-10. Nonostante una deludente stagione sul cemento americano, partecipa all'ultimo major stagionale dove sconfigge Kirsten Flipkens, Anastasija Rodionova, l'ex numero 1 al mondo Venus Williams (in un match il cui score finale \u00e8 6-0 0-6 7-6) e la croata Mirjana Lu\u010di\u0107-Baroni qualificandosi per la seconda volta nei quarti di finale a Flushing Meadows.\nIl suo cammino per\u00f2 viene interrotto da un'ottima Caroline Wozniacki che la batte con un sonoro 6-0 6-1. In doppio con l'amica Roberta Vinci viene fermata al secondo turno dalla coppia formata da Ajla Tomljanovi\u0107 e Jarmila Gajdo\u0161ov\u00e1 in tre set. Grazie ai quarti conquistati a New York, diventa la seconda tennista italiana di sempre a raggiungere e superare i \u00a0$ in carriera dopo Francesca Schiavone. Non brilla invece nei tornei asiatici, battuta al secondo turno a Seul e all'esordio sia a Tokyo che a Pechino. Prende parte, insieme a Roberta Vinci, al Masters di doppio a Singapore per il terzo anno consecutivo; \u00e8 costretta tuttavia al ritiro dopo appena tre game nel match d'esordio per un problema intercostale. Grazie comunque ad un'ottima stagione, il 20 novembre la WTA certifica Errani/Vinci come \"Best Double Team of the year\" (miglior coppia di doppio dell'anno) per la terza volta consecutiva dopo il 2012 e 2013, mentre la Federazione Internazionale Tennis (ITF) le nomina Campionesse del Mondo dell'anno.\n2015 - Fine del sodalizio con Roberta Vinci.\nInizia l'anno uscendo subito al primo turno nel torneo di Auckland, sconfitta 6-3 6-2 da Daniela Hantuchov\u00e1; in doppio invece, sempre con Roberta Vinci, si aggiudica il titolo, il 25\u00ba della carriera. Anche nel Premier di Sydney viene eliminata all'esordio da Garbi\u00f1e Muguruza per 6-0 7-5. I primi successi stagionali arrivano agli Australian Open, dove elimina l'americana Grace Min 6-1 6-0 e la spagnola S\u00edlvia Soler Espinosa 7-6 6-3, prima di arrendersi al terzo turno alla belga Yanina Wickmayer che la batte per 4-6 6-4 6-3; anche in doppio con la Vinci non va oltre gli ottavi di finale. Un'amara delusione arriva nella sfida di primo turno di Fed Cup contro la Francia: dopo avere superato con autorit\u00e0 l'ostica Caroline Garcia 7-6 7-5, viene sconfitta a sorpresa da Kristina Mladenovic per 6-4 6-3; anche nel doppio con Roberta Vinci, vengono battute dalle due francesi con un netto 6-1 6-2, non riuscendo quindi a far qualificare l'Italia alle semifinali.\nTorna al successo in un torneo WTA a Rio de Janeiro dove, da testa di serie numero uno, batte in successione Teliana Pereira 6-3 6-3, Lourdes Dom\u00ednguez Lino 6-0 7-5, Beatriz Haddad Maia 3-6 7-6 3-0 rit. (annullandole tre match-point), Johanna Larsson 7-5 6-3 e in finale Anna Karol\u00edna Schmiedlov\u00e1 7-6 6-1; per la Errani si tratta dell'ottavo torneo vinto in carriera, dopo due anni dall'ultimo trionfo.\nProsegue la stagione partecipando al torneo di Acapulco (dove ha vinto nel 2012 e nel 2013) come seconda testa di serie, ma dopo aver agevolmente battuto al primo turno Lucie Hradeck\u00e1 si fa sorprendere dalla portoricana M\u00f3nica Puig negli ottavi di finale. Anche a Monterrey viene accreditata della seconda testa di serie: arriva facilmente in semifinale battendo Lauren Davis 6-0 6-3, T\u00edmea Babos 6-3 6-3 e la campionessa in carica Anastasija Pavlju\u010denkova 7-5 6-4, prima di essere sconfitta nel penultimo atto dalla futura vincitrice del torneo Timea Bacsinszky per 6-0 4-6 7-6.\nNon brilla a Indian Wells dove, dopo un bye al primo turno e la vittoria a fatica contro la qualificata Lin Zhu, viene eliminata in due set da Sabine Lisicki al terzo turno; non prende parte invece al torneo di doppio con Roberta Vinci, con la quale decide di porre fine alla loro collaborazione per concentrarsi al meglio sulla carriera in singolare. Le cose vanno leggermente meglio a Miami dove, dopo un bye all'esordio, batte Anastasija Pavlju\u010denkova 6-1 7-6 e la giovane spagnola Garbi\u00f1e Muguruza 4-6 6-4 6-1, raggiungendo cos\u00ec gli ottavi di finale dove viene ancora sconfitta da Sabine Lisicki in due set netti. Inaugura la stagione sulla terra partecipando al torneo di Charleston come quarta testa di serie dove raggiunge i quarti di finale, facendosi sorprendere dalla n\u00ba110 del mondo Lucie Hradeck\u00e1 per 6-2 6-4.\nLa settimana successiva torna a vestire la maglia della nazionale per la sfida di Play-Off in Fed Cup contro gli Stati Uniti: batte nettamente Lauren Davis 6-1 6-2 mentre, il giorno seguente, tiene testa alla numero uno del mondo Serena Williams uscendo per\u00f2 sconfitta per 4-6 7-6 6-3 in due ore e mezza di gioco; disputa anche il doppio decisivo con Flavia Pennetta battendo la stessa Williams e Alison Riske per 6-0 6-3 e contribuendo quindi a fare rimanere l'Italia nel gruppo mondiale. A Stoccarda esordisce battendo la n\u00ba9 del mondo Agnieszka Radwa\u0144ska 7-6 6-4, supera poi Zarina Dijas 6-4 6-1 raggiungendo cos\u00ec i quarti di finale dove si arrende alla n\u00ba3 del mondo Simona Halep per 6-4 6-4. A Madrid, invece, non sfrutta tre match-point e si fa sorprendere al secondo turno da Anastasija Pavlju\u010denkova in tre set. Stessa sorte nel torneo casalingo degli Internazionali d'Italia a Roma dove, da finalista in carica, viene estromessa al secondo turno da Christina McHale che la batte per 6-4 6-4.\nDisputa invece un ottimo Roland Garros dove, da 17\u00aa testa di serie, raggiunge i quarti di finale per il quarto anno consecutivo battendo una dopo l'altra Alison Riske 7-6 2-6 6-0, Carina Witth\u00f6ft 6-3 4-6 6-2, la numero dieci del mondo Andrea Petkovi\u0107 6-3 6-3 e Julia G\u00f6rges 6-2 6-2, prima di essere fermata da Serena Williams con un netto 6-1 6-3.\nNel torneo Premier di Eastbourne, dopo un bye al primo turno, batte Barbora Str\u00fdcov\u00e1 6-2 6-7 7-6 (annullandole due match-point), tornando cos\u00ec a vincere una partita sull'erba dopo tre anni; negli ottavi di finale cede per\u00f2 a Dar'ja Gavrilova per 6-1 5-7 6-2. Si presenta cos\u00ec a Wimbledon da testa di serie n\u00ba19, ma dopo aver eliminato all'esordio Francesca Schiavone 6-2 5-7 6-1 in un derby tutto italiano, si fa sorprendere al secondo turno da Aleksandra Kruni\u0107 per 6-3 6-7 6-2, evidenziando ancora una volta le difficolt\u00e0 nel giocare sull'erba londinese.\nPrende successivamente parte al torneo di Bucarest come testa di serie numero uno raggiungendo, per la seconda volta nell'anno, la finale battendo Cagla Buyuksckay 6-2 7-6, Shahar Peer 7-6 6-2, Anna Tati\u0161vili 6-2 6-3 e la beniamina di casa Monica Niculescu 5-7 6-1 6-2; nell'ultimo atto viene invece stoppata da Anna Karol\u00edna Schmiedlov\u00e1 per 7-6 6-3. Pochi giorni dopo torna in campo a Bad Gastein sempre da prima testa di serie; come nel 2014, raggiunge la semifinale non senza qualche difficolt\u00e0 battendo Aljaksandra Sasnovi\u010d 6-4 6-4, Maryna Zanevs'ka 6-2 4-6 7-5 (annullandole un match-point), Daria Kasantkina 6-3 3-6 6-2 mentre cede nel derby azzurro a Karin Knapp per 7-6 4-6 7-5 dopo aver rimontato dal 2-5 al 5-5 nel terzo set.\nDisputa un buon torneo alla Rogers Cup 2015 di Toronto, dove batte Kristina Mladenovic, Madison Brengle, per la seconda volta in carriera l'ex n.1 del mondo Viktoryja Azaranka, Lesia Tsurenko, raggiungendo quindi la semifinale dove per\u00f2 viene battuta da Simona Halep in due set molto combattuti.\nArriva agli U.S. Open come 16\u00aa testa di serie: dopo avere battuto agevolmente Mayo Hibi 6-0 6-1 all'esordio e con qualche difficolt\u00e0 Je\u013cena Ostapenko 0-6 6-4 6-3, viene colpita da una fastidiosa influenza che le condiziona il terzo turno, battuta da Samantha Stosur 7-5 2-6 6-1; si riscatta in doppio raggiungendo le semifinali in coppia con la connazionale Flavia Pennetta (poi vincitrice in singolare).\nInizia la trasferta orientale partecipando, come terza testa di serie, al torneo di Guangzhou raggiungendo la sesta semifinale della stagione battendo una dopo l'altra le cinesi Ying-Ying Duan 6-3 3-6 6-2, Kai-Lin Zhang 6-7 6-4 6-2 e Saisai Zheng con un sonoro 6-1 6-0, mentre nel penultimo atto cede alla rivelazione del torneo Denisa Allertov\u00e1 per 7-5 6-2 (che nel turno precedente aveva eliminato la numero due del mondo Simona Halep).\nA Wuhan viene battuta all'esordio da Caroline Garcia per 6-7 6-4 6-2. Gioca un gran torneo invece nell'ultimo Premier Mandatory a Pechino, dove elimina all'esordio la numero quattro del mondo Petra Kvitov\u00e1 per 7-5 6-4, supera poi Caroline Garcia 6-4 3-6 6-1 (prendendosi la rivincita della sfida persa la settimana precedente) e Andrea Petkovi\u0107 3-6 6-3 6-2 raggiungendo cos\u00ec i quarti di finale, dove per\u00f2 si fa rimontare e battere da Timea Bacsinszky per 0-6 6-3 7-5; grazie a questo risultato diventa la prima tennista italiana di sempre a raggiungere almeno i quarti in tutti e quattro i tornei Premier Mandatory dell'anno dopo Indian Wells, Miami e Madrid nel 2013.\nFinisce la stagione partecipando al WTA Elite Trophy di Zhuhai, ma non riesce a superare il girone dove prima viene battuta 6-4 7-5 da Jelena Jankovi\u0107 (la serba non batteva l'emiliana dal 2010), poi viene sconfitta 6-0 6-3 da Karol\u00edna Pl\u00ed\u0161kov\u00e1.\n2016 - Declino.\nNon inizia nel migliore dei modi la stagione: infatti viene battuta, nel torneo di Brisbane, 6-1 6-2 dalla svizzera Belinda Bencic, settima testa di serie del torneo. A Sydney arriva ai quarti di finale ottenendo due scalpi importanti come quelli di Carla Su\u00e1rez Navarro e Jelena Jankovi\u0107, ma viene sconfitta da Svetlana Kuznecova per 7-6 6-0 dopo essere stata avanti 5-1 nel primo set. Non brilla agli Australian Open poich\u00e9 viene eliminata al primo turno da Margarita Gasparyan per 1-6 7-5 6-1 accusando qualche dolore alla schiena. Gioca due brutte partite in Fed Cup subendo due sconfitte da Caroline Garcia e Kristina Mladenovic rispettivamente per 6-3 7-5 e 7-6 6-1 e non riuscendo a portare l'Italia in semifinale.\nDopo due settimane, al torneo Premier Dubai Tennis Championships, vince il suo nono e pi\u00f9 importante torneo della carriera superando in finale per poco pi\u00f9 di un'ora di gioco Barbora Str\u00fdcov\u00e1 con il punteggio di 6-0 6-2 riprendendosi da un brutto periodo di crisi. Partecipa al torneo di Doha battendo al primo turno Cvetana Pironkova per 1-6 7-5 6-3 ma la sua corsa viene fermata da una ottima T\u00edmea Babos con un 6-4 6-1.\nRiesce a riscattarsi in doppio con Carla Su\u00e1rez Navarro, futura vincitrice del torneo, riuscendo ad arrivare in finale dove vengono battute da Hao-Ching Chan e Yung-Jan Chan con il risultato di 6-3 6-3.\nPartecipa al torneo di Monterrey come prima testa di serie, ma la sua corsa viene interrotta al secondo turno dall'estone Anett Kontaveit per 6-1 6-3 in poco meno di un'ora.\nDecide di giocare a Indian Wells, dove, da 15\u00ba testa di serie, riceve un bye al primo turno ma, come nei due tornei precedenti, esce al secondo turno per mano di Lesia Tsurenko per 6-4 6-3. Nel torneo di doppio, per\u00f2 riesce a raggiungere la semifinale in coppia con Oksana Kalashnikova. La stessa situazione si ripete a Miami dove, dopo un bye al primo turno, viene battuta dalla giapponese Naomi \u014csaka per 6-1 6-3. Nel doppio, a differenza del torneo precedente, esce insieme a Carla Su\u00e1rez Navarro nel secondo turno per mano della coppia Andrea Sestini Hlav\u00e1\u010dkov\u00e1-Lucie Hradeck\u00e1 con il risultato di 6-4 6-3.\nDecide di partecipare al primo torneo in terra (anche se verde e non rossa) a Charleston e riesce ad arrivare alle semifinali con un bye al primo turno e poi battendo in ordine Jaroslava \u0160vedova, Samantha Stosur e Julija Putinceva prima di arrendersi dopo due ore e 21 minuti con il punteggio di 4-6 6-4 2-6 alla rivelazione del torneo Elena Vesnina, che al secondo turno aveva battuto Belinda Bencic.\nLa settimana successiva si accinge a partecipare alla sfida di Fed Cup contro la Spagna, valida per rimanere nel World Group, ma nell'ultimo allenamento avverte un fastidio alla gamba destra che non le permette di scendere in campo e che le far\u00e0 saltare per precauzione anche il torneo di Stoccarda.\nEsce al primo turno sia a Madrid, sia a Roma che a Strasburgo per mano rispettivamente di Camila Giorgi (7-5 7-5), di Heather Watson (6-4 3-6 6-0) e di M\u00f3nica Puig (4-6 6-3 6-1) presentandosi al Roland Garros non in forma. Infatti esce immediatamente dal torneo parigino contro Cvetana Pironkova con il risultato di 6-3 6-2 e con la certezza di uscire dalla Top 20 a fine torneo, visto che difendeva i quarti di finale dell'anno precedente. Sara Errani, quindi, non riesce a classificarsi tra le migliori 8 del torneo, risultato che le era riuscito dalla finale del 2012 in poi.\nEsce al primo turno anche a Eastbourne perdendo contro Andrea Petkovi\u0107 per 6-1, 3-6, 6-4. A Wimbledon batte al primo turno Patricia Maria Tig per poi perdere al secondo turno contro Aliz\u00e9 Cornet per 7-6(4), 7-5 in una partita molto combattuta.\nA Bucarest, dove difendeva i punti della finale dell'anno precedente, viene eliminata ai quarti per mano di Anastasija Sevastova per 7-6 6-3.\nAnche a B\u00e5stad viene eliminata ai quarti sempre per 7-6 6-3 da Kate\u0159ina Siniakov\u00e1.\nPartecipa all'ultimo torneo prima delle Olimpiadi che si tiene a Montr\u00e9al. L\u00ec ritorna a giocare in doppio, dopo un anno di assenza, con Roberta Vinci. In singolare batte al primo turno Aleksandra Wozniak per 6-4 7-6 ma si ritira per un problema al collo diverse ore prima dell'incontro che la vedeva opposta a Karol\u00edna Pl\u00ed\u0161kov\u00e1. In doppio esce al primo turno per 1-6 7-6 12-10 (non sfruttando a favore un match point) per mano delle slovene Andreja Klepa\u010d e Katarina Srebotnik.\nAlle Olimpiadi di Rio de Janeiro batte al primo turno Kiki Bertens per 4-6 6-4 6-3, supera nel secondo turno Barbora Str\u00fdcov\u00e1 6-2 6-2 prima di cedere per 7-5 6-2 alla russa Dar'ja Kasatkina. Nel doppio con Roberta Vinci si spinge fino ai quarti mancando di un soffio l'accesso alle semifinali con il risultato di 4-6 6-4 6-4 (nonostante fossero in vantaggio per 3-0 nel secondo) contro le ceche Lucie \u0160af\u00e1\u0159ov\u00e1 e Barbora Str\u00fdcov\u00e1.\nEsce al primo turno sia a Cincinnati sia a New Haven per mano rispettivamente di Coco Vandeweghe (4-6 6-3 6-4) e di Ekaterina Makarova (7-5 6-2). Esce ancora al primo turno agli US Open per 6-4 7-6 contro Shelby Rogers: continua quindi la sua crisi di risultati uscendo al primo turno su tre dei quattro Grand Slam.\nIn settembre vola in Cina e prende parte ai tornei di Guangzhou e Wuhan, cogliendo un solo sofferto successo nel primo torneo (dove era prima testa di serie) contro la cinese Han Xinyun, 119 del mondo, battuta solo al tie break del terzo set. In seguito perde in tre set sia il secondo turno di Guangzhou contro Viktorija Golubic che il debutto di Wuhan contro Misaki Doi.\nIn crisi di forma e risultati, Sara Errani comunica a fine settembre di interrompere anzitempo questa sfortunata stagione e, poche settimane dopo, annuncia l'interruzione, dopo dodici anni, della sua collaborazione con Pablo Lozano, il coach storico della sua intera carriera. Dopo l'interruzione della collaborazione con Lozano, si allena per tre settimane con Wim Fissette e poi con Michele Montalbini, che \u00e8 stato il suo primo allenatore, avendola allenata quando aveva dagli 8 ai 15 anni.\n2017 - La squalifica per doping e il rientro.\nLa stagione inizia con un nuovo problema alla coscia sinistra che la costringe al ritiro dal torneo di Hobart e successivamente dal torneo di Sydney. Ritorna a vincere agli Australian Open contro la giapponese Risa Ozaki per 7-5 6-1 ma riscontra un ulteriore dolore nella coscia sinistra durante il match contro Ekaterina Makarova che la costringe a ritirarsi (6-2 4-2 lo score).\nPartecipa alla Fed Cup con la nazionale italiana perdendo sia il primo singolare contro Rebecca \u0160ramkov\u00e1 sia il secondo contro Daniela Hantuchov\u00e1, quest'ultimo non giocato al meglio dall'italiana a causa del continuo dolore alla coscia sinistra, che costringer\u00e0 Sara a non giocare al torneo di Dubai (dove difendeva il titolo) e Acapulco facendo precipitare l\u2019emiliana alla 104\u00aa posizione uscendo dunque dalla top 100 dopo 10 anni di permanenza.\nAd Indian Wells batte al primo turno Mandy Minella per poi cedere, dopo due ore di partita, alla ceca Barbora Str\u00fdcov\u00e1. Con questo risultato risale in classifica al numero 101\u00ba. A Miami ottiene una vittoria al primo turno contro Belinda Bencic per poi cedere, sprecando un match point sul 5-2 a suo favore nel terzo set, 6-4 4-6 7-5 a Shuai Zhang. Vince per la prima volta due match in un torneo a Bogot\u00e0, dove elimina Aleksandrova e Vickery prima di cedere ai quarti a Larsson. Nel play-off di Fed Cup contro Taipei porta due punti alla squadra italiana superando Hsu e Lee. Anche a Istanbul batte una tennista di Tapiei, la Hsieh, prima di cedere a Elise Mertens. A Rabat trova la prima semifinale di stagione grazie ai successi su Blinkova, Riske e Gavrilova ma viene nettamente superata da Pavlju\u010denkova per 6-4, 6-0. Fallita la qualificazione a Madrid, ottiene una wild card per gli Internazionali d'Italia ma perde al debutto contro la francese Cornet; raggiunge invece i quarti in doppio con Martina Trevisan. La sua classifica non le consente l'accesso diretto al Roland Garros per una sola posizione; Sara \u00e8 quindi costretta ai tre turni di qualificazione, durante i quali supera Cakarevic, Kudermetova e Gibbs perdendo in tutto sette giochi nei tre incontri. Supera anche il primo turno del tabellone principale superando la giapponese Misaki Doi per 7-6, 6-1 ma al turno successivo viene battuta dalla transalpina Mladenovic per 6-2, 6-3. Non giocando la seconda settimana parigina, disputa un torneo di categoria 125k series a Bol, dove raggiunge i quarti. Di nuovo passando dalle qualificazioni, raggiunge i main draw di Maiorca dove il sorteggio la oppone all'ex compagna di doppio Roberta Vinci, con la quale perde per 6-2, 6-1.\nLa stagione sull'erba le riserva due sconfitte: la prima, contro Cepede Royg, nelle qualificazioni di Eastbourne, l'altra al primo turno di Wimbledon dove subisce un 6-4, 6-1 dalla Pironkova. Due vittorie e due sconfitte, nei tornei di Bastad e Washington, precedono l'annuncio della squalifica per doping, che la allontana dai campi da gioco: nel febbraio 2017, infatti, a seguito di un controllo antidoping, viene trovata positiva al letrozolo, sostanza contenuta in un farmaco assunto per anni dalla madre per combattere la recidiva del tumore al seno; nell'agosto 2017 l'ITF la sospende con la pena minima di due mesi (fino al 2 ottobre 2017) riconoscendo che l'ingestione \u00e8 stata accidentale, a causa di una contaminazione alimentare. L'autorit\u00e0 nazionale antidoping del CONI il 31 agosto 2017 ha proposto appello al TAS contro la sentenza. L'udienza del processo di appello, a cui Sara Errani ha partecipato, si \u00e8 svolta il 9 novembre 2017..\nL'11 giugno 2018 (con un ritardo di oltre sette mesi dalla data dell'udienza) il TAS ha riconosciuto anch'esso che l'ingestione \u00e8 stata accidentale, a causa di una contaminazione alimentare, ma ha accolto parzialmente il ricorso presentato da Nado Italia aumentando la squalifica contro la tennista emiliana di altri otto mesi, senza concedere la retrodatazione prevista dal regolamento ITF (art.10.10.3 del TADP) e applicata in altri svariati casi simili a questo, per cui Errani non ha potuto giocare fino al 9 febbraio 2019. Inoltre \u00e8 stata anche confermata la sanzione accessoria della cancellazione dei risultati ottenuti che le ha imposto di pagare 4000 franchi svizzeri per spese legali a Nado Italia. Il GIP di Ravenna ha archiviato definitivamente il procedimento per doping, per mancanza di dolo, in data 31 ottobre 2019\nIl rientro, inizialmente programmato per novembre viene anticipato al primo torneo in programma allo scadere del periodo di sospensione (terminato il 2 ottobre), con l'iscrizione alle qualificazioni di Tianjin, che Errani, nel frattempo scesa alla posizione 280 del ranking mondiale, supera battendo le cinesi You, Han e Lu. Il primo incontro dopo la squalifica in un tabellone principale la vede avversa all'ucraina Kozlova contro la quale si impone facilmente 6-2, 6-1. Seguono due incontri maratona: la vittoria per 6-4, 4-6, 6-3 con la Haddad Maia (2 ore e 49 minuti) e i quarti vinti in rimonta contro McHale dopo 3 ore e undici minuti di gioco, con il punteggio di 5-7, 7-6, 6-1. La semifinale, la seconda del 2017, la vede opposta alla emergente diciannovenne bielorussa Sabalenka contro la quale riesce ad opporre ben poca resistenza cedendo per 6-1, 6-3; un ritorno alla competizione comunque confortante per Errani che, se da una parte risale di circa cento posizioni nel singolare, dall'altra torna anche a conquistare un titolo in doppio dopo oltre due anni e mezzo di astinenza, in coppia con la rumena Begu. Il suo tentativo di rincorsa a posizioni che possano consentirle l'accesso almeno al tabellone delle qualificazioni degli Australian Open 2018, prosegue con la vittoria nel torneo ITF da 60.000 dollari di Suzhou: si tratta del terzo trofeo del circuito ITF in carriera, dieci anni dopo la vittoria a Galatina. In seguito partecipa ad un altro torneo ITF da 60.000 dollari a Liuzhou, dal quale si ritira durante il match di secondo turno contro Xiaodi You. Cancellata la prevista partecipazione al 125k di Hua Hin, Errani torna in campo nei due seguenti tornei della stessa categoria a Taipei e Honolulu, subendo per\u00f2 due sconfitte al primo turno in tre set; prima della fine della stagione annuncia la fine della collaborazione con l'allenatore Michele Montalbini e in dicembre partecipa al torneo ITF di Dubai dove raggiunge le semifinali, perdendo contro Belinda Bencic. A fine stagione figura alla posizione 132 in singolare e 171 in doppio, la pi\u00f9 bassa classifica di fine anno di Sara Errani dal 2006.\n2018 - Ritorno in Top 100 e la nuova squalifica.\nIl rientro nel circuito maggiore arriva con il primo torneo della nuova stagione; a Sara viene infatti concessa una wild card per il torneo di Auckland, grazie alla rinuncia di Viktoryja Azarenka per motivi personali.\nL'anno inizia molto bene: infatti se da un lato perde al primo turno in un match molto combattuto contro la Strycova nel torneo di singolare, riesce a trionfare nel torneo di doppio insieme a Bibiane Schoofs battendo in finale l'affermato duo giapponese Hozumi-Kat\u014d con un netto 7-5 6-1. Si tratta della seconda vittoria in doppio in questo torneo: ad Auckland Sara aveva infatti conquistato l'ultimo dei ventidue titoli in coppia con Roberta Vinci nel 2015.\nIl 10 e l'11 febbraio a Chieti rappresenta l'Italia in Fed Cup nell'incontro con la Spagna; Sara vince entrambi i suoi singolari contro Lara Arruabarrena e Carla Su\u00e1rez Navarro. Alla fine l'Italia vincer\u00e0 3-2.\nIn febbraio ottiene la qualificazione per il tabellone principale del torneo di Dubai battendo al turno decisivo la bielorussa Aryna Sabalenka per 6-2, 1-6, 7-6. Dopo aver battuto Lesja Curenko per 6-4, 6-3, viene fermata al secondo turno da Angelique Kerber in due set. Si presenta alle qualificazioni del Challenger di Indian Wells facente parte della categoria WTA 125s. Approdata al tabellone principale, batte all'esordio la testa di serie numero 5 Jennifer Brady per 6-2, 6-2, al secondo turno Kristie Ahn per 6-4, 6-0, ai quarti la wildcard di casa Danielle Collins 6-4,6-1 e in semifinale Amanda Anisimova per 6-4, 6-2 approdando in finale. Fino alla finale l'Errani, partendo dalle qualificazioni, ha incontrato solo tenniste americane. In finale affronta l'ucraina Kateryna Bondarenko (testa di serie n.4), vince per 6-4, 6-2 ottenendo il decimo titolo in carriera e il primo nella categoria WTA125s; peraltro la tennista emiliana vince il torneo americano senza perdere neanche un set nel tabellone principale. La vittoria la riporta tra le prime cento del ranking per la prima volta dal luglio 2017. Deludente invece il tentativo di accedere al tabellone principale di Miami: accreditata della quarta testa di serie nelle qualificazioni, viene subito estromessa dalla ceca Martincov\u00e1.\nGrazie alla wild card concessa dall'organizzazione prende parte all'International di Charleston dove supera al primo turno la canadese Bouchard, elimina in rimonta la quindicesima testa di serie Bu\u017earnescu per cedere agli ottavi, anche a causa di un problema alla coscia destra, al cospetto dell'americana Bernarda Pera per 3-6, 6-2, 4-6. Grazie a questo risultato risale al secondo posto tra le tenniste italiane, alle spalle di Camila Giorgi. Torna a vestire la maglia della nazionale da numero uno della squadra per i play off di Fed Cup contro il Belgio ma viene battuta sia dalla Van Uytvank (in tre set) che dalla Mertens, per 6-3, 6-2. Ammessa all'Istanbul Cup supera il primo turno ai danni di un'altra belga, Kirsten Flipkens, poi affronta la numero due del mondo Wozniacki alla quale riesce a strappare un set prima di arrendersi al terzo set dopo quasi due ore e mezzo di gioco. Errani non incontrava un'avversaria dal ranking cos\u00ec alto dai quarti del Roland Garros del 2015 quando incontr\u00f2 l'allora numero uno del mondo Serena Williams.\nRaggiunge per la prima volta in stagione i quarti di finale a Rabat eliminando la testa di serie numero otto Dijas per 6-4, 6-4 poi la svedese Larsson per 6-3, 6-0 ma perdendo di nuovo contro la Mertens, numero uno del tabellone.\nL'11 giugno 2018 deve fermarsi perch\u00e9 il lodo d'appello del TAS prolunga di otto mesi la squalifica inflittale.\n2019 - Un difficile rientro.\nScontata la squalifica torna in campo in un match ufficiale vestendo la maglia della nazionale nel primo turno di Fed Cup contro la Svizzera a Biel: viene sconfitta nel match d'esordio da Belinda Bencic per 6-2, 7-5; in seguito conquista l'ininfluente punto della bandiera per l'Italia nel doppio, giocato con Trevisan.\nNel mese di febbraio riceve una wild card per il tabellone principale del torneo WTA Premier Five di Dubai dove, al primo turno, viene sconfitta in tre set dalla serba Ivana Jorovi\u0107.\nA marzo tenta la qualificazione al primo Mandatory di stagione, quello di Indian Wells, dove, superata Heater Watson, viene battuta al turno finale dalla svizzera V\u00f6gele. Sconfitta nel secondo turno del 125k di Guadalajara, partecipa al Premier di Charleston dove subisce una sonora sconfitta (6-0, 6-1 il risultato) per mano di Monica Puig subendo un pesante crollo anche a livello di ranking. Fallita sul campo anche la qualificazione a Bogot\u00e0, dove al turno decisivo era stata battuta da Jasmine Paolini, Sara viene ripescata e affronta la qualificata Irina Maria Bara,superandola in rimonta, per poi eliminare un'altra qualificata, Bibiane Schoofs per 6-2, 6-1, con la quale, dopo i molti problemi al servizio nei turni precedenti quando aveva realizzato una media di diciotto doppi falli a match, ricorre al servizio dal basso. L'espediente non le \u00e8 sufficiente per avere la meglio sull'australiana Sharma che, ai quarti, la batte con il punteggio di 6-1, 7-5.\nConvocata per il play out contro la Russia di Fed Cup, scende in campo solo nel non fortunato doppio con Paolini, quando la retrocessione italiana ai gruppi zonali era gi\u00e0 stata determinata dalle sconfitte nei singolari.\nLe successive partecipazioni ai tornei attestano la profonda crisi di risultati di Errani proprio sulla sua superficie preferita, la terra rossa: eliminata al secondo turno di qualificazioni a Rabat da Fiona Ferro, viene poi accreditata al tabellone principale a Roma grazie ad una wild card ma riesce a racimolare un solo gioco contro la Ku\u017emov\u00e1; anche a Norimberga viene estromessa al primo turno di qualificazione dalla cipriota Serban, precipitando cos\u00ec ben oltre la trecentesima posizione del ranking. Gioca quindi il l'ITF di Brescia (torneo da 60.000 dollari) ma nemmeno in questo caso riesce a cogliere la vittoria contro l'americana Di Lorenzo.\nLa prima soddisfazione della stagione arriva in giugno al torneo ITF del Circolo Antico Tiro a Volo di Roma da 60.000 $ dove, quindici mesi dopo l'ultimo successo in un torneo ufficiale, si aggiudica il titolo battendo in finale per 6-1, 6-4 l'austriaca Barbara Haas.\nTuttavia, se si eccettuano le semifinale nel torneo ITF da 25.000 dollari di Denain, le successive apparizioni di Sara Errani restano deludenti: viene infatti eliminata da Vichljanceva al primo turno del 125K di Bastad per 6-0, 6-3, da \u0160inikova nel secondo turno di qualificazioni di Bucarest, da Fanny Stoll\u00e1r al debutto a Palermo (dove era stata ammessa grazie ad una wild card), dalla Jakupovi\u010d al primo turno di Nanchang (6-1, 6-1 il risultato), dalla Zavac'ka nel primo turno di qualificazioni di Guangzhou.\nNell'ultima fase della stagione torna a giocare nel circuito ITF: si aggiudica un titolo in doppio, con Lara Arruabarrena, nel 25.000 $ di Riba-roja de T\u00faria e disputa la seconda finale della stagione, al Centenario Open 60K di Asunci\u00f3n, dove viene battuta in tre set da Elisabetta Cocciaretto, rientrando cos\u00ec nelle prime 200 dal ranking; durante il torneo Errani \u00e8 tornata a servire prevalentemente dal basso attirandosi critiche alle quali ha risposto personalmente sui social ottenendo la solidariet\u00e0 di diverse personalit\u00e0 del tennis.\n2020 - Il ritorno al Roland Garros.\nInizia il 2020 con il torneo di Auckland, dove viene sconfitta in singolare al secondo turno delle qualificazioni da Ysaline Bonaventure (6-7(5) 7-5 6-4) e al primo turno nel main draw di doppio, giocato con Paige Hourigan.\nAlle qualificazioni dell'Australian Open, viene battuta in tre set al primo turno dalla Kalinskaya (108). Supera un turno nel 125k di Newport contro la messicana Zacar\u00edas prima di cedere alla numero uno del torneo Jessica Pegula.\nAd agosto, in qualit\u00e0 di ex vincitrice, ottiene una wild card per gli Internazionali di Palermo dove batte, sempre in tre set, prima la rumena C\u00eerstea poi la ceca Krist\u00fdna Pl\u00ed\u0161kov\u00e1 prima di cedere ai quarti alla futura vincitrice del torneo, Fiona Ferro, per 6-4, 6-1. In seguito supera un turno nel 125K di Praga mentre perde al debutto nelle qualificazioni degli Internazionali d'Italia.\nIl ritorno sui campi del Roland Garros dopo un anno di assenza la vede impegnata nelle qualificazioni: supera, senza mai perdere un set, Gorgodze, Guerrero Alvarez e Martincov\u00e1 guadagnadosi l'accesso al tabellone principale. Il primo turno la vede opposta alla campionessa olimpica M\u00f3nica Puig che batte per 6-2, 6-1; si tratta del primo successo sui campi che la videro finalista nel 2012 dopo tre anni di digiuno: l'ultima vittoria in uno Slam risaliva infatti all'edizione 2017 del Roland Garros. Nel secondo turno affronta per la sesta volta in carriera la numero 5 del tabellone Kiki Bertens dando vita a una combattutissima battaglia terminata sul 9-7 al terzo set dopo oltre tre ore di gioco: l'emiliana, dopo una buona partenza nel primo set, subisce il ritorno dell'avversaria che, anche approfittando delle difficolt\u00e0 al servizio di Errani, porta il set al tie break e lo vince; nel secondo parziale Errani resiste nei suoi turni di servizio e si impone 6-3 ma nel terzo, nonostante l'olandese denunci crampi e problemi fisici, l'italiana non riesce nell'impresa di battere per la sesta volta in carriera la numero otto del mondo e lascia il campo polemizzando con l'avversaria, accusata di avere finto sulla sua condizione fisica, tesi poi ribadita in conferenza stampa e smentita da Bertens.\n2021.\nSara inizia l'anno disputando le qualificazioni per l'Australian Open: riesce a superarle battendo tutte e tre le sue avversarie (Liang, Garcia Perez e Konjuh) in tre parziali. In seguito partecipa al Gippsland Trophy di Melbourne: esce di scena all'esordio contro Jelena Ostapenko (6-4 3-6 1-6).\nIn seguito prende parte all'Australian Open: al primo turno affronta la testa di serie n\u00b030 Wang Qiang, vincendo per 2-6 6-4 6-4. Al secondo turno, sfida Venus Williams, nel loro quinto confronto diretto: Sara riesce a imporsi per 6-1 6-0, aiutata anche da una distorsione alla caviglia di Venus sull'1-5 in suo sfavore che ne ha condizionato l'incontro. Errani ritorna dunque nel terzo turno di uno Slam, evento che non si verificava dagli US Open 2015. Nella circostanza trova Hsieh Su-wei, che ha sempre battuto in due parziali nei tre precedenti disputati. Questa volta Sara si arrende alla taiwanese per 6-4 2-6 7-5. Sempre a Melbourne prende parte al Phillip Island Trophy dove viene per\u00f2 battuta al primo turno dalla cinese Zhu Lin. Dopo le eliminazioni nelle qualificazioni a Guadalajara, Monterrey e Miami, a Bogot\u00e0 supera la numero 2 del tabellone Sorribes Tormo con un doppio 7-5 e Bolsova negli ottavi prima di cedere ai quarti a Zidan\u0161ek.\nIl 16 luglio 2021 ottiene la qualificazione ai Giochi olimpici estivi di a causa del ritiro di Martina Trevisan. All'esordio, la tennista italiana viene eliminata da Anastasija Pavlju\u010denkova con lo score di 0-6 1-6.\nCaratteristiche tecniche.\nDestrorsa, con rovescio a due mani, ha uno stile di gioco regolarista. La sua impugnatura \u00e8 di tipo western, il suo colpo preferito \u00e8 il diritto. La superficie che meglio esalta le sue qualit\u00e0 \u00e8 la terra rossa, mentre la superficie dove si trova meno a suo agio \u00e8 l'erba. Il gioco di Sara Errani \u00e8 principalmente difensivo. La Errani cerca di limitare al massimo gli errori gratuiti, costringendo le avversarie a scambi lunghi e provocandone spesso gli errori. Carattere e determinazione sono le sue doti peculiari, mentre la resistenza fisica e la volont\u00e0 di non mollare mai la rendono un osso duro per tutte le avversarie. La Errani si esalta principalmente in fase di risposta in cui \u00e8 una delle migliori nel circuito, riuscendo a vincere oltre il 54% dei suoi turni di risposta. Pur non essendo in possesso di un servizio potente, \u00e8 stata per tre anni in vetta alla classifica delle giocatrici WTA con una percentuale di prime di servizio di oltre il 90%; peraltro le avversarie cercano di sfruttare questa debolezza del servizio in risposta, soprattutto sulle superfici pi\u00f9 rapide, come l\u2019erba ed il cemento.\nHa tentato, nel corso degli anni, di variare la tecnica al servizio, senza per\u00f2 ottenere miglioramenti sostanziali nel rendimento alla battuta, anche a causa di un problema all'articolazione della spalla. Gli incontri della Errani sono spesso \"alla rovescia\". Sovente infatti durante le sue partite la fase di risposta diviene pi\u00f9 importante di quella al servizio. \u00c8 capace di adottare molte variazioni di gioco, dalle smorzate ai chip and charge. La palla corta in particolare \u00e8 divenuta nel tempo uno dei colpi risolutivi nel gioco della Errani. Nel corso della sua carriera di doppio, durante la lunga collaborazione con Roberta Vinci, ha potuto sfruttare appieno le sue doti nel gioco a rete, divenendone una delle pi\u00f9 abili interpreti del circuito."}
{"id": "1873288", "revid": "1874129", "url": "https://it.wikipedia.org/wiki?curid=1873288", "title": "Biddlestone", "text": "Biddlestone \u00e8 un piccolo centro urbano della regione di Northumberland, nel nord dell'Inghilterra. Si trova approssimativamente a 23\u00a0km, 14 miglia ca., ad ovest di Alnwick."}
{"id": "1873290", "revid": "122311846", "url": "https://it.wikipedia.org/wiki?curid=1873290", "title": "Goldwasser", "text": "Il Goldwasser (in tedesco: \"Golden Wasser\" e in polacco: \"Z\u0142ota Woda\", e cio\u00e8 \"acqua d'oro\"), \u00e8 liquore a base di piante originariamente prodotto dal 1598 in Polonia, a Danzica con volume alcolico attorno a 40%.\nStoria.\nLa citt\u00e0 che era stata una parte della Lega anseatica \u00e8 stata per molti secoli abitata da tedeschi e polacchi. Questa bevanda \u00e8 stata inventata dall'olandese Ambrosius Verm\u00f6llen, che divenne un cittadino di Danzica, il 6 luglio 1598. La produzione si trasfer\u00ec nel 1704 in una nuova sede, situata nel Breitgasse.\nAlcune fonti attendibili indicano che lo Zar Pietro I di Russia, durante il suo viaggio in Europa occidentale - la cosiddetta Grande Ambasceria - scopr\u00ec la citt\u00e0 di Danzica, e divenne un grande amante del Goldwasser. Quindi decise di ordinare l'invio in Russia di una periodica fornitura di Goldwasser per s\u00e9 stesso.\nIl liquore a partire dal 2009 viene prodotto in Germania con il nome di \"Danziger Goldwasser\".\nCaratteristiche.\nEsso \u00e8 composto da spirito rettificato, al gusto di oli essenziali e di distillati di molte spezie, ma la caratteristica pi\u00f9 particolare di questo alcolico \u00e8 la presenza di piccoli fiocchi d'oro."}
{"id": "1873305", "revid": "110157", "url": "https://it.wikipedia.org/wiki?curid=1873305", "title": "Museo delle armi antiche di San Marino", "text": "Il Museo delle armi antiche di San Marino si trova nella Seconda Torre, la Cesta o Fratta che raggiunge i 755 m sul Titano e ospita 2000 armi antiche nel primo e nel secondo piano della torre divisi in quattro stanze. Venne aperto nel 1956 grazie a una convenzione stipulata tra il collezionista sammarinese Giovanni Carlo Giorgetti. Oltre ad armi antiche raccoglie divise, armature, armi sperimentali e prototipi."}
{"id": "1873306", "revid": "767487", "url": "https://it.wikipedia.org/wiki?curid=1873306", "title": "Yentl", "text": "Yentl \u00e8 un film del 1983 diretto da Barbra Streisand.\nIl film \u00e8 tratto dal racconto \"Yentl The Yeshiva Boy\" dello scrittore ebreo polacco Isaac Bashevis Singer contenuto nella raccolta \"Gimpel l'idiota\", originalmente pubblicato in Yiddish verso il 1960, poi in inglese nel 1983 e dall'omonimo adattamento teatrale del 1975.\nL'attore Mandy Patinkin, che ricopr\u00ec il ruolo di Avigdor, \u00e8 un pluripremiato cantante yiddish. Grazie alla sua possente voce dal timbro tenorile ha partecipato a diversi musical e film musicali. Questa sua dote non \u00e8 stata per\u00f2 utilizzata in Yentl, dove i brani musicali sono tutti affidati a Barbra Streisand.\nIn lizza per cinque premi Oscar, \"Yentl\" vinse solo la statuetta per la miglior colonna sonora . L'importanza che questo film ebbe nel mondo ebraico statunitense fu anche per il momento particolarmente significativo nel quale usc\u00ec. Proprio nel 1983, infatti, il Jewish Theological Seminary, la pi\u00f9 importante istituzione culturale dell'Ebraismo conservatore \u2013 gruppo maggioritario negli Stati Uniti \u2013 ha aperto le iscrizioni anche alle donne.\nTrama.\nPolonia, 1904. Yentl \u00e8 una giovane ebrea che vive in uno \"stedtl\", un villaggio rurale. Rimasta sola con suo padre libraio e rabbino, prova un forte interesse per i testi sacri ebraici, conoscendone ogni passo. Non avverte nessuna predisposizione per il ruolo precostituito di moglie, madre e casalinga sottomessa, n\u00e9 attrazione per alcun uomo del vicinato, probabilmente perch\u00e9 nessuno \u00e8 alla sua altezza.\nRimasta sola alla morte del genitore, non potendo sottrarsi alla pressione psicologica degli abitanti del villaggio, si traveste da ragazzo e fugge, incerta sul futuro ma decisa a studiare i testi sacri, all'epoca proibiti alle donne. Il caso la porta in una yeshiva, scuola religiosa ebraica, dove si presenta come Anshel, usando il nome del fratellino defunto. All'interno della scuola, stringe una forte amicizia con il compagno di studi Avigdor, ma presto si accorge di amarlo.\nQuando lui si dispera per essere stato respinto dai futuri suoceri, che impongono la rottura del fidanzamento con la bella Hadass, Yentl, costretta dagli eventi e dall'amore per lui, accetta di coprire lo scandalo sposandone la fidanzata. Inizia cos\u00ec una strana situazione in cui ognuno ama l'altro e tutti sono infelici: Yentl ha sempre pi\u00f9 difficolt\u00e0 a giustificare il matrimonio non consumato e si strugge per Avigdor, la giovane moglie Hadass si rivela assai meno ingenua del previsto, Avigdor non sopporta di vedere l'ex fidanzata innamorarsi piano piano del marito.\nPressata da Hadass, triste per l'amato Avigdor, Yentl cede e svela all'amico di essere una donna e di amarlo profondamente. In un primo momento il giovane ha una reazione di rifiuto, persino violenta. Poi si intenerisce e sembra contraccambiare il suo amore dichiarando la sua disponibilit\u00e0 a fuggire e a sposarla. Yentl, per\u00f2, si rivela pi\u00f9 saggia e lungimirante. L'amico insostituibile, la mente illuminata che tanto l'ha attratta ha, nei confronti delle donne, una mentalit\u00e0 ristretta, convenzionale. La stima che prova per l'inesistente ragazzo Anshel, per la donna Yentl svanirebbe in breve tempo, affogata nel bisogno di una \"vera\" donna: moglie, madre, cuoca, una compagna ignorante e incapace di pensieri autonomi. Cos\u00ec Yentl lascia la Polonia e si imbarca per gli Stati Uniti d'America, dove le donne sono pi\u00f9 libere, lasciando libero Avigdor di sposare Hadass e di tornare felice al proprio destino.\nProduzione.\nIl film, ambientato nel 1904, \u00e8 stato girato nella Repubblica Socialista Cecoslovacca, Praga e dintorni. Gli interni negli studi MGM a Londra. Il viaggio della protagonista \u00e8 idealmente verso la citt\u00e0 polacca di Lublino.\nColonna sonora.\nLa colonna sonora del film \u00e8 stata pubblicata l'8 novembre 1983. \u00c8 stata prodotta da Barbra Streisand, Alan Bergman e Marilyn Bergman, con arrangiamento e conduzione di Michel Legrand. Le musiche sono di Legrand con testi di Alan Bergman e Marilyn Bergman. L'album si \u00e8 posizionato al nono posto della classifica \"Billboard\" Top 200 LP ottenendo dalla RIAA disco d'oro e di platino il 9 gennaio 1984 per aver venduto rispettivamente 500,000 e 1,000,000 copie.\nAccoglienza.\nIncassi.\nIl film ha incassato 40 milioni di dollari negli Stati Uniti a fronte di un budget di produzione di 12 milioni.\nCritica.\nIl film ottiene il 69% delle recensioni professionali positive sul sito Rotten Tomatoes, mentre su IMDb ottiene 6,7/10 punti, basato su 11 305 voti degli utenti.\nIl Mereghetti (1993) d\u00e0 al film due stelle su cinque commentando: \u00ab[...] fastoso e artificiale [...] Unicamente per i fan della Streisand [...]\u00bb \nRiconoscimenti.\n- migliore colonna sonora a Michel Legrand, Alan Bergman e Marilyn Bergman"}
{"id": "1873307", "revid": "122593255", "url": "https://it.wikipedia.org/wiki?curid=1873307", "title": "Ole Olsen (comico)", "text": "Biografia.\nFiglio di Gustave Olsen, norvegese di Nannestad emigrato da adolescente con la famiglia, e della moglie di origine svizzera-tedesca Catherine Emick, ha costituito con Chic Johnson un duo comico anomalo rispetto alle coppie classiche dell'epoca, in quanto entrambi primi attori, al contrario di coppie come Stanlio e Ollio e Gianni e Pinotto, in cui uno dei due recitava la parte del compassato e l'altro del buffone ingenuo.\nLe recite teatrali di \"Hellzapoppin\" ebbero inizio a Broadway il 22 settembre 1938 e si conclusero dopo 1404 rappresentazioni e continui trionfi. Dopo la trasposizione cinematografica del 1941, la successiva attivit\u00e0 del duo fu completamente dimenticata."}
{"id": "1873309", "revid": "2130303", "url": "https://it.wikipedia.org/wiki?curid=1873309", "title": "Chiesa di Santa Maria Assunta (Cividate Camuno)", "text": "La chiesa di Santa Maria Assunta sorge a Cividate Camuno, in Valcamonica.\n\u00c8 tra le chiese pi\u00f9 antiche riportate dai documenti storici che parlano della Valle Camonica. Don Alessandro Sina ritiene che la chiesa fu una delle prime a sorgere in zona gi\u00e0 alla fine del periodo romano, quando Cividate Camuno era ancora il centro amministrativo dell'area.\nGli scavi effettuati nel 1949 hanno rilevato una struttura a tre basidi databile al periodo pre longobardo (ante VII secolo). Questo fabbricato venne demolito all'inizio dell'XI secolo per far posto alla nuova struttura di stile romanico.\nL'istituzione di pieve entra in crisi a partire dall'XI secolo, con l'istituzione delle parrocchie.\nNel 1780 viene realizzato il portale principale. All'interno sono conservati affreschi di Antonio Guadagnini."}
{"id": "1873310", "revid": "125104201", "url": "https://it.wikipedia.org/wiki?curid=1873310", "title": "Festival di Cannes 1971", "text": "La 24\u00aa edizione del Festival di Cannes si \u00e8 svolta a Cannes dal 12 al 27 maggio 1971.\nLa giuria presieduta dall'attrice francese Mich\u00e8le Morgan ha assegnato il Grand Prix per il miglior film a \"Messaggero d'amore\" di Joseph Losey e il premio speciale per il 25\u00ba anniversario del Festival al regista italiano Luchino Visconti."}
{"id": "1873312", "revid": "17469597", "url": "https://it.wikipedia.org/wiki?curid=1873312", "title": "Amble", "text": ""}
{"id": "1873316", "revid": "4252", "url": "https://it.wikipedia.org/wiki?curid=1873316", "title": "Atanasio II di Napoli", "text": "Biografia.\nEra figlio di Gregorio III e fratello di Sergio II, duca di Napoli, che al pari degli altri signori longobardi aveva stretto alleanze commerciali con i musulmani presenti nel Tirreno. \nNel marzo 876 fu consacrato da papa Giovanni VIII e succedette all'omonimo Atanasio, suo zio e maestro, dopo quattro anni di vacanza causata anche dalla politica del duca Sergio. Ligio alle direttive papali, Atanasio sollev\u00f2 la popolazione, depose il fratello e si impadron\u00ec del potere. \nIn tale usurpazione, Atanasio fu inizialmente appoggiato finanziariamente da papa Giovanni VIII, che desiderava s'interrompesse l'amicizia di fatto di Napoli coi musulmani che spadroneggiavano nella Campania e nel Lazio.\nNell'879, per\u00f2, Giovanni VIII scomunic\u00f2 Atanasio, dal momento che, dopo l'assunzione del potere ecclesiastico e civile insieme, non aveva realizzato la rottura coi musulmani. Egli anzi s'era gettato nelle guerre per il trono di Capua. Aiut\u00f2 Landone contro i suoi fratelli e cugini. Con truppe bizantine, egli stesso pose sotto assedio Capua. Circa dall'881, govern\u00f2 in prima persona Capua, tecnicamente come vassallo del Principe Guaimario I di Salerno, col quale combatt\u00e9 poi una battaglia non decisiva. Nell'886, Atanasio, non appena revocatagli la scomunica, si alle\u00f2 ancora una volta coi musulmani e ricevette per questo la minaccia del papa Stefano V di un interdetto per la citt\u00e0 di Napoli.\nNell'887, Atenolfo s'insedi\u00f2 a Capua come Conte. Nell'888, Atanasio e Atenolfo si contesero la regione della Liburnia (o Liburia), ossia la attuale provincia di Caserta e basso Lazio, ed entrarono in guerra, combattendo una battaglia non decisiva sul Clanio, storico confine tra il ducato di Napoli e il principato di Capua.\nNell'895, Atanasio foment\u00f2 una rivolta della popolazione napoletana a Salerno. Tuttavia il giovane figlio di Guaimario, Guaimario II, la represse.\nIn patria Atanasio aument\u00f2 il potere e il prestigio di Napoli. Fu un ellenofilo che oper\u00f2 per salvare numerosi manoscritti greci e mantenne buone relazioni con Bisanzio. \nEbbe una figlia, Gemma, che and\u00f2 sposa a Landolfo I di Benevento, figlio del suo antico alleato Atenolfo I.\nGli succedette in qualit\u00e0 di Duca il nipote Gregorio IV e come vescovo gli succedette Stefano, gi\u00e0 vescovo di Sorrento."}
{"id": "1873318", "revid": "1573940", "url": "https://it.wikipedia.org/wiki?curid=1873318", "title": "Tarsius dentatus", "text": "Il tarsio di Dian (\"Tarsius dentatus\" ) \u00e8 un primate aplorrino della famiglia dei Tarsidi.\nLa specie fu classificata come a s\u00e9 stante nel 1921 da Miller ed Hollister, per scorporo da \"T. spectrum\": nel 1997, Shekelle et al., in base alle analogie fra le due specie, suggerirono la possibilit\u00e0 che la specie \"Tarsius dianae\" fosse in realt\u00e0 un sinonimo di \"T. dentatus\". Le due specie furono accomunate sotto il nome di \"Tarsius dentatus\", ma dovrebbero essere svolte ulteriori analisi per determinare se effettivamente si tratti dello stesso animale o di sottospecie differenti. \nDistribuzione.\nQuesto animale \u00e8 endemico nella parte centro-settentrionale dell'isola di Sulawesi, in Indonesia: in particolare la maggior parte degli individui si concentra nella Riserva naturale di Morowali e nel Parco nazionale di Lore Lindu.\nPredilige le aree di foresta pluviale primaria e secondaria attorno ai 1000\u00a0m d'altezza: in particolare, le aree di foresta pluviale secondaria poste fra i 500 ed i 1000 metri sembrano essere quelle a maggiore densit\u00e0 di popolazione di questo animale.\nDescrizione.\nDimensioni.\nMisura una trentina di centimetri di lunghezza, di cui circa tre quarti sono occupati dalla lunga coda, per un peso che si aggira attorno ai 100\u00a0g.\nAspetto.\nIl mantello \u00e8 vellutato e grigiastro: sulla punta della coda (per il resto glabra) \u00e8 presente un ciuffo di peli neri. La specie \u00e8 distinguibile dalle altre per la presenza di una fitta peluria biancastra che ricopre il labbro superiore e la parte centrale di quello inferiore, a mo' di pizzetto. Rispetto a \"T. tarsier\", manca di sfumature brune su spalle e ginocchia ed ha le parti nude di colore pi\u00f9 chiaro: inoltre, possiede un cerchio di pelo nero attorno agli occhi pi\u00f9 largo, e le orecchie sono pi\u00f9 corte e larghe rispetto a quest'ultimo.\nI grandi occhi appaiono asimmetrici e meno sbarrati rispetto a quelli delle altre specie congeneri. La testa \u00e8 grande, rotonda e pu\u00f2 essere ruotata di 180\u00b0 rispetto al corpo, per sopperire alla scarsa mobilit\u00e0 degli occhi nelle orbite.\nLa regione nasale \u00e8 appiattita e ricoperta di pelo, fatta eccezione per una zona nuda attorno alle narici.\nBiologia.\nSi tratta di animali essenzialmente notturni: mancando di \"tapetum lucidum\", hanno sviluppato in alternativa occhi enormi (fino a 2\u00a0cm di diametro, basti pensare che un uomo in proporzione dovrebbe avere occhi grandi come arance).\nSono stati documentati branchi di 7-8 individui, formati da un maschio e varie femmine coi loro cuccioli.\nDurante il giorno, questi animali riposano tutti assieme in posti prestabiliti ubicati nel folto del fogliame od in cavit\u00e0 di tronchi d'albero: in generale, il sito dove gli animali dormono \u00e8 sito nella zona periferica del territorio occupato dal gruppo, in modo tale che gli animali non devono percorrere lunghe distanze per marcare i confini.\nDurante la notte, invece, questi animali si procacciano il cibo, in particolare la loro attivit\u00e0 si articola nelle seguenti percentuali:\nPrima di tornare alle proprie tane, i tarsi ingaggiano duetti cantati in perfetta sincronia fra maschi e femmine per comunicare agli altri gruppi che il territorio (dall'estensione di circa un ettaro per il maschio, pi\u00f9 un altro mezzo ettaro ogni tre individui facenti parte del gruppo) \u00e8 di loro propriet\u00e0. Per delimitare il proprio territorio, si servono inoltre di marcature con urina o ghiandole odorifere.\nRispetto ad altre specie di tarsio, questi animali si muovono maggiormente sulle quattro zampe piuttosto che spiccare balzi di ramo in ramo: inoltre, non vanno in uno stato di torpore quando il cibo scarseggia (Jablonski, 2003).\nAlimentazione.\nSi tratta di animali insettivori, che preferiscono cibarsi di grilli, cavallette e farfalle: in cattivit\u00e0, accettano anche altri tipi di cibo, come ad esempio piccoli rettili e gamberetti.\nPer catturare le prede, il tarsio studia tutti i loro movimenti, per poi saltare loro improvvisamente addosso e finirle con una serie di morsi dati con un caratteristico movimento laterale della mandibola.\nRiproduzione.\nNon sembra esserci un particolare ciclo riproduttivo, in quanto possono essere osservate femmine con cuccioli durante tutto l'arco dell'anno: a differenza delle altre specie di tarsio, questi animali sembrano non essere particolarmente monogami, anzi \u00e8 frequente osservare maschi con \"harem\" di 3-4 femmine.\nQuando la femmina \u00e8 nel suo periodo fertile, il maschio passa pi\u00f9 tempo con lei, emettendo suoni simili a cinguettii, e si osservano comportamenti di \"grooming\" reciproco: inoltre ambedue i sessi emettono urina e feci pi\u00f9 frequentemente, ed il maschio si assicura continuamente dello stato d'estro della femmina annusandole i genitali. La gestazione dura circa 6 mesi, periodo insolitamente lungo per un animale di dimensioni cos\u00ec piccole, al termine dei quali nasce un unico cucciolo di dimensioni piuttosto grandi, con occhi aperti e completamente ricoperto di pelo.\nPoco altro si sa delle abitudini riproduttive di questi animali: pare che le femmine tendano a rimanere coi genitori anche una volta raggiunta l'et\u00e0 adulta, mentre i maschi preferiscono allontanarsi allo stadio di subadulto.\nAnche se questo animale non \u00e8 ancora stato tenuto in cattivit\u00e0, si pensa che la sua speranza di vita si aggiri attorno ai 10-12 anni."}
{"id": "1873320", "revid": "122315", "url": "https://it.wikipedia.org/wiki?curid=1873320", "title": "Tarsius dianae", "text": ""}
{"id": "1873325", "revid": "767487", "url": "https://it.wikipedia.org/wiki?curid=1873325", "title": "Kristoffer Rygg", "text": "Nato ad Oslo, Rygg aveva 16 anni quando fond\u00f2 gli Ulver, una delle pi\u00f9 sperimentali band del black metal, tra i precursori di generi quali folk metal e avant-garde metal.\nInoltre, Rygg \u00e8 stato anche cantante dei Borknagar (1995-1997) e degli Arcturus (1993-2003), che comprendono importanti musicisti dall'originaria scena black metal norvegese. In pi\u00f9 \u00e8 stato egli stesso a indicare ICS Vortex come cantante che lo avrebbe sostituito dopo il suo abbandono dei Borknagar.\nRygg utilizza vari timbri e stili vocali, che vanno dal falsetto, alla voce baritonale, allo screaming tipico del black metal.\nEgli amministra la Jester Records, una label poco nota che include gli Ulver. Inoltre ha partecipato come ospite in altre band quali Gehenna, Hagalaz Runedance, Aphrodisiac, Fleurety, K\u00e5re Jo\u00e3o, The Gathering, Emperor, Merzbow, Solefald e Sunn O))) tra gli altri.\nNel 2005 ha collaborato con il musicista/produttore Daniel Cardoso (ex-SiriuS e Re:aktor) negli Head Control System, pubblicando il 4 aprile 2006 \"Murder Nature\" con la label The End Records.\nHa collaborato con gli \u00c6thenor, che coinvolgono noti musicisti quali Daniel O'Sullivan (Guapo), Stephen O'Malley (Sunn O)))) e David Tibet (Current 93). Ad aprile 2008 ha partecipato a cinque concerti con gli \u00c6thenor in Europa. \u00c8 stata la sua prima comparsa sul palco dopo moltissimo tempo."}
{"id": "1873326", "revid": "110157", "url": "https://it.wikipedia.org/wiki?curid=1873326", "title": "Galleria nazionale San Marino", "text": "L'apertura il 7 luglio 2018 della sede stabile della Galleria Nazionale San Marino - Museo e centro d'arte moderna e contemporanea della Repubblica di San Marino, si inserisce in un lungo percorso iniziato nel 1956 con la nascita del primo Premio d'Arte Figurativa del Titano a cui seguirono dal 1959 al 1967 le Biennali Internazionali d'Arte della Repubblica di San Marino.\nLe Biennali Internazionali d'Arte della Repubblica di San Marino.\nL'origine del dibattito artistico contemporaneo a San Marino \u00e8 legato storicamente alle \"Biennali Internazionali d'Arte\", In linea con gli svariati premi che si svilupparono in Italia a cavallo della Seconda Guerra Mondiale e la Biennale d'Arte di Venezia San Marino si inser\u00ec pienamente nel dibattito internazionale. \nLe Biennali di San Marino nacquero come \"Premi d'Arte Figurativa\". La prima edizione denominata \"1\u00ba Premio d\u2019Arte Figurativa del Titano\", fu inaugurata il 19 agosto del 1956 presso il Palazzo del Turismo e offr\u00ec una panoramica ampia dell\u2019arte contemporanea italiana degli anni Cinquanta. \nLa seconda e terza edizione adottarono la doppia denominazione e mantennero anche la tipologia dei premi. Nel 1959 ebbero luogo il \"II Premio Repubblica di San Marino - Biennale per la Pittura\" e nel 1961 la \"III Biennale per la Pittura\u00a0\u2013 Premio Repubblica di San Marino\". Quest'ultima fu l'occasione in cui San Marino divenne luogo d\u2019incontro culturale per gli artisti austriaci e italiani in un momento particolare di tensione dal punto di vista politico tra i due Paesi. \nNel 1963, con la direzione di Giulio Carlo Argan il nome della manifestazione si trasform\u00f2 in \"IV Biennale Internazionale d\u2019Arte\", \"Oltre l\u2019Informale\". \nNel 1965 la V Biennale venne curata da Efrem Tavoni e Ellana Guidi, \"Incontri della Giovane Arte Europea,\" San Marino divenne il luogo di incontro tra le culture artistiche dell\u2019Est ed Ovest Europeo. \nNel 1967 la \"VI Biennale Internazionale d'Arte di San Marino\" torn\u00f2 ad essere diretta da Giulio Carlo Argan con \"Nuove Tecniche d\u2019Immagine\".\nI personaggi chiave e continuativi delle Biennali di San Marino a livello locale, furono Giordano Bruno Reffi, dal 1950 Direttore dell\u2019Ente Governativo di Stato per il Turismo, l\u2019ente promotore, e dal 1959 Gerardo Filiberto Dasi, Segretario Generale della Biennale.\nLa Collezione.\nLa storia della Galleria nazionale, coincide quindi con quella della collezione d'arte moderna e contemporanea dello Stato di San Marino che \u00e8 nata e si \u00e8 ampliata in seguito alle acquisizioni delle opere d'arte vincitrici dei Premi delle Biennali internazionali d'arte di San Marino, dalla sua prima edizione del 1956, fino alle ultime edizioni del 1967.\nAttualmente la Galleria Nazionale tutela e conserva pi\u00f9 di 1.000 opere d'arte moderna e contemporanea dai primi decenni del '900 ai giorni nostri. Dipinti, disegni, acquerelli, sculture, fotografie, installazioni, libri d'artista, interventi d'arte site specific e opere di arte pubblica presenti sul territorio. \nOpere e interventi principali.\nLogge dei Volontari, Giardino dei Liburni, Centro storico di San Marino\nEx Monastero di Santa Chiara, Centro storico Citt\u00e0 di San Marino\nEx Galleria ferroviaria \"Il Montale\", Citt\u00e0 di San Marino\nL'edificio \"Logge dei Volontari\" sede stabile della Galleria nazionale.\nL'edificio Logge dei volontari, oggi sede stabile della Galleria Nazionale di San Marino, venne costruito sul finire degli anno '30 (per ospitare gli spazi del museo del Risorgimento parte di quel grande progetto urbanistico unitario ed organico sviluppatosi ad opera dell'Ingegnere Gino Zani (1883 - 1984) che cambi\u00f2 e rimodell\u00f2 il volto dell' \"antica\" ed allo stesso tempo \"nuova\" Citt\u00e0 di San Marino, definito da Guido Zucconi \"La rifabbrica di San Marino\", considerato nella sua intera complessit\u00e0 un autentico progetto monumentale architettonico e artistico del xx secolo.\nL'Archivio Peformativo della Galleria nazionale.\nCentrale per la vita del museo \u00e8 l'Archivio performativo della Galleria Nazionale, uno spazio aperto e circolare fulcro delle attivit\u00e0 del museo, che mette insieme differenti funzioni come la conservazione e la catalogazione di speciali fondi e documenti, speciali opere e progetti sperimentali, che nel corso degli anni hanno caratterizzato la storia delle arti contemporanee a San Marino. \nIn questo luogo i documenti e le opere sono rese accessibili al pubblico, alle scuole, agli insegnanti, ai ricercatori e ai visitatori attraverso: visite guidate, lezioni, laboratori, conferenze, piccole mostre e performance. \nNell'Archivio performativo si trovano il catalogo della collezione d'arte modera e contemporanea del museo, l'archivio portfolio degli artisti sammarinesi pi\u00f9 rilevanti, i materiali relativi a mostre antologiche e a progetti speciali, come per esempio \"Provoc'arte, Provo carte, Provocar te\", primo evento di arte pubblica realizzato a San Marino, curato da Roberto Daolio nel 1991, l'iniziativa ha portato alla realizzazione all'interno della ex Galleria Ferroviaria \"Il Montale\" di un intervento di Maurizio Cattelan. \nNell'Archivio performativo sono esposti i Libri d'Artista, quello realizzato da Enzo Cucchi in occasione della progettazione della \"Scala Santa\" nel 1987, e 29 libri appositamente realizzati nel 2013 da artisti che vivono e operano nei piccoli stati d'Europa: Andorra, Cipro, Liechtenstein, Lussemburgo, Malta, Monaco, Montenegro, San Marino, e anche alcune microaree geopolitiche come: Gibilterra, Kaliningrad, Ceuta, Canton Ticino, isole F\u00e6r \u00d8er, \u00c5land, Guernsey e Jersey, in occasione di \"Subjectve Maps / Disappearances\" mostra a cura di Halld\u00f3r Bj\u00f6rn Run\u00f3lfsson, Alessandro Castiglioni, Rita Canarezza, Pier Paolo Coro realizzata dal network / Little Constellation / e dalle istituzioni culturali sammarinesi e dei vari paesi, presso la Galleria nazionale d'Islanda a Reykjav\u00edk."}
{"id": "1873330", "revid": "4175", "url": "https://it.wikipedia.org/wiki?curid=1873330", "title": "Coppa FIRA 1973-74", "text": ""}
{"id": "1873334", "revid": "4175", "url": "https://it.wikipedia.org/wiki?curid=1873334", "title": "Coppa FIRA 1975-76", "text": ""}
{"id": "1873335", "revid": "4175", "url": "https://it.wikipedia.org/wiki?curid=1873335", "title": "Coppa FIRA 1976-77", "text": ""}
{"id": "1873336", "revid": "767487", "url": "https://it.wikipedia.org/wiki?curid=1873336", "title": "He Who Shall Not Bleed", "text": "He Who Shall Not Bleed \u00e8 il terzo album della band melodic death metal svedese Dimension Zero."}
{"id": "1873337", "revid": "4175", "url": "https://it.wikipedia.org/wiki?curid=1873337", "title": "Coppa FIRA 1977-78", "text": ""}
{"id": "1873338", "revid": "4175", "url": "https://it.wikipedia.org/wiki?curid=1873338", "title": "Coppa FIRA 1978-79", "text": ""}
{"id": "1873340", "revid": "4175", "url": "https://it.wikipedia.org/wiki?curid=1873340", "title": "Coppa FIRA 1979-80", "text": ""}
{"id": "1873342", "revid": "4175", "url": "https://it.wikipedia.org/wiki?curid=1873342", "title": "Coppa FIRA 1980-81", "text": ""}
{"id": "1873343", "revid": "4175", "url": "https://it.wikipedia.org/wiki?curid=1873343", "title": "Coppa FIRA 1974-75", "text": ""}
{"id": "1873344", "revid": "1851848", "url": "https://it.wikipedia.org/wiki?curid=1873344", "title": "Marco Cacciatori", "text": "Era soprannominato \"Cacetta\".\nCarriera.\nDopo una prima parte della carriera trascorsa esclusivamente in Serie D, e dopo aver messo a segno 25 reti in 34 partite nella Carrarese nella stagione 1977-1978 guidando gli apuani alla vittoria del campionato, nell'estate 1978 compie un triplo salto di categoria passando al in massima serie. Esordisce in Serie A l'8 ottobre 1978 alla seconda giornata di campionato in occasione della sfida esterna contro l'Inter, realizzando a 4\u2019 dallo scadere la rete del pareggio. Nel prosieguo della stagione scende in campi in altri 13 incontri di campionato, contribuendo al secondo posto finale del cosiddetto \"Perugia dei miracoli\". Nell\u2019ottobre del 1978 l\u2019allenatore del Taranto Mazzetti chiese a Castagner la disponibilit\u00e0 a trasferire il giocatore, come ricordato nella puntata dell\u20198/10/1978 di 90\u00ba minuto dal giornalista Beppe Viola.\nA fine stagione tuttavia non viene confermato e scende di categoria, passando al Lanerossi Vicenza, appena retrocessa fra i cadetti, nell'affare che porta Paolo Rossi in Umbria. Con i berici disputa due soli incontri di campionato, quindi, dopo aver accusato un malore in allenamento, gli viene diagnosticato un tumore a un testicolo.\nDopo tre anni di cure riprende l'attivit\u00e0 agonistica nella stagione 1983-1984 con la Carrarese, in Serie C1, campionato nel quale realizza 14 reti su 29 incontri. Prosegue la carriera fra C1 e C2, chiusa a trentacinque anni fra i dilettanti col Pietrasanta."}
{"id": "1873347", "revid": "125925459", "url": "https://it.wikipedia.org/wiki?curid=1873347", "title": "Partenariato per la pace", "text": "Il Partenariato per la pace (in inglese \"Partnership for Peace\" - \"PfP\", in francese \"Partenariat pour la paix\" - \"PpP\") \u00e8 un programma il cui fine \u00e8 creare fiducia tra la NATO, gli stati europei che non hanno aderito all'Alleanza Atlantica e la ex Unione Sovietica; al momento le nazioni membro sono 20. Fu proposta su iniziativa degli Stati Uniti durante l'incontro dei ministri della difesa svoltosi a Travem\u00fcnde (Germania) il 20 e 21 ottobre 1993, e formalmente costituita il 10-11 gennaio 1994 (vertice NATO di Bruxelles). Quattordici stati che erano membri del PfP (Albania, Bulgaria, Repubblica Ceca, Croazia, Estonia, Ungheria, Lettonia, Lituania, Macedonia del Nord, Montenegro, Polonia, Romania, Slovacchia e Slovenia) hanno in seguito aderito alla NATO.\nIl 26 aprile 1995 Malta diviene membro PpP, ma ne esce il 27 ottobre 1996 al fine di meglio preservare la sua sicurezza. Il 20 marzo 2008 Malta decide di riattivare la sua affiliazione al gruppo PfP (ci\u00f2 viene accettato dall'Alleanza Atlantica durante il vertice di Bucarest del 3 aprile 2008).\nDurante la riunione della NATO tenutasi a Riga il 20 novembre 2006, la Bosnia ed Erzegovina, il Montenegro e la Serbia sono invitati ad aderire al PpP: si uniscono in effetti il 14 dicembre 2006."}
{"id": "1873348", "revid": "1718925", "url": "https://it.wikipedia.org/wiki?curid=1873348", "title": "Moderazione del traffico", "text": "Con moderazione del traffico (in inglese \"traffic calming\") s'intendono tutte le tipologie di intervento (singole o combinate tra loro) realizzate ovunque si vogliano ridurre gli effetti negativi prodotti dal traffico e dalla velocit\u00e0 dei veicoli.\nIntroduzione.\nGli interventi di moderazione del traffico rappresentano un utile strumento di adeguamento delle strade esistenti, tanto che la stessa bozza normativa \"Norma per gli interventi di adeguamento delle strade esistenti\" cita tale soluzione fra gli interventi non strutturali.\nLa ragione principale risiede nell'economicit\u00e0 di tali interventi se paragonati a soluzioni radicali, quali modifiche della geometria delle strade di vecchia concezione. Inoltre in ambito urbano, dove la complessit\u00e0 dell'ambiente rende impopolari interventi di natura invasiva, sono richieste soluzioni esteticamente gradevoli: richiesta che le tecniche di moderazione del traffico possono soddisfare.\nL'Institute of Trasportation Engineers (ITE) definisce cos\u00ec la moderazione del traffico:\n\"La moderazione del traffico comporta modifiche della geometria stradale, l'installazione di barriere o altri ostacoli fisici allo scopo di ridurre le velocit\u00e0 e i flussi di traffico, nell'interesse della sicurezza stradale, della vivibilit\u00e0 e di altri pubblici interessi.\"\nLa Transportation Association of Canada (TAC) definisce la moderazione del traffico come:\n\"La moderazione del traffico comporta un'alterazione del comportamento dell'utenza su una strada o su una rete stradale.\nInclude inoltre una gestione del traffico, con modifica delle traiettorie di circolazione e dei flussi all'interno di un'area urbana.\"\nAlla luce di quanto detto, la moderazione del traffico \u00e8 particolarmente indicata per le cosiddette zone sensibili, che si trovano a ridosso di servizi pubblici o privati di primaria importanza, tra i quali scuole, farmacie, ospedali/centri medici, zone commerciali, uffici pubblici, teatri, chiese ecc.\nGli interventi di moderazione del traffico sono, quindi, fondamentali per la riqualificazione urbanistica delle aree urbane nonch\u00e9, se applicati determinati criteri, per aumentare le aree pubbliche al servizio del cittadino.\nIl traffico veicolare viene moderato e obbligato al rispetto delle norme stradali e al tempo stesso beneficia delle maggiori aree adibite a parcheggio.\nI pedoni fruiscono di passaggi pedonali ben visibili e pi\u00f9 sicuri, privi di barriere architettoniche, rispettosi delle esigenze di ciascuno ed esteticamente piacevoli.\nStoricamente la moderazione del traffico ha avuto inizio come movimento popolare alla fine degli anni '60 nella citt\u00e0 olandese di Delft. I residenti di questa citt\u00e0 si opposero al traffico che attraversava le loro strade, trasformandole in aree residenziali circoscritte o zone vivibili: in breve tempo quelle che una volta erano vie di circolazione automobilistica diventarono zone condivise, attrezzate con tavoli, panchine ed aree di parcheggio sulla strada.\nCampi di applicazione e tipo di interventi di moderazione del traffico.\nGli interventi di moderazione del traffico, di vario tipo, vanno a creare aree con certe caratteristiche in vari contesti urbani. Una diffusa applicazione \u00e8 nelle \"zone prettamente residenziali\", spesso di nuova urbanizzazione, o per riqualificarle nel caso di eredit\u00e0 di sviluppi o pianificazioni che ne hanno inficiato la vivibilit\u00e0. Anche le zone commerciali, soprattutto se con alta densit\u00e0 di piccola distribuzione, possono godere ampiamente degli effetti di aumentata vivibilit\u00e0 generati dalla moderazione del traffico, ed analogamente per zone miste commerciali e residenziali.\nUno degli obbiettivi della moderazione del traffico \u00e8 lo spostamento della ripartizione modale del traffico (o \"modal split\") da quote molto alte di uso del mezzo motorizzato privato a trasporto pubblico, bicicletta e pedonalit\u00e0.\nNei centri storici gli interventi di moderazione del traffico vanno a svolgere la funzione di rendere effettivi gli obbiettivi e gli scopi delle \"ZTL (Zona a Traffico Limitato)\" con cui spesso essi sono caratterizzati. Le sole disposizioni normative e la segnaletica (accessi limitati, velocit\u00e0 etc) sono di effetti scarsi e difficilmente controllabili, e possono essere rafforzati o resi efficaci appunto per mezzo di modifiche alla geometria stradale, anche modesti e di basso costo.\nEsistono diversi interventi di moderazione del traffico; in generale, essi vengono suddivisi in:\nInterventi sulla velocit\u00e0.\nGli interventi per il controllo della velocit\u00e0 implicano e vogliono avere impatto anche sui comportamenti di guida aggressivi dei veicoli motorizzati, che sono la causa generalmente riconosciuta per scarsa vivibilit\u00e0 e incidentalit\u00e0. La forma pi\u00f9 nota sono le zone 30. Entrando nel dettaglio delle tecniche per rendere effettiva la limitazione della velocit\u00e0, ben oltre la segnaletica o la normativa, troviamo:\nI dossi artificiali sono delle aree rialzate con bordi addolciti, disposti perpendicolarmente all'asse della strada. Hanno il vantaggio di essere poco dispendiosi ed efficienti nell'opera di moderazione della velocit\u00e0. Gli svantaggi sono rappresentati dall'essere una barriera architettonica per le persone portatrici di handicap, dal costringere al rallentamento anche i veicoli di soccorso (ambulanze), e da motivi di tipo estetico.\nEvoluzioni delle Speed Humps sono le \"Speed Tables\" (dossi artificiali a profilo trapezoidale), le \"Raised Crosswalks\" (dossi artificiali che fungono da attraversamento pedonale) e le \"Raised Intersections\" (isole rialzate estese a tutta l'intersezione).\nPrevedono l'uso di manti stradali colorati per creare una superficie non uniforme. Vengono spesso utilizzati per enfatizzare gli ingressi alle intersezioni o gli attraversamenti pedonali. I vantaggi principali sono il forte impatto percettivo da parte dell'utente, con conseguente riduzione della velocit\u00e0, ed il grande valore estetico che con una buona progettazione possono assumere. Lo svantaggio principale \u00e8 l'elevato costo (in funzione dei materiali utilizzati).\nSono isole rialzate di forma circolare poste nelle intersezioni con la possibilit\u00e0 di circolazione attorno ad esse. Sono ottimi interventi per la moderazione della velocit\u00e0 e l'incremento della sicurezza. Quando poste nelle intersezioni la loro opera di moderazione del traffico si estende ad almeno due strade. Se ben progettate, possono avere un gradevole impatto estetico. Gli svantaggi principali sono la difficolt\u00e0 di iscrizione di alcuni veicoli e la notevole area occupata dall'opera.\nEvoluzione della rotatoria \u00e8 la \"falsa rotatoria\", posta generalmente nelle strade percorse a velocit\u00e0 superiori a quelle consentite. Esse spezzano la continuit\u00e0 della geometria stradale, creano un elemento di disturbo che altera il comportamento dell'utente, inducendone la moderazione della velocit\u00e0.\nUna chicane \u00e8 costituita da una deflessione orizzontale dell'asse stradale a forma di S, senza riduzione della larghezza e del numero delle corsie. Pu\u00f2 essere ottenuta tramite allargamenti alternati dei marciapiedi, il posizionamento di isole centrali spartitraffico, oppure attraverso uno sfalsamento dei parcheggi, collocati prima della chicanes su un lato della strada e dopo su quello opposto.\nLe chicanes sono realizzate per indurre i veicoli a ridurre la velocit\u00e0 su tratti di strada che, data la loro lunghezza e rettilineit\u00e0, possono consentire accelerazioni eccessive. Il rallentamento viene determinato sia dalla manovra di correzione di traiettoria imposta al veicolo, sia dalla sensazione di \u201cstrada chiusa\u201d che la chicanes d\u00e0 agli automobilisti quando viene vista da lontano. La configurazione geometrica della chicanes deve essere tale da massimizzare il rallentamento dei veicoli, senza per\u00f2 impedire il transito dei mezzi di emergenza e di servizio. Possono essere interventi costosi in termini monetari e di spazio occupato.\nImpedire o rendere meno agevole lo scambio, quindi rallentamento per la manovra, o attesa in spiazzo sufficientemente largo. In forma pi\u00f9 accentuata la stessa cosa avviene con il ritorno al doppio senso di strade a senso unico (vedi sotto). Sosta (es. a pettine o lisca di pesce), allargamento marciapiedi, talvolta solo in prossimit\u00e0 degli incroci etc.\nInsieme alle serpentine (o chicane o disassamenti) i restringimenti agiscono doppiamente: oltre a rallentare la velocit\u00e0, metto in atto una redistribuzione dello spazio stradale (ed urbano) a favore della vivibilit\u00e0 sottraendolo al traffico motorizzato\nI sensi unici in molti casi sono stati istituiti nei decenni passati, all'interno di una visione \"autocentrica\" della viabilit\u00e0 e della citt\u00e0 stessa, per incrementare la fluidit\u00e0 del traffico. In tal modo strade anche di quartiere sono state trasformate in arterie di scorrimento, stravolgendone il carattere e limitandone fortemente la vivibilit\u00e0.\nIl ripristino del doppio senso, generalmente senza allargamento della carreggiata, soppressione di parcheggi o altre misure ottiene l'effetto opposto, proprio rendendo difficile o impossibile lo scambio di veicoli in sensi di marcia opposti. In molti casi vengono realizzati spiazzi di scambio a distanze di lunghezza variabile. Di fatto si obbligano i veicoli a rallentamenti forzati, a brevi arresti ed attese per lo scambio ed in generale ad una maggiore attenzione nella guida.\nInterventi sull'accessibilit\u00e0.\nChiusura o limitazioni all'accesso. Gli interventi di questo tipo possono essere diversi, per es.:\nL'autoveicolo non pu\u00f2 attraveresare l'incrocio, spesso viene ricondotto all'esterno della zona con una inversione ad \"U\" o un percorso diverso. Lo scopo di questo diffuso intervento \u00e8 quello di ridurre o escludere l'attraversabilit\u00e0 della zona a moderazione del traffico e limitare dunque i volumi di traffico.\nLa limitazione pi\u00f9 diffusa \u00e8 quella ai soli residenti, mezzi di soccorso etc. Ci\u00f2 pu\u00f2 avvenire tramite norme o dispositivi meccanici ed elettronici. Fra i pi\u00f9 diffusi le porte telematiche, che consentono il transito a veicoli dotati di particolare trasmettitore analogo al \"telepass\" autostradale e \"leggono\" le targhe, riconoscendo i veicoli autorizzati e multando automaticamente i transiti in violazione; cosiddetti \"pilomat\", consistenti in colonnine controllate a distanza che vengono sollevate per chiudere l'accesso o abbassate a livello di carreggiata per consentire il passaggio; semplici sbarre azionabili a mano, a chiave o con forme di riconoscimento elettronico\nSemplici manufatti stradali che impediscono la svolta a sinistra o certi spostamenti sulla carreggiata in area residenziale.\nLa pedonalizzazione di ampie aree urbane, specialmente dei centri storici, \u00e8 ampiamente diffusa. Nell'ambito della moderazione del traffico, che tende a non escludere del tutto il traffico motorizzato, ma a limitarlo e ridurne fortemente l'impatto, vengono usate pedonalizzazioni di aree pi\u00f9 piccole, distribuite all'interno della zona di interventi (per es. \"a macchia di leopardo\") che contribuiscono e rafforzano le alte misure viabilistiche ed urbanistiche."}
{"id": "1873350", "revid": "4175", "url": "https://it.wikipedia.org/wiki?curid=1873350", "title": "Coppa FIRA 1981-82", "text": ""}
{"id": "1873351", "revid": "599013", "url": "https://it.wikipedia.org/wiki?curid=1873351", "title": "K-19", "text": ""}
{"id": "1873353", "revid": "1305772", "url": "https://it.wikipedia.org/wiki?curid=1873353", "title": "Fastlove", "text": "Fastlove \u00e8 un brano musicale scritto prodotto e cantato da George Michael, pubblicato dalla Virgin Records come secondo singolo dell'album \"Older\" nel 1996. Il singolo \u00e8 il secondo di una lunga serie di brani che riportano George Michael al successo dopo anni di assenza dalle scene. Il brano contiene un sample di \u201cForget me nots\u201d di Patrice Rushen.\nVideo.\nIl video del brano \u00e8 stato diretto da Vaughan &amp; Anthea, e prodotto da Adam Saward per la \"Federation\", che si \u00e8 avvalsa della fotografia di Joseph Yacoe, del montaggio di Rick Russell e degli effetti speciali della \"Glassworks\". Nel video George Michael \u00e8 seduto su un divano di pelle nera, e utilizzando un futuristico telecomando fa scorrere davanti a s\u00e9 gli ologrammi di seducenti danzatrici. In altre scene al posto del cantante ci sono altre persone, che in base ai propri gusti fanno comparire davanti a se ballerini o ballerine diversi, tra queste persone vi sono il modello Tony Ward e la modella Nadege du Bospertus\nCover di Adele.\nIl 12 febbraio 2017, in occasione dell'annuale cerimonia di premiazione dei Grammy Awards, la cantautrice britannica Adele ha eseguito \"Fastlove\" come omaggio alla scomparsa del cantante il 25 dicembre 2016. Adele, visivamente emozionata, ha interrotto la performance per ricominciare daccapo poich\u00e9 sosteneva di non aver gradito il modo in cui la sua stessa performance era iniziata. La cantante ha dichiarato: \"No, mi dispiace ma non posso sbagliare questa canzone. Per lui no, era uno dei miei preferiti, si merita un tributo onorevole.\". Secondo Billboard \u00e8 stata una scelta molto saggia perch\u00e9, nonostante il brano non sia uno dei pi\u00f9 rappresentativi della carriera di George Michael, esso \"\u00e8 una grande canzone\" e \"ha uno dei testi migliori del cantante\""}
{"id": "1873354", "revid": "4175", "url": "https://it.wikipedia.org/wiki?curid=1873354", "title": "Coppa FIRA 1982-83", "text": ""}
{"id": "1873355", "revid": "4175", "url": "https://it.wikipedia.org/wiki?curid=1873355", "title": "Coppa FIRA 1983-84", "text": ""}
{"id": "1873356", "revid": "4175", "url": "https://it.wikipedia.org/wiki?curid=1873356", "title": "Coppa FIRA 1984-85", "text": ""}
{"id": "1873357", "revid": "4175", "url": "https://it.wikipedia.org/wiki?curid=1873357", "title": "Coppa FIRA 1985-87", "text": ""}
{"id": "1873358", "revid": "4175", "url": "https://it.wikipedia.org/wiki?curid=1873358", "title": "Coppa FIRA 1987-89", "text": ""}
{"id": "1873359", "revid": "146092", "url": "https://it.wikipedia.org/wiki?curid=1873359", "title": "Chiesa di Sant'Alberto e Teresa", "text": ""}
{"id": "1873360", "revid": "4175", "url": "https://it.wikipedia.org/wiki?curid=1873360", "title": "Coppa FIRA 1989-90", "text": ""}
{"id": "1873361", "revid": "4175", "url": "https://it.wikipedia.org/wiki?curid=1873361", "title": "Coppa FIRA 1990-92", "text": ""}
{"id": "1873364", "revid": "4175", "url": "https://it.wikipedia.org/wiki?curid=1873364", "title": "Coppa FIRA 1992-94", "text": ""}
{"id": "1873365", "revid": "486946", "url": "https://it.wikipedia.org/wiki?curid=1873365", "title": "Torneo FIRA 1994-95", "text": ""}
{"id": "1873368", "revid": "170480", "url": "https://it.wikipedia.org/wiki?curid=1873368", "title": "Scandalo dalla Banca del Portogallo", "text": ""}
{"id": "1873369", "revid": "27723", "url": "https://it.wikipedia.org/wiki?curid=1873369", "title": "Ferrovia Reggio Emilia-Boretto", "text": "La ferrovia Reggio Emilia-Boretto era una linea in concessione della rete delle ferrovie reggiane che collegava Reggio Emilia a Boretto, comune sulla riva destra del Po.\nStoria.\nIpotizzata gi\u00e0 negli anni ottanta del XIX secolo, ebbe una lunga gestazione, rallentata anche dalla diatriba su quale paese rivierasco \u2013 fra Boretto e Brescello \u2013 dovesse diventare il capolinea, alla luce di un progettato porto fluviale in zona.\nIl 30 ottobre 1926 part\u00ec da Reggio Emilia un convoglio inagurale con Benito Mussolini, che si ferm\u00f2 per la cerimonia ufficiale a Castelnovo di Sotto, localit\u00e0 scelta in quanto a met\u00e0 percorso; ma l'esercizio vero e proprio inizi\u00f2 l'anno dopo: il Consorzio delle Cooperative di Produzione e Lavoro della provincia di Reggio Emilia viene riconosciuto quale subconcessionario dell'esercizio con il regio decreto 1832 del 4 settembre 1927.\nLa ferrovia, a binario unico, attraversava cinque comuni: oltre al capoluogo e al capolinea, anche Cadelbosco di Sopra, Castelnovo di Sotto e Poviglio.\nLa Reggio-Boretto fu utilizzata meno di trent'anni, fino al 1955, anno in cui venne soppresso il servizio anche per altre ferrovie reggiane: la diramazione Bagnolo-Correggio-Carpi sulla linea Reggio-Guastalla, e la diramazione Barco-Montecchio sulla linea Reggio-Ciano."}
{"id": "1873372", "revid": "339392", "url": "https://it.wikipedia.org/wiki?curid=1873372", "title": "Post-Grunge", "text": ""}
{"id": "1873374", "revid": "1874129", "url": "https://it.wikipedia.org/wiki?curid=1873374", "title": "Alnwick", "text": "Alnwick (; ) una piccola cittadina nel nord della regione di Northumberland, nel nord del paese. Nel 2011 registrava circa residenti.\nPanoramica.\nUn'espressione della rivista \"Country Life\", dell'ottobre 2002, definisce Alnwick la pi\u00f9 pittoresca citt\u00e0 di mercato del Northumberland, e il miglior posto dell'Inghilterra in cui vivere.\nLa cittadina si trova a 32 miglia ( circa) a sud di Berwick-upon-Tweed e del confine scozzese, e 5 miglia ( circa) interna alla spiaggia di Alnmouth."}
{"id": "1873386", "revid": "339392", "url": "https://it.wikipedia.org/wiki?curid=1873386", "title": "Lunokhod 1", "text": ""}
{"id": "1873387", "revid": "287204", "url": "https://it.wikipedia.org/wiki?curid=1873387", "title": "Brotlaibidole", "text": "Le Tavolette enigmatiche o Brotlaibidole (in tedesco, \"idoli a forma di pagnotta\") sono tavolette di pietra o di terracotta risalenti all'et\u00e0 del bronzo, in particolare al periodo compreso tra Bronzo Antico evoluto e Bronzo Medio avanzato (2100 a.C. - 1400 a.C.).\nSono stati finora rinvenuti circa 300 esemplari di Brotlaibidole in diverse localit\u00e0 dell'Europa centro-orientale e centro-meridionale, in particolare nella zona a sud del lago di Garda. Nessuna tavoletta \u00e8 uguale all'altra, sebbene siano presenti dei tratti ricorrenti. Le tavolette sono ricoperte da incisioni raffiguranti successioni di figure geometriche, quali cerchi, righe, punti, croci.\nLa funzione delle tavolette non \u00e8 chiara e il significato delle incisioni non \u00e8 stato ancora decifrato. Molti sono gli studiosi che sono attualmente impegnati nel decifrare l'enigma delle tavolette. A prima vista potrebbero richiamare degli antichi santini, tuttavia non sembra che i segni possano essere interpretabili come una forma primordiale di alfabeto. Essendo inoltre segni tracciati in maniera indelebile non sembra semplice interpretare le tavolette come una sorta di appunti di censimenti di mercanzie, anche se questa \u00e8 un'ipotesi che gli viene spesso attribuita. Ipotesi maggiormente accredita associa alle tavolette il significato di antica moneta in un'epoca in cui vigeva prevalentemente il baratto. Si sostiene, infatti, che potevano essere dei \"crediti\" che riportavano ci\u00f2 che il debitore doveva ancora dare laddove in quel momento non aveva ancora nulla da barattare. In generale, per\u00f2, le ipotesi che sono state avanzate sono molto varie e numerose.\nRecentemente \u00e8 stato avviato un progetto internazionale per lo studio delle tavolette che investe molte universit\u00e0 italiane ed estere. In collaborazione con la cattedra di Optoelettronica dell'Universit\u00e0 di Brescia i manufatti vengono studiati in maniera innovativa utilizzando una tecnica di scansione e misurazione tridimensionale che consente un'analisi di corrispondenza morfologica tra le tavolette rinvenute anche a grande distanza tra di loro. Nel 2010 \u00e8 stata organizzata una prima grande mostra sulle Tavolette enigmatiche dal Museo archeologico dell'alto mantovano a Cavriana con la collaborazione di trentacinque enti museali. Nella mostra sono stati esposti cento esemplari di tavolette enigmatiche.\nDall'Alto Adige sono noti finora sette oggetti enigmatici da tre diversi siti: Sotciastel in Val Badia, Albanb\u00fchel e Nossing e risalgono ad un periodo compreso tra il 1600 e il 1250 a.C. Attraverso questi e altri siti coevi l'Alto Adige, situato in posizione strategica dal punto di vista della viabilit\u00e0 e delle comunicazioni, appare inserito in una complessa rete di relazioni interculturali di medio e ampio raggio comprendente l'Italia settentrionale padana, perialpina e alpina, e i comprensori posti a nord dello spartiacque alpino fino all'Alpenvorland della Germania meridionale. Le tavolette di Sotciastel sono conservate presso il Museum Ladin \u0106iastel de Tor che ha inoltre finanziato la scansione di questi manufatti in 3D."}
{"id": "1873392", "revid": "59645", "url": "https://it.wikipedia.org/wiki?curid=1873392", "title": "Biblioteca di Babele", "text": ""}
{"id": "1873401", "revid": "547034", "url": "https://it.wikipedia.org/wiki?curid=1873401", "title": "Aujun Boroul", "text": "Vita.\nFu il sesto Khan dei Mongoli. Figlio di Korichar Khan, e nipote di Tamacha Khan, di lui poco \u00e8 noto.\nDiscendenze.\nPrimo dei suoi figli fu Sali Kachau padre di Yeke Nidun (poi padre di Sam Sochi). Tra i suoi discendenti diretti c'\u00e8, oltre a Gengis Khan, tutta la stirpe dell'Impero Mongolo e Tartaro."}
{"id": "1873402", "revid": "6923", "url": "https://it.wikipedia.org/wiki?curid=1873402", "title": "MEB Impianti", "text": "La MEB Impianti \u00e8 un'azienda funiviaria italiana.\nStoria.\nLa MEB nasce nel 1946 a Fiorano al Serio e opera prevalentemente in Italia, occupandosi soprattutto di skilift, seggiovie fisse, cabinovie fisse e funicolari.\nViene dichiarata fallita nel 2016."}
{"id": "1873405", "revid": "2153076", "url": "https://it.wikipedia.org/wiki?curid=1873405", "title": "Kiss from a Rose", "text": "Kiss from a Rose \u00e8 una canzone del musicista Seal, dal suo album del 1994 \"Seal\", ed in seguito inserita nella colonna sonora del film \"Batman Forever\" del 1995.\nScritta da Seal, il singolo \"Kiss from a Rose\" \u00e8 il secondo singolo estratto dalla colonna sonora di \"Batman Forever\" a giungere alla vetta della \"Billboard Hot 100\" per una settimana nell'agosto 1995. In singolo in realt\u00e0 era stato gi\u00e0 pubblicato nel 1994 ma, salvo una ventesima posizione nella classifica inglese, era passato piuttosto inosservato. Dopo essere stato utilizzato nel commento musicale del film, il brano ottenne un successo strepitoso in tutto il mondo, vincendo due Grammy Award all'edizione del 1996 come \"canzone dell'anno\" e \"disco dell'anno\". Inoltre ha ottenuto una nomination agli MTV Movie Awards 1996.\nIl video.\nEsistono due versioni del video per \"Kiss from a Rose\". La prima versione, diretta da Matthew Rolston, \u00e8 ambientato in uno studio fotografico, mentre la seconda versione, diretta da Joel Schumacher (regista del film \"Batman Forever\") vede Seal eseguire il brano sotto il \"bat-segnale\" di Batman. Al filmato principale si alternano scene del film."}
{"id": "1873406", "revid": "729019", "url": "https://it.wikipedia.org/wiki?curid=1873406", "title": "Ferrovia Como-Varese", "text": "La ferrovia Como-Varese, altrimenti chiamata \"Traversata\" era una linea ferroviaria in concessione alle Ferrovie Nord Milano che collegava Como a Varese, in esercizio fra il 1885 e il 1966.\nParte di essa sopravvive integrata nel tracciato della ferrovia Saronno-Laveno, fra le stazioni di Varese Nord e Malnate, e della ferrovia Saronno-Como, tra le stazioni di Grandate-Breccia e Como Nord Lago.\nStoria.\nLa linea nacque dalla volont\u00e0 dell'amministrazione della Provincia di Como, cui apparteneva il territorio di quella che in seguito divenne Provincia di Varese, che negli anni Ottanta del XIX secolo intese unire con una ferrovia il capoluogo con Varese e il Lago Maggiore.\nLa Deputazione provinciale chiese dunque al Governo italiano la concessione per la costruzione e l'esercizio della linea Como-Varese-Laveno che fu approvata con Regio Decreto 16 febbraio 1882, n. 670. Il 16 novembre dello stesso anno; la provincia gir\u00f2 la concessione alla Societ\u00e0 Anonima Ferrovie Provinciali Comasche (FPC), la quale cominci\u00f2 i lavori di costruzione.\nCon un'apposita convenzione e l'approvazione della Deputazione provinciale comasca, il 30 maggio 1885 la FPC gir\u00f2 la concessione alla societ\u00e0 ferroviaria di capitale belga Societ\u00e0 Anonima delle Ferrovie del Ticino (SFT) che prosegu\u00ec nei lavori di costruzione della linea altrimenti chiamata \"Traversata\". Il 29 giugno 1885 fu aperto il tratto fra la stazione di Varese Nord e Malnate, dove si attestava la Saronno-Malnate, esercita anch'essa dalla SFT. Il 24 settembre dello stesso anno fu aperto il tronco Malnate-Como, mentre la tratta Varese-Laveno fu inaugurato assieme a tutta la linea il 5 luglio 1886.\nIl 3 luglio la Provincia di Como, la SFT e la Societ\u00e0 Anonima Ferrovie Nord Milano (FNM) stipularono una nuova convenzione che segnava il passaggio delle concessioni ferroviarie della societ\u00e0 belga alla societ\u00e0 milanese, che era divenuta una controllata della prima.\nRealizzata a binario singolo, nel 1929 fu completato il raddoppio nel tratto tra Como Camerlata e Grandate-Breccia nell'ambito del potenziamento della rete allo scopo di migliorare i servizi di trasporto ferroviario tra Como e Milano.\nPer far fronte alle pesanti soggezioni all'esercizio imposte ai treni con trazione a vapore dovute all'acclivit\u00e0 della linea, nel 1935 furono immesse in esercizio le tre automotrici termiche classificate Md. 510 per il servizio passeggeri, relegando la trazione a vapore al solo traffico merci.\nL'elettrificazione della linea fu completata il 14 dicembre 1948.\nLa linea fu chiusa al traffico passeggeri il 31 luglio 1966, ufficialmente a causa dello scarso traffico e della lontananza fra le stazioni e i paesi. A novembre fu soppresso il trasporto di merci lungo la Malnate-Grandate. Nel 1972 la linea fu privata della catenaria e disarmata. Reiterate proposte di una sua riapertura, che condussero anche ad appositi studi, non hanno avuto seguito.\nCaratteristiche.\nLa ferrovia era a binario singolo, ad eccezione del tronco Grandate\u2013Como Camerlata. I tratti Varese-Malnate e Grandate-Como erano in comune rispettivamente alla ferrovia Saronno-Laveno e alla Saronno-Como.\nIl tratto Malnate-Grandate era caratterizzato da un tracciato planoaltimetrico assai accidentato. L'acclivit\u00e0 maggiore si riscontrava tra Malnate e Solbiate Albiolo dove la pendenza raggiungeva il 20 per mille.\nLa stazione di Solbiate Albiolo era posta alla massima altitudine della rete delle Ferrovie Nord Milano, trovandosi a 409 metri slm.\nPercorso.\nDa Como Nord Lago a Grandate la ferrovia era in comune con la Como-Saronno.\nGiunti alla Stazione di Grandate, la linea si separava da quella verso Saronno e Milano, sottopassava l'autostrada A9 e proseguiva in rettilineo; superando successivamente due curve si giungeva a Villa Guardia all'omonima stazione.\nDopo questa localit\u00e0, la linea affrontava una curva stretta, dopo cui la linea proseguiva in rettilineo attraversando i boschi di Villa Guardia; superata la SP24 e un ponticello si entrava nella stazione di Lurate Caccivio.\nDopo questa stazione, la linea sovrappassava il torrente Lura e a poca distanza da essa la linea incrociava la tranvia Como-Mozzate per mezzo di un sovrappasso appositamente costruito (poi demolito). La ferrovia attraversava per mezzo di un passaggio a livello la via Varesina, sottopassava un ponte di tre archi chiamato \"ponte delle streghe\" o \"ponte di Baragiola\" e dopo una serie di curve giungeva nella stazione di Olgiate Comasco.\nDopo quest'ultima localit\u00e0, la linea sottopassava la via Giovanni Tarchini e pochi chilometri pi\u00f9 avanti, la ferrovia sovrappassava la SP23 Lomazzo-Bizzarone (sovrappasso poi demolito). Dopo essa affrontava un'altra curva stretta per proseguire in rettilineo fino a raggiungere la stazione di Solbiate-Albiolo, la pi\u00f9 alta della rete delle Ferrovie Nord Milano.\nDopo quest'ultima stazione la linea affrontava diverse curve e rettilinei fino alla stazione di Binago-San Salvatore.\nDopo questa localit\u00e0 la linea proseguiva in rettilineo e dopo una curva, si congiungeva sul viadotto Quadronna con la Saronno-Varese-Laveno arrivando alla stazione di Malnate per proseguire fino a Varese Nord.\nGiunti a Varese il treno poteva proseguire fino a Laveno."}
{"id": "1873407", "revid": "287204", "url": "https://it.wikipedia.org/wiki?curid=1873407", "title": "Largo", "text": ""}
{"id": "1873415", "revid": "77594", "url": "https://it.wikipedia.org/wiki?curid=1873415", "title": "Raffaele Garrucci", "text": "Biografia.\nApparteneva ad una famiglia benestante, entr\u00f2 nella Compagnia di Ges\u00f9 all'et\u00e0 di 15 anni e prese i voti il 19 marzo 1853. \nSi dedic\u00f2 allo studio dei padri della Chiesa ed alla antichit\u00e0 pagane e cristiane. Lui ed il famoso Giovanni Battista de Rossi divennero i principali discepoli di padre Giuseppe Marchi. Nei suoi molti viaggi attraverso l'Italia, la Francia, la Germania, e la Spagna, raccolse moltissimo materiale per le sue pubblicazioni archeologiche.\nNel 1853 si trasfer\u00ec a Roma, dove divenne \"scrittore\" de La Civilt\u00e0 cattolica, con cui gi\u00e0 collaborava.\nNel 1854 scrisse per i \"M\u00e9langes d'Arch\u00e9ologie\" di padre Charles Cahier, uno studio sul sincretismo frigio. Subito dopo elabor\u00f2 le note di Jean L'Heureux sulle Catacombe di Roma (in manoscritto dal lontano 1605); in seguito un saggio sui \"Vetri Ornati di Figure in Oro\" ritrovati nelle catacombe (1858) ed un altro sulle catacombe ebraiche di Vigna Randanini. Nel 1866 pubblica a Roma uno studio sulle \"Monete delle due Rivolte Giudaiche\". \nNel 1872 inizi\u00f2 la pubblicazione di una storia monumentale sulle prime antichit\u00e0 cristiane, intitolata \"Storia dell'arte cristiana\". \nEra prevista l'inclusione di tutte le opere di scultura, pittura e delle arti minori e dei lavori artigianali, durante i primi otto secoli dell'era cristiana. Di fatto \u00e8 una storia generale della prima arte cristiana, e contiene cinquecento tavole finemente incise con il testo esplicativo. Cinque dei sei volumi riguardano rispettivamente gli affreschi delle catacombe - e pittura di altra origine - vetri decorati, mosaici, sarcofagi, sculture non sepolcrali. Il primo volume \u00e8 dedicato alla parte teoretica dell'opera, cio\u00e8 la storia dell'arte cristiana propriamente detta.\nIn questa opera Garrucci rielabor\u00f2 anche materiali gi\u00e0 pubblicati in precedenza. Per i materiali ancora inediti us\u00f2 fotografie o altri tipi di riproduzioni. Le sue incisioni non sono sempre molto accurate ed ovviamente di qualit\u00e0 inferiore a quelle ottenute con i moderni processi di riproduzione. \nNel 1885 pubblic\u00f2 a Roma \"Le monete dell'Italia antica\", lo studio all'epoca pi\u00f9 avanzato sulle antiche monete coniate in Italia.\nL'elenco delle sue pubblicazioni supera i 118 numeri in Sommervogel, \"Biblioth\u00e8que de la compagnie de J\u00e9sus\" (Brussels 1902), III."}
{"id": "1873434", "revid": "287204", "url": "https://it.wikipedia.org/wiki?curid=1873434", "title": "After the Rain", "text": ""}
{"id": "1873439", "revid": "1812835", "url": "https://it.wikipedia.org/wiki?curid=1873439", "title": "Accadde a Lisbona", "text": "Accadde a Lisbona \u00e8 una miniserie televisiva italiana del 1974, diretta da Daniele D'Anza, su sceneggiatura dello stesso regista e di Luigi Lunari.\nProtagonista \u00e8 Paolo Stoppa nel ruolo del truffatore Arturo Virgilio Alves Reis. Del cast fanno parte Maria Fiore, Paolo Ferrari, Alessandro Sperl\u00ec, Enzo Tarascio, Vittorio Sanipoli, Walter Maestosi, Ottavio Fanfani.\nAll'inizio di ciascuna puntata viene presentata una breve introduzione, girata in esterno in diversi punti del centro monumentale di Lisbona, nella quale Paolo Stoppa spiega il contesto della vicenda e riassume le puntate precedenti.\nTrama.\nLisbona, 1924: l'abile truffatore Arturo Virgilio Alves Reis si convince del fatto che tentare di stampare banconote false sia troppo pericoloso ed elabora un piano per produrre una serie di documenti falsi della Banca del Portogallo che gli consentano di ottenere la regolare stampa di un ingente quantitativo di banconote, in tutto e per tutto identiche a quelle vere, dalla stessa ditta londinese incaricata delle funzioni di zecca per il governo portoghese.\nInizialmente il clamoroso raggiro ha successo ed Alves Reis e i suoi complici riescono ad accumulare enormi somme di denaro arrivando a fondare una propria banca, ma alla fine le indagini della polizia su denuncia di un impiegato di Alves Reis porteranno alla scoperta della truffa.\nSoggetto.\nLo sceneggiato \u00e8 ispirato allo scandalo della Banca del Portogallo, vicenda realmente accaduta nel 1925, una delle pi\u00f9 clamorose truffe mai perpetrate ai danni di un istituto di credito.\nLo sceneggiato ripercorre molto fedelmente la vicenda realmente accaduta, in tutti i suoi particolari. L'unico elemento nel quale si discosta dalla realt\u00e0 dei fatti \u00e8 probabilmente nell'et\u00e0 del protagonista: al momento della realizzazione della truffa Alves Reis aveva meno di 30 anni, mentre all'epoca dello sceneggiato Paolo Stoppa, che lo interpretava, ne aveva quasi 70."}
{"id": "1873441", "revid": "125472921", "url": "https://it.wikipedia.org/wiki?curid=1873441", "title": "Eugenia Ratti", "text": "Biografia.\nDiplomatasi al Conservatorio di Genova, debutt\u00f2 sul palcoscenico a Sestri Levante nel 1954.\nNello stesso anno esord\u00ec alla Scala interpretando Adina ne \"L'elisir d'amore\". A seguire nel teatro milanese partecip\u00f2 alla prima italiana di \"David\" di Darius Milhaud e fu Lisa ne \"La sonnambula\" al fianco di Maria Callas nella messa in scena curata da Luchino Visconti con la direzione di Leonard Bernstein. Sempre alla Scala nel 1957 fu la prima interprete del ruolo di Constance ne \"I dialoghi delle Carmelitane\" di Francis Poulenc. Fu presente in tantissime altre produzioni scaligere, tra cui \"Un ballo in maschera\" (Oscar, con Callas e Di Stefano), \"Il franco cacciatore\", \"La santa di Bleecker Street\", \"La boh\u00e8me\" (Musetta nel 1964 diretta da Herbert von Karajan nella celebre edizione con la regia di Franco Zeffirelli), \"Il barbiere di Siviglia\", \"Il matrimonio segreto\", \"Pagliacci\" (con Franco Corelli), \"La Cecchina ossia La buona figliuola\", \"Rita\", \"Il turco in Italia\", \"Katerina Izmajlova\", \"Ascesa e caduta della citt\u00e0 di Mahagonny\", \"La pietra del paragone\", \"I quattro rusteghi\". In Italia apparve anche, tra gli altri, al Teatro Massimo di Palermo (\"La figlia del reggimento\", \"Falstaff\").\nAll'estero cant\u00f2 \"L'Italiana in Algeri\" (Elvira) e \"L\u2019infedelt\u00e0 delusa\" (Vespina) all'Holland Festival, \"Il barbiere di Siviglia\" al festival di Aix-en-Provence nel 1956, \" Il matrimonio segreto\" al Festival di Edimburgo nel 1957. Altre apparizioni importanti furono all'Op\u00e9ra di Parigi, alla Wiener Staatsoper, al Festival di Glyndebourne, al festival di Wexford, a Monaco di Baviera. Negli Stati Uniti, cant\u00f2 nel 1958 a Dallas sostituendo Maria Callas ne \"Il barbiere di Siviglia\" e a San Francisco (Musetta ne \"La boh\u00e8me\" con Jussi Bj\u00f6rling, Susanna ne \"Le nozze di Figaro\" con Elisabeth Schwarzkopf).\nEssenzialmente soprano lirico-leggero di coloratura, i ruoli preferiti furono quelli mozartiani di Susanna, Zerlina, Despina, rossiniani di Rosina, Fiorilla, donizettiani di Adina, Norina, Maria, verdiani di Oscar, Gilda, Nannetta."}
{"id": "1873442", "revid": "123632207", "url": "https://it.wikipedia.org/wiki?curid=1873442", "title": "Cattedrale di Nostra Signora Assunta (Savona)", "text": "Il duomo di Savona, conosciuto anche col nome ufficiale di Basilica Cattedrale di Santa Maria Assunta, \u00e8 il principale luogo di culto cattolico di Savona, chiesa madre della diocesi di Savona-Noli. Si trova nel cuore del centro storico della citt\u00e0, non lontano dalla Cappella Sistina.\nStoria.\nNel 1528 Savona si era arresa alle truppe genovesi che avevano conquistato la citt\u00e0 e occupato la parte pi\u00f9 antica dell'abitato sulla collina del Priamar. Negli anni immediatamente successivi, i genovesi costruirono una imponente fortezza su tale sito, demolendo sistematicamente tutti gli antichi edifici compresa la cattedrale del IX secolo, dapprima sconsacrata e poi definitivamente distrutta nel 1595. Per tali ragioni nel 1559 papa Paolo IV eresse a cattedrale la chiesa di San Francesco, il cui chiostro esiste ancora sul lato sinistro dell'attuale duomo. Nel 1584 si inizi\u00f2 la costruzione dell'odierno edificio, sulla precedente chiesa del convento di San Francesco, terminato nel 1605.\nNel giugno del 1816 fu elevata al rango di basilica minore.\nDescrizione.\nArchitettura.\nMolto probabilmente il nuovo duomo fu progettato da Battista Sormano [Senza fonte]. Misura 61 metri di lunghezza, 39 di larghezza ed \u00e8 costituito da una pianta a croce latina divisa in tre navate. Le volte della navata centrale e del transetto sono a botte, mentre quelle delle navate laterali sono a crociera. Il campanile si trova sul lato destro e fu terminato solo nel 1929.\nOpere d'arte.\nIl portale esterno \u00e8 del 1776, con gruppo dell'Assunta dell'abate Giovanni Antonio Cybei, inglobato poi nella facciata neo-barocca realizzata da Guglielmo Calderini tra il 1881 e il 1886. Sul muro interno spicca l'affresco di \"Ges\u00f9 che scaccia i mercanti dal tempio\", opera di Coghetti, autore degli affreschi della volta, del presbiterio e della cupola. Rispettivamente a destra e a sinistra entrando dal portone principale, troviamo un crocefisso marmoreo quattrocentesco e un fonte battesimale scavato in un capitello bizantino del VI secolo. Entrambi provengono dalla antica cattedrale di Savona. Di fronte al crocefisso, si nota una imponente acquasantiera rinascimentale, dono di Giulio II alla precedente chiesa francescana.\nLa navata laterale di destra comprende diverse cappelle: nella prima vi \u00e8 \"L'apparizione della Vergine a Savona\" del Ratti, nella seconda il \"Sacro Cuore\" di Paolo Gerolamo Brusco, nella terza \"Madonna con bambino e angeli\", \"Il sogno di Giacobbe\" del pittore romano Giovanni Baglione e \"Abramo con gli angeli\" del parmense Giovanni Lanfranco. Di seguito vi \u00e8 la porta del chiostro sormontata da una tribuna di legno dorata da cui Pio VII seguiva le funzioni religiose durante il periodo di prigionia savonese (1809-1812) imposto da Napoleone. Nella quarta cappella si trova il \"monumento al vescovo Righetti\" di Renata Cuneo. Nella cappella del transetto domina l'altare seicentesco dedicato ai defunti, mentre nella cappella a destra del presbiterio si trovano una pala d'altare cinquecentesca e alcuni monumenti funebri di prelati.\nL'altare maggiore \u00e8 del 1765, sormontato da un ciborio ottagonale opera del Grassi. Alle pareti si trovano due grossi quadri del Coghetti rappresentanti \"Giulio II che inizia la basilica di S. Pietro\" e \"Sisto IV benedicente la flotta contro i turchi\". Di particolare interesse il coro ligneo intarsiato realizzato tra il 1500 e il 1521. Il pulpito proveniente dalla antica cattedrale, risale alla prima met\u00e0 del Cinquecento e presenta forma esagonale.\nNella navata laterale di sinistra sono visibili nella prima cappella una pala seicentesca raffigurante San Francesco da Paola e affreschi del Brusco. Nella seconda cappella una pala d'altare della \"Adorazione dei Magi\" del genovese Bernardo Castello e nella terza il \"Martirio di Sant'Orsola\" di un altro artista di Genova Giovanni Battista Paggi. A seguire vi \u00e8 la porta laterale sormontata dal timpano trecentesco dell'antica cattedrale e poi la quarta cappella con la \"Madonna della Colonna\", affresco medievale che si sarebbe staccato miracolosamente nel 1601 da una colonna della vecchia chiesa di San Francesco in demolizione. Infine nella cappella del transetto troviamo l'altare barocco (1663) della \"Madonna di Misericordia\" e nella cappella a sinistra del presbiterio l'altare del \"Martirio di Santo Stefano\" e l'urna con lo scheletro del \"beato Ottaviano\", vescovo di Savona dal 1117 al 1128, il quale predisse l'apparizione di Maria.\nLa cattedrale conserva alcune reliquie di san Valentino Martire, patrono degli innamorati.\nOrgano a canne.\nSulla cantoria dell'abside, alle spalle dell'altare maggiore e sopra gli stalli lignei del coro, si trova l'organo a canne Mascioni \"opus 476\", costruito nel 1935. Lo strumento, racchiuso entro la cassa del precedente strumento settecentesco, \u00e8 a trasmissione elettrica, con tre tastiere di 61 note ciascuna e pedaliera concavo-radiale di 32 note."}
{"id": "1873444", "revid": "106908", "url": "https://it.wikipedia.org/wiki?curid=1873444", "title": "NG2-Glia", "text": "la NG2-Glia \u00e8 una determinata popolazione di cellule gliali presenti nel SNC esprimenti per il proteoglicano NG2 (\"un inibitore della crescita assonica\") \nStoria.\nNel 1980, William Stallcup identific\u00f2 una nuova popolazione di cellule, nel SNC adulto, utilizzando anticorpi per un nuovo tipo di CSPG (condroitin solfato proteoglicano),\nle NG2, una serie di molecole derivate da colture miste di neuroni \"N\" e cellule della glia \"G\".\nFisiologia.\nLe NG2 immunopositive esprimono vari marker specifici dei precursori degli oligodendrociti (\"OPC\"), come ad esempio i recettori alfa per il fattore di crescita di origine piastrinica \"PDGF\u03b1R\", proprio per questo tendono ad essere considerate cellule appartenenti alla oligodendroglia.\nDurante la crescita le OPC NG2 immunopositive differenziano in oligodendrociti mielinizzanti, altre invece (5-10% di tutta la glia) persistono nella forma nativa sia nella materia bianca sia nella materia grigia del SNC maturo, e possono differenziare in neuroni, oligodendrociti e astrociti.\nFunzione.\nLa NG2-glia \u00e8 fortemente reattiva e risponde rapidamente in seguito a danni nell'SNC con la crescita e la creazione di nuovi processi citoplasmatici, partecipa cos\u00ec al processo di gliosi (formazione di una cicatrice gliale in seguito a lesione dell'SNC) assieme agli astrociti.\n\u00c8 stato postulato che una funzione primaria della NG2-glia nel SNC adulto potrebbe essere quella di rispondere rapidamente ai cambiamenti nell'integrit\u00e0 neurale, sia per formare una cicatrice gliale, sia per generare nuovi neuroni, astrociti o oligodentrociti, \"decisione\" che verrebbe presa a seconda dei segnali captati.\nSinantociti.\nI sinantociti , sono un particolare tipo di cellule della NG2 glia, esprimono canali Na+, Ca2+ e K+ voltaggio-dipendenti, recettori per glutammato e GABA, ma nessun trasportatore di glutammato cos\u00ec come per la totale assenza di glutammina-sintetasi, particolare che li contraddistingue dalle cellule astrogliali.\nQueste cellule sembrano comunicare attivamente con i neuroni, ma la loro funzione non \u00e8 ancora stata chiarita."}
{"id": "1873449", "revid": "339392", "url": "https://it.wikipedia.org/wiki?curid=1873449", "title": "Duomo di Savona", "text": ""}
{"id": "1873456", "revid": "819238", "url": "https://it.wikipedia.org/wiki?curid=1873456", "title": "Ferrovia Busto Arsizio-Malpensa Aeroporto", "text": "La ferrovia Busto Arsizio-Malpensa Aeroporto \u00e8 una linea ferroviaria a doppio binario di propriet\u00e0 regionale gestita da Ferrovienord.\nLa linea si dirama dalla ferrovia Saronno-Novara e raggiunge il capolinea di Malpensa Terminal 2 effettuando le fermate intermedie di Ferno e Malpensa Terminal 1.\nStoria.\nI lavori per la costruzione della linea furono iniziati nel febbraio 1998 e procedettero speditamente.\nLa linea fu attivata nel maggio 1999 con soli treni Malpensa Express da e per Milano Cadorna. Nel giro di qualche anno venne aggiunto un ulteriore collegamento con Milano Centrale via Milano Porta Garibaldi (sfruttando l'interscambio di Milano Nord Bovisa), seguito nel 2011 dal prolungamento della linea S30 da e per Bellinzona, che allacci\u00f2 la tratta alla rete celere ticinese (via Gallarate e Luino).\nTra il 2010 e il 2012 vi operarono anche treni Frecciarossa in servizio da e per Roma Termini, ma il servizio ebbe scarsa frequentazione e vita effimera.\nIl prolungamento della linea fino alla stazione di Malpensa T2 \u00e8 stato attivato il 18 dicembre 2016.\nA seguito dell\u2019attivazione della ferrovia Mendrisio-Varese, dal 2018 alla linea S30 \u00e8 subentrata ogni due ore la S40 da e per Albate Camerlata (via Varese, Mendrisio e Chiasso), dal giugno 2019 alla S40 \u00e8 subentrata con cadenza oraria la linea S50 da Bellinzona via (Varese, Mendrisio e Lugano)\nProgetti.\nIl 24 marzo 2017 Ferrovie dello Stato Italiane ha emesso un comunicato stampa che ha sancito la sottoscrizione di un accordo con Regione Lombardia per il potenziamento infrastrutturale in ambito ferroviario nella regione, e in particolare riguardante l'area nord-occidentale della Lombardia e l'accessibilit\u00e0 ferroviaria dell'aeroporto.\nIl 17 luglio 2020 \u00e8 stato annunciato il finanziamento del 30% per una nuova tratta ferroviaria tra la stazione di Malpensa Terminal 2 e Gallarate/Casorate Sempione, realizzabile a partire dal 2021 con ipotesi di completamento entro dicembre 2024; successivamente Legambiente, il Parco del Ticino e diversi comuni di quelli toccati dalla nuova tratta ferroviaria, che gi\u00e0 in precedenza si erano opposti a tale progetto principalmente per il forte impatto ambientale, hanno presentato ricorso al TAR della Lombardia per prevenirne la realizzazione.\nTraffico.\nDal giugno 2018 la linea \u00e8 percorsa dai treni operanti il servizio Malpensa Express da e per diverse stazioni di Milano, gestito da Trenord, e da quelli della linea S40 della rete celere ticinese, gestiti da TiLo sulla relazione internazionale italo-elvetica Malpensa-Varese-Mendrisio-Como/Albate Camerlata.\nIl servizio sulla linea prevede quotidianamente, per ciascuna direzione, una cadenza circa quart'oraria (dalle 4:00 alle 23:00) per i servizi Malpensa Express e bioraria (dalle 7:00 alle 23:00) per la S40.\nAll'atto dell'apertura della linea le corse (in capo al solo Malpensa Express) erano espletate con materiale TAF pellicolato in livrea speciale e allestimento interno; dal 2010 gli sono subentrati i treni di tipo Coradia CSA. Le corse internazionali da e per la Svizzera sono invece operate con elettrotreni FLIRT RABe 524. Tra il 2010 e il 2012 vi transitarono inoltre i convogli ad alta velocit\u00e0 ETR 500 operanti il servizio Frecciarossa di Trenitalia."}
{"id": "1873457", "revid": "149727", "url": "https://it.wikipedia.org/wiki?curid=1873457", "title": "Bivio Sacconago-Malpensa", "text": ""}
{"id": "1873458", "revid": "76963", "url": "https://it.wikipedia.org/wiki?curid=1873458", "title": "Bill Switzer", "text": "Biografia.\nMeglio conosciuto per i ruoli interpretati in diverse serie televisive trasmesse a livello internazionale, quali \"Eerie, Indiana: The Other Dimension\" \u2014 seguito della serie: \"Gli acchiappamostri\" (\"Eerie, Indiana\") \u2014, Switzer ha anche doppiato numerosi personaggi in svariati anime. Tra i doppiaggi da lui eseguiti, la serie animata \"Sabrina\" (1999 - 2000).\n\u00c8 stato uno dei sei finalisti per la decima edizione degli \"Achievement Awards\" nella categoria della recitazione.\nSwitzer ha inoltre conseguito, per la sua carriera come giovane attore, prestigiosi riconoscimenti per quanto riguarda gli Young Artist Awards: una vittoria nel 2000 con il film \"Il bambino che non voleva parlare\" (1999) e due nomination, nel 1998 per \"Un desiderio \u00e8 un desiderio\" (1997) e nel 2001 per \"Una e-mail per il presidente\" (2000)."}
{"id": "1873469", "revid": "486946", "url": "https://it.wikipedia.org/wiki?curid=1873469", "title": "Affori MM", "text": ""}
{"id": "1873470", "revid": "1876278", "url": "https://it.wikipedia.org/wiki?curid=1873470", "title": "Camera di commercio di Carrara", "text": "La Camera di commercio \u00e8 situata in piazza 2 giugno, 16 a Carrara.\nStoria.\nAlla met\u00e0 degli anni cinquanta la Camera di commercio di Carrara bandisce un concorso nazionale per la costruzione della nuova sede: il bando prevede, oltre a determinati requisiti volumetrici e funzionali, anche una dimostrazione programmatica delle possibilit\u00e0 d'impiego del marmo.\nVincitore del concorso di primo grado risulta il progetto di Carlo Aymonino. La giuria, composta tra gli altri da Giuseppe Samon\u00e0, decide di istituire un secondo grado per meglio definire alcune soluzioni non ritenute completamente soddisfacenti: vincitore risulta ancora, nel 1956, il progetto del gruppo di Aymonino, allora appena trentenne.\nUn primo esecutivo viene approvato dall'amministrazione comunale il 20 marzo 1957 e successivamente inviato al Ministero dei lavori pubblici che impone alcune variazioni. Il progetto definitivo redatto da Aymonino (20 dicembre 1957) si differenzia dal precedente per la diversa articolazione di alcuni spazi (la sala contrattazioni \u00e8 quadrata anzich\u00e9 rettangolare, il corpo degli uffici presenta una variata distribuzione dei vani e le scale sono dislocate diversamente), per la soluzione della copertura e per l'eliminazione di due volumi a un piano addossati sul fronte verso la piazza e verso il giardino. Gli esecutivi della grande scala elicoidale vengono definiti nel maggio del 1958 e quelli del paramento lapideo e dei particolari costruttivi tra il marzo del 1958 e il 1960; gli esecutivi dell'arredo in legno nel gennaio del 1961. L'edificio \u00e8 ufficialmente inaugurato nell'estate del 1961.\nDescrizione.\nL'edificio \u00e8 situato nel centro storico di Carrara, in un lotto irregolare delimitato a sud dalla via Garibaldi, uno degli assi principale di collegamento del sistema viario cittadino, a ovest da via Aronte e a est dalla piazza 2 giugno, vero e proprio centro civico sulla quale si affacciano il palazzo comunale, edificato successivamente, e una serie di edifici (tutti del dopoguerra e tra i cinque ed i sei piani) destinati in prevalenza ad attivit\u00e0 commerciali e terziario. A nord il lotto \u00e8 delimitato da una porzione a verde a notevole pendenza, attraversata da una percorso pedonale che mette in collegamento la piazza con la sottostante via Rosselli. L'edificio della Camera di commercio, che assieme a quello del Comune costituisce una rilevante emergenza grazie al raffinato paramento marmoreo, si affaccia in parte sulle vie cittadine e in parte su due giardinetti interni, delimitati da muro di cinta: quello su via Garibaldi - dal disegno pi\u00f9 geometrico con aiuole circolari e quadrate e assi pedonali in marmo, utilizzato come spazio espositivo dei prodotti artigianali - e quello su via Aronte, un'ampia superficie a prato con alcune alberature ad alto fusto: in quest'ultimo \u00e8 situata l'abitazione del custode, puro parallelepipedo a pianta quadrata con copertura piana e quattro vani all'interno.\nEsterno.\nL'edificio presenta una planimetria articolata con impianto ad \"L\" e una volumetria compatta risultante dalla combinazione di due diversi corpi, collegati dal volume, trasparente ed emergente, del vano scala: il primo nucleo, il cui fronte principale definisce la piazza due giugno, ha pianta rettangolare sviluppata su quattro piani fuori terra; il secondo ha pianta quadrata e 2 piani fuori terra. Questi due corpi sono tuttavia percepiti come un 'unicum', sia dal punto di vista volumetrico - data la diversa altezza dei vani interni, la linea di gronda \u00e8 la medesima e \u00e8 enfatizzata dal segno orizzontale del parapetto in rame - sia dal punto di vista materico. I fronti sono infatti scanditi modularmente dal sapiente disegno del paramento marmoreo che differenzia elementi strutturali e tamponamenti: i pilastri e i solai sono rivestiti in granito rosso, le murature in lastre rettangolari di marmo bianco. In questa griglia geometrica si inseriscono le ampie campiture trasparenti delle finestre, anch'esse scandite modularmente dal disegno degli infissi in alluminio, impreziosite in alcuni casi dai davanzali in alluminio fuso (opera dello scultore Miguel Ortiz de Berrocal). Nella rigorosa griglia della facciata si inseriscono alcune calibrate variabili: le murature del piano terra del corpo sulla piazza (il muro, lievemente arretrato, \u00e8 rivestito in marmo grigio), dei tre accessi (quello principale sulla piazza e i due laterali), segnalati anch'essi dal colore grigio del paramento, e infine dei pannelli azzurri posti a caratterizzare esternamente la scala e una porzione del piano terra.\nInterno.\nDal fronte principale sulla piazza si accede direttamente all'atrio centrale, dominato dal dinamico plasticismo del centrale scalone d'onore elicoidale, caratterizzato da un ardito telaio metallico di colore marrone sul quale si innestano le pedate in marmo bianco statuario: il movimento a spirale della scala \u00e8 sottolineato dal disegno a motivi circolari del pavimento (marmi giallo Siena, rosso Francia, Nuvolato apuano e nero Belgio) e da un elemento plastico semicircolare, sempre in marmo bianco, da esso emergente che ne conclude la spinta dinamica.\nDa tale atrio si accede direttamente al salone del registro, alla sala rossa e ai locali di servizio; agli angoli opposti all'entrata sono situati i due corpi scala, quello a nord di servizio e quello a sud d'accesso. A fianco della scala principale \u00e8 situato il corpo degli ascensori, il cui fronte \u00e8 caratterizzato su tutti i piani da campiture cromatiche definite da ricorsi metallici neri di chiara derivazione De Stijl. Al piano primo il corpo prospiciente la piazza ospita la sala riunione, alla quale si accede direttamente dall'atrio, e gli uffici, attestati attorno all'asse centrale del corridoio; ai piani superiori la distribuzione rimane la medesima - spazi di rappresentanza adiacenti alla \"hall\", uffici nell'ala sud est - con la variante della presenza della grande sala del consiglio al piano secondo, interamente finestrata.\nFortuna critica.\nL'opera si impone, sin dalla fase del concorso, all'attenzione della critica sia per la giovane et\u00e0 dei progettisti sia per l'ardito connubio tra tettonica e rivestimento lapideo e suscita pressoch\u00e9 incondizionatamente giudizi positivi, culminanti nel conferimento, nel 1962, del premio In/Arch. Nel presentare il progetto sulle pagine de \"L'Architettura\", Samon\u00e0 (1961) ne loda la chiarezza distributiva e il superamento del puro schema funzionale in virt\u00f9 del serrato impegno culturale dei componenti del gruppo, con scelte e soluzioni pi\u00f9 o meno perfette, trovando invece meno convincente il nodo degli collegamenti verticali, seppur felicissimo come sistema di integrazione tra i due volumi.\nLa critica pi\u00f9 recente non fa che sottolineare il notevole equilibrio tra articolazione volumetrica e rivestimento lapideo: per Polano (1991), Aymonino presenta un uso pertinente del materiale inserendolo entro la maglia strutturale cos\u00ec da accentuarne il valore di prezioso rivestimento superficiale; per Giorgieri (1989) la costruzione, pur nella voluta semplicit\u00e0 linguistica, si caratterizza per l'accurato studio dei dettagli e dei particolari costruttivi. Per Conforti (1980) in quest'opera Aymonino si serve con spregiudicatezza della lezione miesiana, integrata dalle esperienze neoplastiche, filtrate attraverso l'esperimento neorealista, facendo della preziosit\u00e0 dell'involucro e della dilatazione del dettaglio architettonico il tema del progetto."}
{"id": "1873473", "revid": "35813", "url": "https://it.wikipedia.org/wiki?curid=1873473", "title": "I Paradisi artificiali", "text": ""}
{"id": "1873474", "revid": "834", "url": "https://it.wikipedia.org/wiki?curid=1873474", "title": "2 Years on", "text": ""}
{"id": "1873479", "revid": "729019", "url": "https://it.wikipedia.org/wiki?curid=1873479", "title": "Stazione di Casalnuovo (RFI)", "text": "La stazione di Casalnuovo \u00e8 una stazione ferroviaria posta sulla linea Roma-Napoli via Cassino, a servizio del centro abitato di Casalnuovo di Napoli.\nL'impianto ferroviario \u00e8 gestito da Rete Ferroviaria Italiana (RFI).\nStoria.\nNel 1916 assunse la nuova denominazione di \"Casalnuovo-Licignano\"; ritorn\u00f2 alla denominazione d'origine.\nStrutture e impianti.\nLa stazione \u00e8 dotata di due binari passanti e due tronchi (di cui uno in direzione Napoli, l'altro in direzione Caserta), serviti da sottopassaggio e pensiline, di cui due per il servizio regolare e uno riservato alle precedenze. Sono presenti inoltre due raccordi merci: uno per l'ex stabilimento Moneta e l'altro per l'ex stabilimento Eridania. Era presente anche un piccolo scalo merci attualmente dismesso.\nLa stazione \u00e8 collegata con le maggiori citt\u00e0 campane tra cui: Napoli, Caserta e con la stazione di Napoli Campi Flegrei. Vi fermano tutti i treni regionali di Trenitalia.\nIl fabbricato viaggiatori \u00e8 situato su via Roma ed \u00e8 composto da una piccola sala d'attesa ove era situata la biglietteria, chiusa dopo i lavori di ristrutturazione che hanno interessato la stazione recentemente, e da alcuni uffici. Su via Vittorio Emanuele, nell'area dell'ex scalo merci, \u00e8 invece situato il parcheggio gestito da Metropark.\nMovimento.\nLa stazione \u00e8 servita da Trenitalia sulle relazioni per Napoli, Caserta, Vairano, Cassino e Villa Literno."}
{"id": "1873481", "revid": "767487", "url": "https://it.wikipedia.org/wiki?curid=1873481", "title": "O.K. Connery", "text": "O.K. Connery \u00e8 un film del 1967 diretto da Alberto De Martino.\nTrama.\nUn agente segreto \u00e8 stato assassinato. Miss Maxwell si mette sulle tracce di miss Yashuko, la fidanzata alla quale l'agente segreto ha confidato sotto ipnosi delle informazioni. La donna, che \u00e8 sotto le cure del chirurgo estetico ed ipnotizzatore dottor Neil Connery, subisce un tentativo di rapimento, organizzato da Maya Rafis che lavora agli ordini di Mr Thai, membro dell'organizzazione terroristica \"Thanatos\".\nIl servizio segreto, comandato dal comandante Cunningham, assume Neil Connery per ritrovare Miss Tashuko, alla fine rapita da Lotte Krayendorf mentre si trova sotto la custodia di Miss Maxwell. Connery ipnotizza Mildred, una bella ragazza che dovrebbe controllarlo per conto di Mr Thai, e scopre che la rapita si trova nel castello di Lotte Krayendorf, in Spagna. Riesce a salvare Miss Yashuko e a carpire alcune informazioni dopo averla ipnotizzata. Scopre cos\u00ec il piano di \"Thanatos\" per costruire un grande magnete che interrompa tutti i mezzi meccanici da New York a Mosca. L'arma si sta assemblando segretamente in una fabbrica marocchina di tappeti, in cui lavorano solo dipendenti ciechi. Miss Yashuko \u00e8 assassinata da Mildred prima di rivelare altre informazioni, ma anche Mildred verr\u00e0 poi uccisa da Juan, un aiutante di Connery.\nGiunto in Marocco, Connery \u00e8 invitato da Maya Rafis ad una festa di Mr Thai. Durante il ricevimento il dottore scopre il piano dell'uomo, che vorrebbe i suoi servigi per creare una copia del capo di \"Thanatos\". Connery mette al corrente Maya che sar\u00e0 assassinata dopo che Mr Thai sar\u00e0 diventato capo dell'organizzazione terroristica. La donna passa cos\u00ec dalla sua parte. Connery scopre perch\u00e9 nella fabbrica segreta i dipendenti sono ciechi: per non accorgersi che lavorano pericolosi filamenti di uranio.\nConnery e Maya seguono infine le tracce radioattive fino in Svizzera, dove mister Thai, che \u00e8 riuscito ad assassinare il capo di \"Thanatos\", ha installato il potente magnete con l'intenzione di dar corso alla sua minaccia al mondo. Lo sconfiggeranno grazie a un esercito di arcieri.\nCast.\nI principali attori del film avevano partecipato una o pi\u00f9 volte ai film della serie di James Bond (che all'epoca era arrivata al quinto capitolo della saga originale) o vi erano in qualche modo legati, come nel caso di Neil Connery che, ironicamente, condivide nome e cognome con il protagonista della storia:"}
{"id": "1873482", "revid": "287204", "url": "https://it.wikipedia.org/wiki?curid=1873482", "title": "Uropsilus investigator", "text": "La talpa toporagno ficcanaso (\"Uropsilus investigator\", Thomas, 1922) \u00e8 un mammifero della famiglia dei Talpidae, endemico della Cina. La specie \u00e8 nota attraverso lo studio di un solo esemplare.\nDescrizione.\nQuesta talpa \u00e8 simile a un toporagno per forma e dimensioni. A differenza della maggioranza delle talpe, le orecchie sono grandi e sporgono dalla testa. Il muso \u00e8 lungo e la sottile coda pu\u00f2 essere lunga quanto tutto il corpo. Le zampe anteriori, piccole e dotate di unghie curve e deboli, non sono adatte allo scavo.\nDistribuzione e habitat.\nSi pensa che l'areale sia formato da zone ristrette della provincia dello Yunnan, nella Cina meridionale. L'esemplare tipico fu rinvenuto all'altitudine di 3600 m.\nBiologia.\nLa specie non \u00e8 stata studiata in natura e le sue abitudini non sono note.\nStatus e conservazione.\nLa \"IUCN Red List\" classifica questa specie come in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Uropsilus investigator\" una delle 100 specie di mammiferi a maggiore rischio di estinzione."}
{"id": "1873485", "revid": "188323", "url": "https://it.wikipedia.org/wiki?curid=1873485", "title": "Suzuki Advanced Cooling System", "text": "SACS, sigla per Suzuki Advanced Cooling System (sistema avanzato Suzuki di raffreddamento) \u00e8 un sistema di raffreddamento per motori 4 tempi.\nDescrizione.\nDerivato direttamente dalla tecnologia aeronautica di costruzione del Motore radiale, utilizza un'alettatura sul cilindro e testata (esattamente come nei sistemi ad aria, ma meno pronunciate e molto pi\u00f9 fitte) per dissipare il calore e un sistema di circolazione forzata di olio raffreddato da un radiatore.\nI motori con questa tecnologia sono caratterizzati dalla copiosa presenza di olio nel carter motore, che \u00e8 chiamato contemporaneamente sia a lubrificare le parti in movimento, che a raffreddare la testa del motore e la parte inferiore dei pistoni tramite piccoli getti posti sull'albero a gomiti.\nNato per unire i vantaggi dei motori raffreddati ad aria (il peso) alla compattezza tipica di quelli ad acqua, trov\u00f2 il proprio limite al salire delle prestazioni: l'olio ha infatti una minore Conducibilit\u00e0 termica rispetto all'acqua, e per contenere le temperature si rendevano necessari radiatori sempre pi\u00f9 grandi, fino ad uguagliare in superficie quelli di moto equivalenti, ma raffreddate ad acqua.\nUn'altra caratteristica che ne caus\u00f2 l'abbandono era l'elevata temperatura di lavoro del propulsore, che, anche se non causava nessun problema tecnico (almeno fino a temperature intorno ai 120\u00b0), ovviamente causavano disagio all'utilizzatore.\nStoria.\nBrevettato da Suzuki negli anni ottanta ed utilizzato fino al 2006 in campo motociclistico.\nTra le due ruote che lo hanno utilizzato uno dei modelli pi\u00f9 conosciuti ed apprezzati \u00e8 la Suzuki Bandit.\nQuesto tipo di raffreddamento ha per tanti anni equipaggiato la serie GSX-R, la sportiva di casa Suzuki che nel 1984 invent\u00f2 il settore delle \"race replica\", dove tale unit\u00e0 si distingue per l'elevata potenza specifica associata ad una robustezza quasi leggendaria, un particolare che ha dell'incredibile se si pensa a quanta cura richiedono gli attuali motori ad altissime prestazioni. Non \u00e8 infrequente, infatti, veder circolare ancora oggi dei vecchi GSX-R in ottime condizioni con chilometraggi assolutamente inusuali per delle motociclette supersportive (anche 100.000 e pi\u00f9 chilometri).\nVerso il 1995 il motore con sistema SACS, per via della sua scarsa efficacia raffreddante e aspetti negativi legati al tipologia di tecnologia, ormai aveva segnato decisamente il passo nel settore delle supersportive, ma restava un'ottima unit\u00e0, adattabile praticamente a costo zero, per equipaggiare delle naked turistiche. Cosa che del resto in quella data gi\u00e0 stava facendo con la Bandit."}
{"id": "1873489", "revid": "253269", "url": "https://it.wikipedia.org/wiki?curid=1873489", "title": "Neil Connery", "text": "Fratello di Sean Connery, era noto essenzialmente per il suo ruolo nel film \"OK Connery\" (1967)."}
{"id": "1873490", "revid": "36426", "url": "https://it.wikipedia.org/wiki?curid=1873490", "title": "Casa Baruzzo-Franzoni", "text": "La Casa Baruzzo-Franzoni \u00e8 un edificio situato in via Montia, 6 a Carrara.\nStoria.\nIl progetto della casa per le due famiglie Baruzzo e Franzoni risulta dalla collaborazione tra Leonardo Ricci ed il giovane architetto carrarino Ezio Bienaim\u00e9 (non ancora laureato), prima allievo e poi collaboratore di Ricci: \u00e8 il primo a seguire pi\u00f9 da vicino il progetto ed a curare i rapporti con la committenza anche se la casa \u00e8 profondamente 'ricciana' (Ricci firmer\u00e0 il progetto e far\u00e0 un solo sopralluogo in cantiere). Il progetto esecutivo per le due unit\u00e0 immobiliari (comunicanti tra loro) viene approvato dal comune nel 1959 ed i lavori, eseguiti dagli stessi componenti delle due famiglie, avviati subito dopo (la terza unit\u00e0 verr\u00e0 realizzata successivamente ed a firma del solo Bienaim\u00e9): il cantiere si ferma tuttavia a seguito dell'intervento della soprintendenza che impone di diminuire l'altezza dell'edificio.\nLe famiglie committenti si installano nella casa nel dicembre del 1961, anche se i lavori verranno completamente terminati soltanto agli inizi del 1963. Come la maggior parte delle case di Ricci (si veda in particolare la casa-studio di Monterinaldi), l'edificio si configura come una sorta di \"work in progress\" dove nuovi nuclei possono facilmente ed organicamente inserirsi sulle preesistenze: cos\u00ec nel 1973 viene realizzata l'ala della cucina e poco dopo i due terrazzi del primo piano sono trasformati in ambienti chiusi.\nDescrizione.\nL'edificio \u00e8 situato all'estremit\u00e0 occidentale del centro storico, in una zona collinare riccamente alberata, un tempo facente parte del complesso monumentale del giardino e della villa Fabbricotti: \u00e8 servito dalla via Montia, strada dall'andamento curvilineo a forte pendenza, che costituisce un percorso di notevole valore ambientale.\nLa casa, articolata in tre diverse unit\u00e0 rappresentanti un unicum, si affaccia a nord verso le Apuane e ad est verso il centro storico: il valore panoramico \u00e8 stato tuttavia limitato dalla costruzione di due condomini verso valle e verso monte (quest'ultimo progettato dallo stesso Bienaim\u00e9).\nLa casa presenta una planimetria ed una volumetria particolarmente articolate, sviluppate su uno e due piani fuori terra, che si adattano organicamente al profilo altimetrico del terreno. Si compone di tre unit\u00e0 abitative: due comunicanti e formanti un unico edificio (casa Baruzzo e casa Franzoni), la terza isolata. Quest'ultima, percepibile dall'alto come una semplice copertura piana giacch\u00e9 i volumi sono mimetizzati dal dislivello del lotto, ha dimensioni pi\u00f9 contenute e pianta quadrata sviluppata su due piani fuori terra (soggiorno e cucina al piano terra, camere al piano superiore), collegati da una scala a chiocciola.\nLe due unit\u00e0 Baruzzo e Franzoni, la prima attestata nella porzione settentrionale dell'area e la seconda in quella meridionale, risultano dalla combinazione di una serie di volumi, scanditi da decisi setti murari in bozze di marmo cipollino e caratterizzati dal contrasto materico tra il piano terra e il primo piano (rispettivamente in cipollino ed muratura intonacata con fasce e cordoli in cemento armato faccia a vista). I diversi volumi, articolati a formare un impianto ad \"U\", sono chiusi verso l'esterno (le poche aperture presenti, come nel caso del fronte nord, sono ridotte a semplici feritoie) e ampiamente finestrati verso gli spazi interni di pertinenza: ovvero i due patii giardino recintati sul lato ovest (su cui affaccia il soggiorno di casa Baruzzo) e sud (casa Franzoni) e l'ampia corte centrale su cui affacciano ambedue le unit\u00e0. L'accesso alle due residenze \u00e8 situato, per casa Baruzzo, sul lato nord e per casa Franzoni sul fronte opposto.\nL'importanza dell'elemento murario come segno di scansione e riconoscibilit\u00e0 dei singoli spazi \u00e8 leggibile all'esterno come all'interno, dimostrando in tal modo la completa derivazione dai modello dalla casa wrightiana: cos\u00ec il medesimo rapporto muro in cipollino a faccia vista e campiture intonacate prosegue anche all'interno, divenendo particolarmente suggestivo laddove l'infisso (in legno) si inserisce sul setto murario senza frammentarlo ma enfatizzandone il valore unitario.\nCome nelle case di Wright, anche in questo caso i due elementi generatori dello spazio interno sono il camino posto a comunicazione tra le due unit\u00e0 e realizzato in pietra faccia vista e rame, e le scale, con struttura metallica e gradini in legno: elementi leggeri e trasparenti collocati su una corposa pedana di ardesia nera. Ambedue le unit\u00e0 hanno la medesima disposizione dei vani: i soggiorni, ampi e ben illuminati, al piano terra con adiacenti i corpi delle cucine ad un solo piano, posti a delimitare i fronti nord e sud della corte interna, e l'autorimessa; al piano superiore le camere ed i servizi.\nFortuna critica.\nSe si esclude il contributo del Giorgieri (1989) che sottolinea l'organicit\u00e0 e la valenza ritmica ed unitaria dei setti murari, in sede critica quest'opera \u00e8 rimasta ignorata e nelle stesse pubblicazioni su Ricci la si cita esplicitamente."}
{"id": "1873492", "revid": "2016473", "url": "https://it.wikipedia.org/wiki?curid=1873492", "title": "Luigi Fabbri", "text": "Perseguitato dal fascismo, lasci\u00f2 l'Italia nel 1926. Diede un contributo di primo piano all'organizzazione e all'elaborazione teorica del movimento anarchico.\nBiografia.\nFabbri nacque a Fabriano, in provincia di Ancona, il 23 dicembre del 1877 da Curzio Fabbri e Angela Sbriccioli. Ancora studente presso l'Istituto tecnico di Ancona, abbracci\u00f2 gli ideali anarchici, sotto l'influsso di Virgilio Condulmari, un calzolaio di Recanati. Il 9 giugno del 1894, fu tratto in arresto e condannato a 25 giorni di reclusione per aver partecipato ad una manifestazione anarchica.\nStudente di legge presso l'Universit\u00e0 di Macerata e collaboratore dei periodici anarchici \"Il Pensiero\" di Chieti, \"La Protesta umana\" di Tunisi, \"L'Avvenire sociale\" di Messina e \"L'Agitazione\" di Ancona, nel 1897 conobbe Errico Malatesta. Il 10 maggio del 1898 fu nuovamente arrestato ed inviato al confino, dapprima sull'isola di Ponza (in provincia di Latina) ed in seguito a Favignana (in provincia di Trapani). Liberato il 17 ottobre del 1900, abbandon\u00f2 gli studi e si trasfer\u00ec a Roma, fondando nel 1903, con Pietro Gori, la rivista teorica \"Il Pensiero\".\nDopo aver preso parte, il 20 settembre del 1904, al \"Congresso internazionale del Libero Pensiero\", si rec\u00f2 in Francia per contattare i maggiori esponenti dell'anarchismo, in modo da favorire il rilancio dell'organizzazione politica a livello internazionale. Vide S\u00e9bastien Faure, Jean Grave, L\u00e9on Jouhaux, Charles Malato, Jacques Mesnil, Pierre Monatte, e incontr\u00f2 a Londra il Malatesta. I contatti con gli anarchici italiani produssero, il 16 giugno del 1907, l'apertura a Roma del Congresso anarchico italiano, nel quale Fabbri propose il coordinamento dei numerosi gruppi anarchici operanti in Italia.\nDue mesi dopo, il 21 agosto si tenne ad Amsterdam il Congresso internazionale anarchico, nel quale i delegati italiani erano Fabbri, Malatesta e Aristide Ceccarelli, che parteciparono il 31 agosto anche al Congresso antimilitarista internazionale, tenuto ancora ad Amsterdam. Nel 1908 apparvero in Spagna e in Germania le traduzioni di suoi scritti, \"Sindacalismo y anarchismo\", dove Fabbri rileva le assonanze dell'anarchismo con il sindacalismo rivoluzionario, e \"Marxismus und Anarchismus\", in cui distingue l'anarchismo dal socialismo di matrice marxista. L'anno dopo si stabil\u00ec a Bologna, dove entr\u00f2 a far parte della Camera del lavoro e divenne segretario del sindacato metallurgico bolognese.\nFabbri aveva intanto sposato Bianca Sbriccoli, dalla quale ebbe i figli Luce e Vero. A Bologna si tenne, nel maggio del 1909, il congresso dei sindacalisti rivoluzionari, che decisero a grande maggioranza di entrare nella Confederazione Generale del Lavoro, i cui dirigenti appartenevano all'ala del socialismo riformista, nel tentativo di dare una svolta rivoluzionaria al sindacato bolognese. Questa iniziativa fu imitata in tutta Italia, ma fu di breve durata, perch\u00e9, il 23 novembre del 1912, anarchici e sindacalisti rivoluzionari uscirono dalla CGL, fondando l'USI, l'Unione sindacale italiana, una scelta approvata da Fabbri.\nNel 1913, si trasfer\u00ec ad Ancona, dove con Errico Malatesta fond\u00f2 la rivista \"Volont\u00e0\" e pubblic\u00f2 le \"Lettere ad un socialista\", una strenua critica al parlamentarismo promosso dai partiti socialisti, e \"La generazione cosciente. Appunti sul neo-malthusianesimo\", dove si dichiarava favorevole al controllo delle nascite. Nel giugno del 1914, fu tra i protagonisti della \"settimana rossa\" e dovette espatriare a Lugano, in Svizzera, per sottrarsi all'arresto. Nel dicembre dello stesso anno, pot\u00e9 ritornare in Italia senza conseguenze. Si batt\u00e9 veementemente contro ogni forma d'interventismo nello scenario della Grande Guerra, non risparmiando critiche anche a quegli anarchici, come Kropotkin, che si erano dichiarati propensi a sostenere una o l'altra delle forze impegnate nel conflitto, e pubblic\u00f2 sull'argomento il manifesto \"La guerra europea e gli anarchici\".\nSull'onda della vittoriosa Rivoluzione d'ottobre, il 12 aprile del 1919 veniva fondata a Firenze l'Unione comunista anarchica italiana, trasformatasi con il Congresso di Bologna del 1\u00ba luglio del 1920 in Unione anarchica italiana, nella quale Fabbri, con Malatesta, preoccupato di conciliare il tradizionale individualismo anarchico con la struttura organizzativa dell'\"Unione\", cerc\u00f2 di \u00abtrovare una formula che permettesse il massimo rendimento d'ogni singolo, consentendo la maggiore autonomia e la pi\u00f9 grande elasticit\u00e0\u00bb. Collaboratore del quotidiano anarchico Umanit\u00e0 Nova, fondato dal Malatesta a Milano il 26 febbraio del 1920, nel 1921 pubblic\u00f2 \"Dittatura e rivoluzione\", una raccolta di suoi articoli gi\u00e0 apparsi su \"Volont\u00e0\", dove esplic\u00f2 la sua critica al nuovo Stato sovietico ed al principio marxista della dittatura del proletariato.\nUna rivoluzione proletaria in Italia non ci fu, ma ci fu la contro-rivoluzione borghese, \u00abuna vera e propria controrivoluzione preventiva, di cui il fascismo \u00e8 stato il fattore pi\u00f9 attivo ed impressionante\u00bb. Nella sua analisi \"La controrivoluzione preventiva. Riflessioni sul fascismo\", pubblicata nel 1922, Fabbri definiva il fascismo quale il risultato del processo economico, sociale, politico e culturale dell'Italia unitaria liberale, non un suo prodotto estraneo, la cui affermazione era stata dovuta bens\u00ec all'azione di una minoranza attiva, ma che aveva e avrebbe avuto sempre pi\u00f9 consensi, cos\u00ec da consolidarsi e perdurare.\nDal 1924 collabor\u00f2 alla rivista di Malatesta \"Pensiero e volont\u00e0\". Nel 1926 rifiut\u00f2, coerentemente ai suoi principi morali e politici, di prestare il giuramento di fedelt\u00e0 al fascismo imposto dal regime, e lasci\u00f2 l'Italia. A Parigi fond\u00f2, nel 1927, la rivista \"Lotta umana\": espulso dalla Francia e poi anche dal Belgio, nel 1929 raggiunse con la famiglia l'Uruguay. A Montevideo divenne direttore della scuola italiana, ma a seguito delle vive proteste del regime fascista fu licenziato.\nTrasferitosi dunque in Argentina, a Buenos Aires, si occup\u00f2 dei problemi politici e sindacali del locale movimento operaio, nel quale vi era una forte presenza anarchica. Il 16 gennaio del 1931 fond\u00f2 con Ugo Fedeli il mensile \"Studi sociali\", che trasfer\u00ec a Montevideo in seguito alla repressione del dittatore Uriburu. La morte lo colse a Montevideo, nel 1935, mentre curava l'edizione degli scritti e della vita di Errico Malatesta."}
{"id": "1873497", "revid": "339392", "url": "https://it.wikipedia.org/wiki?curid=1873497", "title": "O.k. Connery", "text": ""}
{"id": "1873498", "revid": "125953533", "url": "https://it.wikipedia.org/wiki?curid=1873498", "title": "Personaggi de I Simpson", "text": "Questa pagina contiene informazioni relative ai personaggi secondari e minori della sit-com animata \"I Simpson\", creata dal disegnatore statunitense Matt Groening.\nAkira.\nAkira, visto per la prima volta nell'episodio \"Pesce palla... al piede\", \u00e8 un cameriere del ristorante giapponese \"The Happy Sumo\". Nell'episodio \"Quando Flanders fall\u00ec\", Bart viene allenato da Akira all'accademia delle arti marziali. Inoltre Homer chiede ad Akira informazioni relativamente alla misteriosa scatola che riporta il suo volto nell'episodio \"In Marge abbiamo fede\". In \"Indovina chi viene a criticare\" Akira si allea con gli altri ristoratori di Springfield per uccidere Homer, che ha bocciato le loro attivit\u00e0 con le sue recensioni. Appare anche ne\" I Simpson - Il videogioco \"come campione uscente della gara di mangiate.\nAnger Watkins.\nAnger Watkins, chiamato anche \u201cfurioso Watkins\u201d \u00e8 un personaggio ricorrente della serie \"I Simpson\" e fa la sua prima apparizione nella ventottesima stagione. Lavora come giornalista e si dimostra sempre scontroso con chiunque gli stia intorno. Nel episodio \"L\u2019inverno della nostra contentezza monetizzata\" aggredisce verbalmente Homer, mentre sta conducendo una trasmissione televisiva riguardante lo sport. Riappare in un altro episodio ammettendo di avere un figlio che fa il taglialegna, con cui \u00e8 in pessimi rapporti, ma con il quale si riconcilier\u00e0 nello stesso episodio. Doppiato in originale da Kevin Michael Richardson, mentre in italiano da Massimo De Ambrosis in alcune delle sue apparizioni. \nArnold \u201cArnie\u201d Pie.\nArnie Pye \u00e8 l'inviato in elicottero del tg di \"Canale 6\"; indossa gli occhiali e ha l'aria nevrotica. Si occupa per lo pi\u00f9 del traffico automobilistico, anche se ha partecipato alla copertura in diretta da casa Simpson quando Homer fu accusato di molestie sessuali. Detesta Kent Brockman che si ostina a presentarlo come \"Arnie Pye con \"Arnie e il via vai\"\". Solitamente, quando d\u00e0 in escandescenze, la diretta viene interrotta per \"problemi tecnici\". La rubrica che conduce \u00e8 \"Arnie e il via-vai\" (nella versione originale \"Arnie in the sky\"), e lo vede sorvolare Springfield a bordo di un elicottero per riprendere eventi dall'alto.\nDoppiato in italiano da Davide Lepore.\nArtie Ziff.\nArtie Ziff \u00e8 un ricco uomo d'affari nel mondo dell'informatica.\nBasso, occhialuto, stile \"secchione\" anni settanta, Artie Ziff ha successo nella vita grazie ad un apparecchio che permette di convertire l'handshake del modem in una musica \"dolce all'udito\", assumendo una vita nel completo stile anni novanta. Primo fidanzato di Marge Simpson, con lei andr\u00e0 alla festa di fine anno del liceo, ma verr\u00e0 mollato perch\u00e9 tenter\u00e0 di molestarla alla \"Collina del pomicio\" dopo il ballo.\nPi\u00f9 volte ritorna nella vita della famiglia Simpsons. Nell'episodio \"Proposta semi-decente\", desideroso di sapere come sarebbe stato se Marge avesse scelto lui invece di Homer, convince Homer a cedergli la moglie per il week-end, tentando di farle rivivere la festa di fine anno della scuola dove era stato mollato, cercando di chiederle scusa. In un'altra puntata Artie ceder\u00e0 le sue imprese in fallimento e piene di debiti a Homer, dopo essersi installato a vivere nella sua soffitta, in miseria; nella medesima puntata, Artie si innamorer\u00e0 di Selma, la sorella zitella di Marge. Nello stesso episodio d\u00e0 ad intendere di essere ebreo. Dopo che Homer viene arrestato, Artie capisce il suo gesto vile e decide di dichiararsi colpevole. Homer viene cos\u00ec liberato, mentre Artie viene arrestato.\nDopo aver scontato la sua pena, riottiene la sua ricchezza con un nuovo business, e si sposa, anche se la sua consorte \u00e8 un clone robot di Marge, essendo per lui, la donna perfetta.\nArtie Ziff \u00e8 doppiato da Jon Lovitz nella versione statunitense e da Vittorio Guerrieri in Italia.\nBenjamin, Doug e Gary.\nBenjamin, Doug e Gary sono tre studenti universitari che diventano amici di Homer nell'episodio \"Homer va all'universit\u00e0\" e che occasionalmente appariranno in alcune puntate successive. Lo sceneggiatore Conan O'Brien per la loro realizzazione si \u00e8 in parte ispirato a tre suoi compagni di college, che lui ha definito degli \"incredibili nerd\". Benjamin, Doug e Gary sono compagni di stanza nel dormitorio dell'universit\u00e0.\nCostruiscono il razzo di Bart che Homer battezza\"HJS\" (Homer Jay Simpson).\nBernice Hibbert.\nBernice Hibbert \u00e8 la moglie del dottor Julius Hibbert, e la madre dei loro tre figli. \u00c8 uno dei personaggi meno rilevanti dell'intera serie, e non la si sente quasi mai parlare. Di lei si sa che \u00e8 un'alcolista e che \u00e8 molto fredda nei confronti del marito, al punto di rifiutarsi di baciarlo, anche quando ripresi da una telecamera.\nBlinky.\nBlinky \u00e8 un pesce mutante con tre occhi, diventato cos\u00ec a causa degli scarichi industriali della centrale nucleare di Springfield riversati nel fiume vicino alla citt\u00e0. Appare per la prima volta nell'episodio \"Due macchine in ogni garage, tre occhi in ogni pesce\", dove sar\u00e0 la causa della sconfitta elettorale del signor Burns; nel corso della serie far\u00e0 diverse apparizioni, assieme ad altri pesci mutanti con un numero sempre crescente di occhi.\nBlinky appare fugacemente anche nel primo episodio di Futurama, creato sempre da Groening, quando Fry sperimenta i tubi trasportatori, che ha parte del percorso sotto il fiume Hudson. In un episodio, Burns svela a Smithers che Blinky ha un fratello maggiore: un pesce alato con sei occhi mai apparso nella serie.\nCapital City Goofball.\nCapital City Goofball \u00e8 la Mascotte della squadra di Baseball di Capital City. Alla sua prima apparizione, nell'adattamento italiano dell'episodio \"Homer il ballerino\", viene chiamato \"Il Minchione di Capital City\", mentre in un successivo episodio viene citato come \"L'Allocco di Capital City\" e ne \"Coso di Capital City\". \u00c8 uno degli eroi di Homer, che lo incontra prima di esibirsi anch'egli come mascotte della squadra di Capital City col nome di Homer Danzerino.\nIn questo episodio il Minchione chiede a Homer di chiamarlo amichevolmente \"Mentula\". \nIn italiano \u00e8 doppiato da Mario Bombardieri.\nCapitano McAllister.\nHoratio McCallister \u00e8 un capitano di marina, che ricalca lo stereotipo del \"vecchio lupo di mare\" ed \u00e8 anche gestore di un ristorante di pesce, \"L'olandese sfrigolante\" (In lingua originale \u00e8 \"The Frying Dutchman\", parodia di \"The Flying Dutchman\", che vuol dire \"L'Olandese Volante\"). In altre puntate lo si vede ricoprire la mansione di guardiano del faro di Springfield.\nDallo sguardo guercio per via dell'occhio di vetro, veste sempre trasandato con un abbigliamento da \"vecchio capitano\", mantella blu e cappello bianco a indicarne il suo grado di ufficiale; \u00e8 perennemente barbuto e con la pipa in bocca, che toglie solo per parlare con la voce rauca o per scandire: \u00ab\"arrrr\"...!\u00bb.\n\u00c8 doppiato in originale da Hank Azaria, mentre in italiano da Piero Tiberi (da st. 4 a episodio 5x5) e Silvio Anselmo (da ep. 5x6 in poi), tranne che in alcuni episodi singoli da Mauro Magliozzi (ep. 8x5), Roberto Stocchi (ep. 8x9) e Giorgio Lopez (ep. 9x20).\nCecil Terwilliger.\nCecil Terwilliger \u00e8 il fratello minore di Telespalla Bob, ed \u00e8 molto meno malvagio, anche se pi\u00f9 snob e meno geniale del fratello maggiore. Ha capelli molto simili a quelli del fratello maggiore, ma pi\u00f9 chiari e pi\u00f9 corti, veste con eleganza ed \u00e8 colto e raffinato, questo perch\u00e9 \u00e8 stato creato sulle sembianze del personaggio di Niles Crane (David Hyde Pierce), che nella sitcom Frasier \u00e8 il fratello snob del protagonista, Frasier appunto, doppiato dalla voce originale di telespalla Bob, Kelsey Grammer. Il riferimento viene ripreso anche nell'episodio in cui appare (Stagione 8, episodio 16, \"Brothers from another series\"), in una didascalia e in una scena: quando ad un certo punto Bart chiude gli occhi a Cecil e gli dice:\"indovina che \u00e8?\" (Guess who?), lui risponde \"Maris?\" (nella versione italiana risponde \"Casper\"): Maris \u00e8 la moglie, mai vista, di Niles Crane.\nIl suo rapporto con il fratello maggiore \u00e8 alquanto freddo, poich\u00e9 era Cecil a voler diventare clown; egli si presenta al provino accompagnato da Bob, perch\u00e9 \u00e8 impossibilitato a guidare con i guanti da pagliaccio. Il provino consiste in un numero di torte in faccia, ma Krusty, insoddisfatto della performance di Cecil, colpisce Bob, scoprendo il suo talento da Telespalla. Nonostante ci\u00f2, si offre di ospitare Bob una volta che quest'ultimo \u00e8 uscito dal carcere.\nIl suo piano criminale ruota attorno al suo incarico di supervisore della costruzione della diga di Springfield e consiste nel costruire l'opera con materiali scadenti e impossessarsi dei soldi avanzati; inoltre, vista la scarsa resistenza della diga, rientra nel progetto anche distruggere la citt\u00e0. Il piano viene sventato grazie alla collaborazione fra Bart, Lisa Simpson, che hanno scoperto gli intenti di Cecil indagando su Bob, e Bob stesso. Alla fine entrambi i fratelli vengono arrestati, nonostante Bob non abbia fatto niente. Infatti il commissario Winchester \u00e8 convinto che sia stato Bob ad architettare il piano.\nCecil ricompare nella puntata della stagione 18 Funerale per un cattivo, in cui lo si vede al funerale di Bob mentre parla con Bart sui contrasti con il fratello maggiore, e in cui aiuter\u00e0 Bob, insieme alla famiglia, a tentare di uccidere Bart. Verr\u00e0 arrestato insieme a Bob e alla famiglia Terwillinger.\nNel numero 70 dei Simpson Comics S\"macco ai fratelli Simpson/Telespalla / Marge Simpson in: Una ricetta disastrosa\" (pubblicato a dicembre 2004) Cecil diventa il nemico giurato di Lisa.\nDoppiato in italiano da Andrea Ward e Marco Baroni.\nCharlie.\nCharlie \u00e8 un operaio collega di Homer alla centrale nucleare, porta occhiali ed \u00e8 noto soprattutto per la sua sfortuna:\nHa un ruolo importante in \"Homer alla battuta\" dove far\u00e0 parte del team di Montgomery Burns e nella quale user\u00e0 la protesi della gamba di sua sorella al posto della mazza da baseball.\nClancy Bouvier.\nClancy Bouvier \u00e8 il padre di origine francese di Marge Bouvier.\nNella serie appare due volte: Marge ha paura di volare in quanto da piccola suo padre le aveva detto di essere un pilota ma lei aveva scoperto, un giorno in cui volle andare sull'aereo dove lavorava, che era uno steward. Mentre nell'altra occasione, puntata intitolata \"Come eravamo\" (ambientata nell'ultimo anno di liceo), Homer si reca a casa di Marge per portarla al ballo di fine anno e il padre di lei domanda a Homer cosa facesse nella vita, credendo erroneamente che fosse Artie Ziff (l'altro pretendente di Marge). In un'altra puntata Marge dice che suo padre era arruolato in Marina e poi intraprese la professione di fotografo per bambini.\nDa un'affermazione di Homer durante un episodio delle ultime stagioni, scopriamo che il padre di Marge \u00e8 deceduto e nell'episodio della ventisettesima stagione \"Puffless\" si scopre da nonna Bouvier che \u00e8 morto per il cancro ai polmoni che lo affliggeva. Doppiato in italiano da Giuseppe Rinaldi\nClancy Winchester.\nClarence \"Clancy\" Winchester \u00e8 commissario di polizia di Springfield. Estremamente incompetente, impulsivo, ottuso e pasticcione, anche se coraggioso, ha rischiato pi\u00f9 volte il licenziamento. Decisamente obeso, accompagnato sempre dagli inseparabili colleghi Lou ed Eddie, svolge raramente il suo dovere preferendo mangiare ciambelle, e spesso abusa del potere che la carica gli conferisce.\nDoppiato prima da Enzo Avolio (stagioni 1-4) e poi da Angelo Maggi (stagione 5-ora).\nCookie Kwan.\nCookie Kwan \u00e8 un'agente immobiliare di origini asiatiche, dal carattere stereotipicamente competitivo. Si definisce la \"numero uno della West Side\", nonostante lavori anche sulla East Side. Sul lavoro \u00e8 estremamente aggressiva al punto di far paura al collega Gil. In una occasione ha chiesto a Ned Flanders se loro due potevano uscire insieme, ha avuto un figlio illegittimo dal sindaco Quimby, mentre in un altro episodio ha flirtato con Homer. \u00c8 molto amica con Lindsey Naegle, insieme alla quale viene spesso mostrata. Da bambina ha frequentato lo stesso campeggio di Marge Simpson, Patty e Selma Bouvier, Helen Lovejoy e Luann Van Houten. Inoltre, da bambina aveva ancora l'accento asiatico (ma l'ha perso dopo aver letto un libro dal titolo \"Come perdere il proprio accento in soli 30 anni\").\nCuoca Doris.\nLa cuoca Doris o Lunchlady Doris Peterson (nome originale) \u00e8 la cuoca della scuola elementare di Springfield dove svolge anche la mansione di infermiera per prendere due buste paga. Ha 43 anni. \u00c8 ritratta come una donna sovrappeso di mezz'et\u00e0, laconica e svogliata lavoratrice, ha sempre una sigaretta in bocca, anche quando distribuisce i pasti agli alunni, e svolge la sua mansione noncurante dell'igiene. In alcune puntate si fa intendere una sua mezza storia con Willie, il giardiniere della scuola, e suo figlio \u00e8 il ragazzo dalla voce stridula.\nLa doppiatrice originale Doris Grau \u00e8 deceduta nel 1995, ci\u00f2 ha comportato le scarse apparizioni del personaggio nel seguito della serie. Nelle apparizioni successive al 1995, viene doppiata da Tress MacNeille, voce di molti altri personaggi \nDoppiata in italiano da Paola Giannetti.\nDatabase.\nDatabase appare per la prima volta nell'episodio \"La cometa di Bart\", come membro del gruppo dei \"superamici\". Da quel momento in poi \u00e8 diventato un personaggio ricorrente, con ruoli anche di discreta importanza, come in \"La miglior guerra \u00e8 la non guerra\" o \"24 minuti\", anche se il suo vero nome non \u00e8 mai stato rivelato. Viene spesso mostrato in compagnia dell'amico \"secchione\" Martin Prince, e, come lui, anche Database \u00e8 spesso vittima dei bulli della scuola. Il padre di Database, \u00e8 un architetto (viene nominato solo nell'episodio \"Limone di Troia\") anche se soltanto sullo sfondo e senza nessuna battuta. Anche Database rappresentato il classico stereotipo del ragazzo nerd. Ha 8 anni.\n\u00c8 il personaggio che Matt Groening ha dichiarato di apprezzare meno.\nDoppiato in italiano da Maurizio Fiorentini.\nDewey Largo.\nDewey Largo \u00e8 il maestro di musica della scuola elementare di Springfield. Appare per la prima volta nella puntata \"Un Natale da cani\", ma compare nella sigla d'apertura quando caccia dall'aula Lisa poich\u00e9 lei crede di poter interpretare ogni brano in versione jazz-soul. Viene chiamato scherzosamente \"prof. Ludwig\" ed \u00e8 un pessimo direttore d'orchestra, oltre che un musicista molto poco creativo.\nDurante la 17\u00aa stagione, nell'episodio \"My fair..damerino\", dopo che il giardiniere Willie lascia la scuola, il lavoro di bidello viene dato all'impiegato di pi\u00f9 basso grado della scuola, che si rivela essere proprio il sig. Largo. Nell'episodio \"Corri Homer corri\", si suggerisce che Waylon Smithers sia beccato in un atto di natura omosessuale con Largo, per poi smentire tutto verbalmente. Sempre nella stessa stagione, nell'episodio \"Homer e la paranoia della paternit\u00e0\", viene rivelato che Dewey era stato ammesso ad insegnare alla prestigiosa Juilliard School, ma non ricevette mai la lettera poich\u00e9 il postino che la portava mor\u00ec congelato sul monte Springfield, cos\u00ec fin\u00ec ad insegnare alla scuola elementare di Springfield. Si sospetta che sia un fumatore di marijuana, in quanto, nella puntata \"L'erba di Homer\", quando Lisa sente l'odore proveniente dallo spinello che stava fumando il padre, esclama: \"Odora come l'aula del nostro maestro d'arte!\"; a sostegno della suddetta tesi lo stesso Largo, completando una canzone di Willie, nell'episodio \"My fair... damerino\", disse, rivolto ad una pianta simile a quella della marijuana: \"Queste qui me le fumo col caff\u00e8!\"\nIn un episodio diventa frequentatore assiduo del gay bar di Boe, il che avvalora la tesi che lo dice omosessuale. Il suo cognome pare che sia stato preso dal tempo musicale \"largo\", un tempo molto lento, che rispecchierebbe molto bene il carattere del personaggio.\nTuttavia Largo, oltre la sua omosessualit\u00e0, ha anche dimostrato di voler diventare Transessuale: decidendo di fare un intervento per assomigliare a Julie Newmar (la Catwoman degli anni 60), ma, dopo che la sua cartella \u00e8 stata confusa con quella di Boe, che voleva diventare pi\u00f9 basso per assomigliare alla sua fidanzata Maya, subisce lui il suo intervento esclamando: \u201cNon assomiglio per nulla a Julie Newmar.\nIl personaggio \u00e8 stato doppiato da diversi doppiatori, tra cui Carlo Valli, Massimo Rossi, Giorgio Lopez e Francesco Caruso Cardelli.\nDisco Stu.\nDisco Stu, nome completo Stuart Discotheque \u00e8 sempre vestito stile anni settanta, con vestiti attillati da discoteca, un parruccone tondo e castano, e gli stivali rigorosamente con le zeppe.\nLe sue apparizioni nella serie sono solitamente dei siparietti molto brevi che lo vedono commentare qualcosa, parlando di se stesso in terza persona. Nonostante la sua grande passione per la disco music. In una puntata diventa il quarto marito di Selma Bouvier ma successivamente ottiene l'annullamento del matrimonio.\nCreato per una battuta nell'episodio \"Due pessimi vicini di casa\", \u00e8 diventato poi un personaggio ricorrente a causa della buona ricezione da parte del pubblico.\n\u00c8 doppiato in originale da Hank Azaria, mentre in italiano da Luigi Ferraro (1\u00aa voce), Teo Bellia (2\u00aa voce) e Davide Marzi (3\u00aa voce)\nDio.\nDio \u00e8 un personaggio ricorrente della serie, ed appare diverse volte, soprattutto nei sogni. Non viene mai mostrato di faccia, tranne che nell'XVI Special di Halloween, quando viene risucchiato insieme a tutto il creato da Kang e Kodos. In tutte le sue apparizioni viene raffigurato con una veste bianca e una folta barba bianca, secondo la classica raffigurazione occidentale, oppure come una colonna di luce. Inoltre \u00e8 l'unico personaggio ad essere disegnato con cinque dita. Dimostra spesso di essere simpatico e tollerante verso Homer, classica rappresentazione del miscredente, e non sopporta il Reverendo Lovejoy. In originale \u00e8 stato doppiato da Harry Shearer, mentre in italiano da Mario Bombardieri, Alessandro Ballico (solo in due episodi), Alessandro Rossi (solo episodio 30x3) e Luca Ward. In \"I Simpson-il videogioco,\" viene doppiato da Roberto Draghetti.\nDrederick Tatum.\nDrederick Tatum, a volte soprannominato \"Mr. Armageddon\", \u00e8 la parodia di Mike Tyson, con cui condivide sventure legali, accuse di abusi carnali e un timbro di voce non proprio virile. Ha 46 anni, \u00e8 alto 208\u00a0cm e pesa 160\u00a0kg.\nAlto, muscoloso e di colore, Tatum \u00e8 un pugile professionista (il pi\u00f9 forte tra quelli che bazzicano a Springfield) che ha avuto in passato vari problemi con la giustizia, finendo anche in carcere (fra i tanti reati commessi, spinse la madre gi\u00f9 dalle scale). Grazie all'aiuto del suo manager Lucius Sweet (parodia di Don King, reale impresario di Tyson) \u00e8 diventato ricchissimo ed ha anche aiutato economicamente la citt\u00e0, che successivamente lo ha ricompensato facendo costruire una statua d'oro con le sue fattezze (contro cui Homer si rompe la mascella).\nIn una puntata sfida in un incontro di boxe Homer Simpson: poco prima che venga massacrato, Boe Szyslak salva l'amico volando sul ring con un elimotore e portandolo via. D'altronde i piani bellicosi di Tatum erano noti ancor prima del match, quando egli dichiar\u00f2: \"Io penso che Homer Simpson sia un brav'uomo. Mi \u00e8 simpatico e non ho niente contro di lui. Tuttavia render\u00f2 vedova sua moglie e orfani i suoi figli\". In una puntata successiva tuttavia Homer si riprende la rivincita mandandolo in coma.\nNel corso della serie animata, si evince che egli \u00e8 anche molto schietto, o per meglio dire ingenuo: in una puntata, infatti, afferm\u00f2 in pubblico che egli sponsorizzava un prodotto solo per i soldi e non per la reale efficacia dell'oggetto. Quando vide i clienti e i rappresentanti inferociti disse: \"Pago il prezzo della mia sincerit\u00e0\". Doppiato in italiano da Roberto Stocchi e Paolo Vivio e in originale da Hank Azaria\nDeclan Desmond.\nDeclan Desmond \u00e8 un documentarista britannico, altezzoso e snob, che in alcune puntate si reca a Springfield per girare i suoi documentari, dove finisce quasi sempre col mettere in ridicolo le persone su cui le realizza. In originale \u00e8 doppiato da Eric Idle e in italiano da Luca Biagini.\nDr. Colossus.\nIl dottor Colossus (Doctor Colossus in originale) il cui vero nome \u00e8 Hector von Colossus, \u00e8 un super-cattivo e scienziato pazzo che risiede a Springfield. \u00c8 stato sposato con Stacy Lovell, la creatrice della bambola preferita di Lisa, \"Malib\u00f9 Stacy\". Nella serie a fumetti Simpsons Comics, viene rivelato il suo vero nome (Hector von Colossus) e si scopre anche che Colossus \u00e8 la nemesi del Professor Frink. Compare nel videogioco \"The Simpsons Hit &amp; Run\".\nUomo Duff.\nL'Uomo Duff (\"Duffman\") \u00e8 il testimonial della birra Duff, che compare nei momenti pi\u00f9 disparati per pubblicizzare il prodotto, il pi\u00f9 delle volte in situazioni fuori luogo. Indossa un vistoso mantello rosso, una tuta azzurra e parla di s\u00e9 in terza persona. La sua apparizione \u00e8 sempre accompagnata dalla canzone di Yello \"Oh, yeah\", espressione che spesso ripete alla fine delle sue frasi. Presenta una gara per baristi, in cui risulta vincitore Boe.\nNell'episodio \"\"Affamatissimo Homer\", si scopre che l'Uomo Duff \u00e8 molto religioso, perch\u00e9 si chiede \"Nuovi sentimenti fermentano in Duffman. Che cosa farebbe il buon Ges\u00f9?\" prima di buttare il presidente della Duff dagli spalti dello stadio di Springfield perch\u00e9 voleva vendere la squadra degli Isotopi alla citt\u00e0 di Albuquerque. Nella puntata \"Fatti e assuefatti\"\" afferma invece di essere ebreo, obbligato per\u00f2 dalla Duff a vestirsi da tedesco durante l'Oktoberfest.\nNell'episodio \"Se mi ubriachi cancello i Simpson\" si scopre che \u00e8 affetto da dislessia. Nell'episodio \"Homer e Lisa si scambiano paroloni crociati\" si rivela essere omosessuale. Ha una figlia di cui ha perso i contatti. Nel primo episodio in cui appare viene rivelato che l'Uomo Duff viene prontamente sostituito, ogni volta che quello in carica muore per cirrosi epatica o per altri motivi. L'attuale Duffman sarebbe almeno il quarto (in una puntata se ne vedono ben tre).\nDoppiato in italiano da Giorgio Lopez e Marco De Risi.\nEddie e Lou.\nEddie Edison e Lou sono i due poliziotti che accompagnano sempre il commissario Winchester.\nLou \u00e8 il secondo dei tre poliziotti di Springfield in ordine di importanza. Nell'edizione italiana Lou ha un accento tipicamente napoletano. Ha con il suo superiore un rapporto privilegiato, dato che molto spesso viene visto conversare e scambiare opinioni con lui. Lou ha sicuramente origini afro-americane, essendo l'unico \"tutore della legge\" di carnagione nera. In una puntata dice di avere un'ex-moglie di nome Amy. \u00c8 caratterizzato da avambracci come quelli di Braccio di Ferro.\nEddie \u00e8 l'ultimo dei tre poliziotti in ordine di importanza. Ha una cadenza tipicamente barese, contribuendo alla grande variet\u00e0 di dialetti parlati dai personaggi della citt\u00e0 di Springfield. Talvolta dimostra atteggiamenti aggressivi e irruenti.\nEddie nella versione originale \u00e8 doppiato da Harry Shearer mentre nella versione italiana da Stefano Mondini. Lou invece \u00e8 doppiato da Hank Azaria mentre in italiano da Nino D'Agata fino alla 29\u00aa stagione. Dalla 30\u00aa stagione subentra al suo posto Enzo Avolio.\nElizabeth Hoover.\nElizabeth Hoover \u00e8 la maestra di Lisa Simpson.\nNon \u00e8 sposata e sembra rassegnata a rimanere zitella per il resto della sua vita nonostante il suo bell'aspetto.\nCome insegnante non sembra valere molto: infatti, in una puntata, quando Lisa Simpson ruba tutti i libri degli insegnanti per compiere una bravata, anche la signorina Hoover, insieme alla maestra Caprapall e agli altri insegnanti della scuola, si rifiuta di fare lezione, sentendosi persa.\nSembra avere gravi problemi di alcolismo. Infatti, oltre a poterla vedere al bar di Boe durante il breve periodo di proibizionismo a Springfield, in un'altra puntata mentre consegna alla sua classe i test corretti, alcuni dei voti apparentemente scritti con la matita rossa si rivelano essere del Whisky, nel compito di Ralph, dove la chiazza del liquore cambiava il voto da una F ad una B, e del Cognac nel compito di Lisa, dove il liquore formava un pi\u00f9 nel voto del compito. Non sopporta assolutamente Ralph.\nNonostante possa sembrare un po' arrogante, in realt\u00e0 possiede un cuore d'oro, infatti risulter\u00e0 amichevole con i suoi amici e qualche volta anche con i suoi studenti.\nPer un breve periodo, credendo di essere affetta dal morbo acharius, venne sostituita da un supplente di cui Lisa si innamor\u00f2 per la sua intelligenza.\nDoppiata in italiano da Lorenza Biella, Graziella Polesinanti (ep.2x18) e Franca Lumachi (ep.9x04).\nFrank Grimes.\nFrank Grimes \u00e8, per un solo episodio, un pedante collega di Homer alla centrale nucleare.\nViene presentato alla televisione come un perfetto \"self made man\", che sfidando le sventure \u00e8 riuscito ad autorealizzarsi. La sua infanzia \u00e8 alquanto travagliata: abbandonato dai genitori a quattro anni non ha potuto andare a scuola, ritrovandosi a lavorare come postino, consegnando regali a bambini di ricche famiglie. Nel giorno del suo diciottesimo compleanno fu vittima dell'esplosione di un silos; ricoverato da solo in ospedale, senza che qualcuno lo venisse a trovare, riusc\u00ec a riprendersi e a riacquistare l'udito e il senso del dolore. Nel seguito degli anni, sempre lavorando duramente, ha dedicato il poco tempo libero allo studio, fino al conseguimento di una laurea in fisica nucleare per corrispondenza. Viene per questo assunto dal Signor Burns che, vista la sua storia in televisione, decide d'impulso di assegnargli l'incarico di vice-presidente esecutivo, salvo ripensarci altrettanto repentinamente allorquando l'indomani lo stesso programma racconta la storia di un eroico cane, cui Burns decide di assegnare lo stesso incarico.\nAssunto come semplice impiegato, Grimes resta a dir poco esterrefatto dalla totale disorganizzazione della centrale e, soprattutto, dall'incompetenza di Homer che si ostina a chiamarlo \"Grimmione\" (\"Grimey\" nell'originale), suscitando in lui rabbia e ostilit\u00e0. Osservando la vita di Homer, Grimes si rende conto che questi ha una vita di successo (bella moglie, tre figli, casa enorme ecc.), ma senza meritarlo visto che preferisce poltrire. L'invidia e la gelosia finiscono presto per roderlo, poich\u00e9 ritiene - non a torto - che Homer non abbia mai fatto nulla di particolare per raggiungere il successo, mentre lui ha dovuto sopportare le pi\u00f9 grandi disgrazie e umiliazioni ricevendo ben poco nonostante i continui sacrifici fatti. Invidioso di Homer, perci\u00f2, decide di fargliela pagare e screditarlo, spingendolo ad iscriversi ad un concorso per bambini. Il suo piano, per\u00f2, fallisce, ed anzi gli si ritorce contro, poich\u00e9 Homer non solo riesce a risultare vincitore del concorso, ma anche a guadagnarsi applausi e complimenti dai colleghi. A quel punto, Grimes impazzisce completamente, suicidandosi involontariamente toccando dei cavi elettrici senza protezione.\nAl suo funerale Homer gli ruber\u00e0 per l'ennesima volta la scena, suscitando l'ilarit\u00e0 di tutti mentre la bara viene calata nella fossa (dormendo alla cerimonia funebre borbotta: \"Cambia canale Marge!\").\nMatt Groening disse che Frank Grimes rappresenta un uomo del mondo reale catapultato nel mondo dei Simpson, dove non pu\u00f2 far altro che impazzire (e perire).\nIl personaggio viene citato in alcune occasioni:\nLa gattara pazza.\nLa gattara pazza (\"The crazy cat lady\" in originale) \u00e8 un'anziana donna mentalmente instabile. Come indica il suo soprannome, \u00e8 una gattara. Tuttavia non tratta bene gli animali di cui si occupa, difatti lancia uno o pi\u00f9 gatti che ha avvinghiati costantemente a s\u00e9 contro chiunque le rivolga la parola. Il suo vero nome \u00e8 Eleanor Abernathy, come viene rivelato da Kent Brockman durante un'intervista. Nell'episodio \"Come eravamo... a Springfield\", appare come laureata in legge e medicina. L'affrontare contemporaneamente il ruolo di medico ed il ruolo di avvocato l'ha resa isterica, per poi portarla definitivamente alla pazzia.\nHa i tratti di una strega malconcia: simile d'aspetto ad una stracciona, con capelli grigi, lunghi e assolutamente non curati, ha un naso pronunciato, un solo dente e labbra screpolate. Indossa un abito rosa con il colletto bianco, e sopra di esso una giacca viola-grigia. Viene talvolta raffigurata mentre spinge un carrello (come \u00e8 di consuetudine per molti vagabondi) contenente altri gatti. Segni della sua pazzia, oltre al fatto di tirare gatti contro ogni persona, sono l'occhio sinistro strizzato e una pronuncia blesa, indecifrabile e, apparentemente, priva di senso.\nIn una puntata il professor Frink inventa un traduttore universale che riesce a far capire le parole della gattara, segno che la donna \u00e8 stata colpita da afasia espressiva. Nell'episodio \"Homer annega nel suo diluvio universale\", invece, afferma di poter usufruire di brevi momenti di lucidit\u00e0 assumendo uno speciale farmaco (in realt\u00e0 delle mentine).\n\u00c8 proprio Eleanor che dona un gatto, che diventer\u00e0 il nuovo Palla di Neve II, a Lisa, dopo il decesso dell'omonimo felino e di altri sostituti.\nNell'episodio \"Un bel sogno di mezza estate\" si scopre che \u00e8 affetta di disposofobia.\nIn un altro episodio si scopre che, nonostante sembri piuttosto vecchia in realt\u00e0 ha circa l'et\u00e0 di Homer e Marge.\nDoppiata in italiano da Antonella Alessandro.\nGengive Sanguinanti Murphy.\nFratello scomparso del Dr Hibbert, era un sassofonista idolo di Lisa. Viene soprannominato \"Gengive Sanguinanti\" perch\u00e9 aveva poca considerazione dell'igiene delle sue gengive. Muore per una malattia. Il suo aspetto \u00e8 ispirato a quello di due persone reali: il jazzista Louis Armstrong e l'attore James Earl Jones.\nDoppiato in italiano da Pino Ammendola.\nGerald Samson.\nGerald Samson \u00e8 un neonato caratterizzato da un unico sopracciglio, ed \u00e8 il principale rivale di Maggie, poich\u00e9 i due si scambiano sempre occhiate di disprezzo quando si incontrano. Il piccolo Gerald appare anche nella nuova versione della sigla, confrontandosi con Maggie, nella scena al supermercato. Anche i suoi genitori hanno un unico sopracciglio.\nNell'episodio \"L'azzurro e il grigio\", Maggie lo bacia.\nNel cortometraggio \"Maggie va in citt\u00e0\" \u00e8 il principale antagonista della piccola di casa Simpson, a caccia di una farfalla che vuole a tutti i costi uccidere in maniera brutale.\nGil Gunderson.\nGil Gunderson, anche noto come vecchio Gil, \u00e8 un abitante di Springfield che ricalca lo stereotipo dell'uomo fallito. Non ha un ruolo fisso all'interno della serie; infatti, ogni volta che compare svolge una professione diversa, spesso con risultati disastrosi. Il suo personaggio \u00e8 fisicamente ispirato all'attore Jack Lemmon.\nSolitamente appare nelle vesti di agente di vendita sfortunato, incompetente, stressato e ansioso. Infatti, ogni volta che un personaggio principale deve fare un acquisto di un certo tipo, si ritrova a contrattare con lui, che in pochi secondi si abbassa a qualsiasi condizione di acquisto pur di vendere qualcosa. A volte riesce a raggiungere anche degli accordi a lui vantaggiosi, ma gli viene regolarmente soffiato l'affare da un collega pi\u00f9 svelto e pi\u00f9 furbo di lui. Dopo la scomparsa dalla circolazione di Lionel Hutz, ha ricoperto anche il ruolo di legale della famiglia Simpson, con risultati imbarazzanti. Non \u00e8 mai riuscito a concludere nessuna trattativa nonostante nella serie lo si sia visto vendere di tutto, dalle automobili ai campanellini. Ha anche lavorato come uomo delle pulizie al Jet market e si riferisce a se stesso come \"Il vecchio Gil\". In passato, era proprietario di una pizzeria dove Homer lavorava part-time come DJ, ma che in realt\u00e0 era una copertura per vendere droga, in seguito chiusa dall'FBI.\nDoppiato in italiano da Teo Bellia e Luca Dal Fabbro.\nGinger e Amber.\nGinger e Amber sono le due donne sposate rispettivamente da Ned e da Homer mentre erano completamente ubriachi a Las Vegas.\nDopo che Homer e Ned le lasciano dopo uno strenuo inseguimento, le due sembrano mettersi insieme a Gunter ed Ernst, ma tempo dopo ricompaiono davanti a casa Simpson. Ned, che ha perso la moglie Maude, decide di adempire ai voti matrimoniali e la ospita a casa sua. Homer, invece, decide di divorziare ma la cosa non va a buon fine e Marge pensa di lasciare Homer. Riesce comunque a lasciarla con l'inganno, facendole sposare suo padre Abe (proprio come Homer aveva sposato Amber), mentre Ginger lascia Ned perch\u00e9 lo giudica troppo \"santarellino\".\nIn un episodio si viene a sapere che Amber \u00e8 morta e che Homer \u00e8 andato al suo funerale.\nGiudice Grazia Negata.\nGrazia Negata (\"Constance Harm\" nell'originale) \u00e8 il giudice che in un episodio sostituisce il giudice Snyder, condannando Homer e Bart a vivere legati l'uno all'altro fino a che la loro pena non si fosse esaurita. Gi\u00e0 da questo particolare, si pu\u00f2 capire come il suo carattere sia opposto rispetto a quello del giudice Snyder, risultando pi\u00f9 diretta e severa (al punto di poggiare una ghigliottina in miniatura come suo emblema sul bancone). Grazia Negata abita in una sorta di \"casa galleggiante\" (una chiatta adibita a abitazione, affondata da Homer causando il danneggiamento della trapunta preferita dalla giudice) ormeggiata al molo di Springfield, e protetta da una foca da guardia di nome Pancho. \u00c8 sposata ma il marito non \u00e8 mai comparso nella serie. \u00c8 stata doppiata in Italia da Luciana Littizzetto. In \"Genitori sotto accusa\" afferma di essere stata \"un bellissimo bambino\", facendo intuire che possa essere una persona transgender.\nGiuggi.\nGiuggi (\"Jub Jub\" in originale) \u00e8 l'iguana ereditato da Patty e Selma dopo la morte della loro prozia Gladis. In realt\u00e0 era stata ereditata dalla madre di Marge che per\u00f2 ha tentato di ucciderla. Il suo cibo preferito sono gli scarafaggi al microonde.\nGloria.\nGloria \u00e8 la fidanzata e poi moglie di Serpente, lavora come vigile e compare per la prima volta nell'episodio \"Burns, fusto innamorato\", dove vive una storia d'amore con Montgomery Burns, salvo poi lasciarlo alla fine dell'episodio per tornare con Serpente. In seguito Gloria compare in altri episodi, sempre legata al personaggio di Serpente. Nel primo episodio della ventesima stagione, Gloria viene mostrata incinta, mentre nel quindicesimo episodio i due si sposano.\nAl suo esordio nella versione italiana \u00e8 doppiata da Serena Dandini.\nGrady e Julio.\nGrady e Julio sono la coppia omosessuale con cui Homer va a convivere, quando decide di lasciare Marge. Fanno la loro prima apparizione nell'episodio \"Due nuovi conquilini per Homer\". Nel medesimo episodio, Grady bacer\u00e0 Homer quando verr\u00e0 lasciato nuovamente da Marge che tentava di riconciliarsi con lui. In un altro episodio, Julio lascer\u00e0 Grady e sar\u00e0 proprio Homer a farli separare, grazie al suo nuovo lavoro che consiste appunto nel far separare le coppie.\nNell'episodio \"Gay, un invito a nozze\" Homer, divenuto sacerdote per sposare le coppie gay, sposer\u00e0 Julio con un altro uomo nel garage dei Simpson divenuto una chiesa. Nell'episodio \"Se mi ubriachi cancello i Simpson\", si scopre che Julio \u00e8 nato in Costa Rica.\nInoltre, in un episodio, vediamo Julio fare la parodia di Michelangelo Buonarroti, mentre \u00e8 intento a dipingere la volta della Cappella Sistina. Nella versione italiana Julio \u00e8 stato doppiato rispettivamente da Fabrizio Vidale (st. 14-18), Lorenzo Accolla (st. 19, 24-29), Nanni Baldini (st. 20-23/30+), Diego Suarez (ep. 27x17) e da Antonio Angrisano (ep. 31x20), mentre in originale da Hank Azaria , fino alla trentunesima stagione, Mario Jose nelle parti cantate e Tony Rodriguez a partire dalla trentaduesima stagione \nGrady lo si trova invece in un altro episodio, visibilmente ingrassato, diventando un frequentatore del bar di Boe quando quest'ultimo decide di trasformare la sua taverna in un gay bar per omosessuali non tanto attraenti: in tale occasione \u00e8 stato doppiato in italiano da Fabrizio Vidale. Nelle altre apparizioni \u00e8 stato doppiato da Roberto Stocchi.\nGunter e Ernst.\nGunter ed Ernst sono due ammaestratori di tigri con l'accento russo, che con la loro tigre bianca di nome Anastasia intrattengono il pubblico di un casin\u00f2 di Las Vegas e, successivamente, nel casin\u00f2 di Mr Burns.\nSono una parodia della celebre coppia di illusionisti di Las Vegas Siegfried &amp; Roy.\nHarlan Dondelinger.\nHarlan Dondelinger (o \"Dondelinger\" in breve) \u00e8 il preside del Liceo di Springfield, gi\u00e0 nel lontano 1974. Era preside quando Homer e Marge facevano l'ultimo anno di liceo, come si vede nell'episodio flashback \"Come eravamo\", dove \u00e8 stato mostrato come una figura severa, che sembrava aver avuto diversi scontri con Homer e Barney Gumble. Nell'episodio in cui Homer torna al liceo per frequentare i corsi serali e prendere il diploma, il suo docente \u00e8 proprio Dondelinger, che rivela in quell'episodio che la moglie \u00e8 morta. \u00c8 anche apparso nell'episodio \"Proposta semi-decente\" a casa di Artie Ziff.\nHelen Lovejoy.\nHelen Schwartzbaum, pi\u00f9 conosciuta come Helen Lovejoy, \u00e8 la moglie del reverendo Timothy Lovejoy, pastore religioso della citt\u00e0 di Springfield; i due hanno anche una figlia, Jessica, il primo amore di Bart Simpson. Nella diciottesima stagione si pu\u00f2 intuire che il matrimonio con il reverendo \u00e8 in crisi.\nHelen rappresenta la tipica donna di chiesa, rigorosa e molto dedita ai suoi doveri civici e religiosi; come Maude e Marge, \u00e8 molto moralista. Dietro a questa facciata di perbenismo apparente, per\u00f2, si cela una donna ipocrita, pettegola e talvolta seminatrice di discordie. Infatti, nonostante sia sposata con un pastore protestante, non d\u00e0 il buon esempio, sparla di tutto e di tutti e infierisce spesso, con commenti inopportuni, alle spalle delle sue stesse migliori amiche.\n\u00c8 molto protettiva per quanto riguarda i bambini; la sua famosa frase viene tuttavia usata sempre pi\u00f9 a sproposito e in occasioni in cui non \u00e8 affatto pertinente. I suoi interventi diventano sono spesso pi\u00f9 un tentativo di attirare l'attenzione che un incitamento ai compaesani ad una presa di coscienza.\nVoci italiane: Graziella Polesinanti, Antonella Alessandro, Alessandra Grado e Carmen Iovine.\nHerb Powell.\nHerbert \"Herb\" Powell \u00e8 il fratellastro maggiore di Homer: nacque da una relazione tra nonno Simpson e una prostituta, che lo lasci\u00f2 all'orfanotrofio di Shelbyville. Ha studiato ad Harvard, mantenendosi con lavori umili. Diviene poi un ricchissimo magnate. Nella versione originale \u00e8 stato doppiato da Danny DeVito. \u00c8 molto simile ad Homer, anche se \u00e8 pi\u00f9 in forma, leggermente pi\u00f9 alto e con una capigliatura normale.\nHerb Powell venne ideato da Jeff Martin, mentre fu Sam Simon ad assumere Danny DeVito per doppiare il personaggio. La drammatica conclusione dell'episodio \"Oh fratello, dove sei?\" fece lanciare ai fan una petizione dove chiedevano agli autori di realizzare il seguito che in seguito arriver\u00e0 ovvero \"Fratello, avresti da darmi due soldi?\".\nDoppiato in italiano da Fabrizio Pucci (ep. 2x15 e 3x24) e da Massimo Lopez (ep. 24x11).\nHerman.\nHerman, psicopatico e maniacale, gestisce un negozio di armi d'epoca nella citt\u00e0 di Springfield. Ha perso il braccio destro: in \"La scuola del cane bastardo\" si scopre infatti che lo perse facendo l'autostop esponendo per l'appunto il braccio, e il camion dell'accalappiacani, guidato da Winchester, pass\u00f2 strappandoglielo di netto (Ci\u00f2 per\u00f2 va in contrasto a ci\u00f2 che dichiara nel suo primo incontro, ovvero che lo perse sporgendo il braccio dal finestrino del pullman); a causa di questo incidente, ha deciso di intraprendere la carriera di commerciante d'armi.\nRimpiange spesso l'America del passato, ritenuta pi\u00f9 pregnante di valori come la violenza fatta virt\u00f9 e la forza.\nNell'episodio \"22 cortometraggi di Springfield\", prende in ostaggio il criminale Serpente ed il commissario Winchester in una parodia dell'episodio \"L'orologio d'oro\" del film \"Pulp Fiction\". Arriva addirittura ad affermare: \"Appena arriver\u00e0 Zed, potr\u00e0 cominciare la festa!\", mentre in un'altra puntata vende jeans contraffatti a dei criminali, venendo per\u00f2 catturato da Marge.\nAmico di nonno Simpson, ha aiutato Bart a risolvere una contesa con Nelson Muntz.\nDoppiato in italiano da Fabrizio Pucci.\nIl tipo che dice s\u00ec.\nIl tipo che dice s\u00ec (Yes Guy) \u00e8 un personaggio ricorrente della serie, comparso per la prima volta nell'episodio \"Sindacato con la mafia\" nei panni del maitre di un ristorante di Springfield. \u00c8 riconoscibile per il suo particolare modo di dire \"Siii?\" e ad ogni sua apparizione ha una professione nuova, tra cui fare il maitre e fare la guardia vigilante. Una sua variante brasiliana viene mostrata nell'episodio \"La colpa \u00e8 di Lisa\". La sua particolare fisionomia ed il suo modo di dire \"Siii?\" sono presi dall'attore statunitense Frank Nelson.\nA volte \u00e8 doppiato in italiano da Francesco Prando.\nDoppiato in originale da Willem Dafoe e in italiano da Andrea Ward.\nJacqueline Bouvier.\nJacqueline Ingrid Bouvier, all'anagrafe Jacqueline Ingrid Gurney \u00e8 la madre anziana di Marge Simpson. Ha 80 anni.\nNella serie compare di rado; si ricorda un episodio, parodia de \"Il laureato\", in cui lei e Abraham Simpson, ovvero il padre di Homer, si innamorano prima dell'arrivo di Montgomery Burns, che la porta all'altare; Jacqueline per\u00f2 non sposa nessuno dei due.\nIn un altro episodio, mentre Marge parla con una psicologa per scoprire le ragioni della sua fobia di volare, la si vede da giovane in una pista d'atterraggio insieme a Marge, mentre spiega alla figlia che suo padre \u00e8 spesso in viaggio in quanto pilota (si riveler\u00e0 invece essere uno steward). Il nome \u00e8 un chiaro riferimento alla moglie dell'ex presidente degli USA John Fitzgerald Kennedy.\nLa si vede di sfuggita in qualche cameo, specialmente ai matrimoni di Selma e Patty. \nStando alle sue apparizioni ambientate nei flashback, aveva spesso divergenze con il marito Clancy. Sar\u00e0 proprio lei a spiegare i motivi della sua morte, ovvero il cancro polmonare.\nVoce italiana: Li\u00f9 Bosisio (stagioni 1-22), Sonia Scotti (stagioni 23+) e Paila Pavese (solo 27x3).\nJacques.\nJacques, oltre a comparire nella vecchia sigla dei Simpson, ha un ruolo principale nell'episodio della prima stagione \"Nati per essere sfrenati\". Uomo francese molto affascinante e campione di bowling, si Innamora di Marge Simpson, cercando in ogni occasione di sedurla e quest'ultima, che era profondamente adirata con suo marito, accetta i flirt. Jacques le propone allora di ritirarsi nel suo appartamento, ma Marge, ancora innamorata di Homer, rinuncia e va a trovare il marito nella centrale nucleare, riconciliandosi con lui. Jacques non ricomparir\u00e0 pi\u00f9 nella serie, tranne in alcuni spezzoni della seconda e terza stagione e nell'episodio denominato \"Squadra Homer\" mentre fa parte della squadra di bowling de \"I Rovinafamiglie\", battuta da quella di Homer. Marge confessa a Homer di aver avuto questa storia nell'episodio \"Un altro show di spezzoni dei Simpson\", ma Homer, anche lui con qualche leggera relazione in passato, decide di perdonarla.\nDoppiato in originale da Al Brooks e in italiano da Fabrizio Pucci.\nJaney Powell.\nJanine \"Janey\" Powell \u00e8 una bambina di colore della classe di Lisa Simpson, di cui \u00e8 occasionalmente indicata come migliore amica, anche se in numerose occasioni Janey viene mostrata insieme agli altri bambini che prendono in giro la \"secchiona\" Lisa. Appare per la prima volta nell'episodio \"Bart il grande\", mentre nell'episodio \"L'appuntamento di Lisa col teppistello\" viene rivelato che ha una cotta per Milhouse Van Houten. Ha 8 anni.\nJasper Beardley.\nJasper Beardley \u00e8 un anziano inquilino della casa di riposo di Springfield, assieme al suo migliore amico nonno Simpson. Ha circa 78-87 anni.\nIl personaggio \u00e8 caratterizzato come un anziano barbuto. \u00c8 canuto e di bassa statura, a tratti scorbutico e in parecchie apparizioni con forti problemi di vista che lo portano a scambiare le persone, con la concausa dell'evidente senilit\u00e0. L'unica puntata in cui ha un ruolo in parte rilevante quella in cui si iberna in un freezer del Jet market, a seguito del quale Apu decide di sfruttare la vicenda a scopi promozionali. Nell'episodio \"Chi ha sparato al signor Burns?\" viene rivelato che la sua gamba \u00e8 finta ed \u00e8 fatta di abete. Nella puntata \"Il castello in aria di Homer\", si scopre, dopo la morte di Cornelius Chapman, essere il secondo uomo pi\u00f9 vecchio di Springfield, dopo il centoquattrenne Montgomery Burns. In un altro episodio fa da supplente nella classe di Lisa e minaccia i ragazzi di colpirli a pagaiate.\nVoce italiana: Gianni Vagliani (ep. 1.03 a 10.11); Silvio Anselmo (dall'episodio 12.15).\nJebediah Springfield.\nJebediah Obadiah Zachariah Springfield \u00e8 un personaggio della serie di cartoni animati I Simpson. \u00c8 il fondatore della citt\u00e0 di Springfield, in cui \u00e8 ambientato il cartone animato.\n\u00c8 letteralmente venerato dai suoi concittadini, tanto che, ad ogni ricorrenza della fondazione della citt\u00e0, si svolgono manifestazioni in suo onore e gli \u00e8 anche stata dedicata una statua nel centro della citt\u00e0. La base su cui poggia la statua reca incisa la massima \"A Noble Spirit Embiggens the Smallest Man\" (\"Un animo nobile titaneggia nel pi\u00f9 piccolo degli uomini\"), a lui attribuita.\nRicopre il ruolo di maggiore importanza nel 16\u00ba episodio della 7\u00aa stagione, denominato \"Lisa l'iconoclasta\".\nIn questo episodio, in occasione del bicentenario dalla fondazione di Springfield, a ciascuno studente viene assegnata una ricerca su di lui. Lisa quindi nella sua ricerca scopre alcune verit\u00e0 che proverebbero che il fondatore della citt\u00e0 era in realt\u00e0 un criminale impostore:\nInfine, Lisa decide di non rendere note le sue scoperte, permettendo ai suoi concittadini di continuare a credere nel mito di Jebediah Springfield.\nJessica Lovejoy.\nJessica Lovejoy \u00e8 la figlia del reverendo Timothy Lovejoy e di Helen Lovejoy. Ragazzina molto furba, affascinante e manipolatrice, vive a Springfield ed ha 10 anni. In una puntata, la settima della sesta stagione (doppiata da Meryl Streep), appena tornata a Springfield dal collegio, si caccia subito nei guai, ma a farne le spese \u00e8 Bart, ingannato dalla bellezza della ragazza. Al termine dell'episodio si scoprir\u00e0 che la finta perbenista in realt\u00e0 ne combina di tutti i colori anche in collegio. Riapparir\u00e0 poi in altre puntate, senza avere un ruolo determinante.\nVoce italiana: Laura Boccanera\nKumiko Nakamura.\nKumiko Nakamura \u00e8 una ragazza giapponese, disegnatrice di manga. Fa la sua prima apparizione nell'episodio \"Sposata con il blob\", dove fa subito la conoscenza dell'Uomo dei fumetti, che intanto continuava ad essere deluso dal fatto che nessuna donna volesse amarlo. I due si fidanzeranno (grazie anche all'aiuto di Homer) in breve tempo ed arriveranno anche a sposarsi. Il padre di Kumiko, dapprima contrario all'unione, accetter\u00e0 solo alla fine la scelta della figlia. Il matrimonio verr\u00e0 celebrato dentro il sotterraneo dell'androide da Stan Lee in persona. Avr\u00e0 un ruolo molto importante nel secondo episodio della ventinovesima stagione \"Splendore a Springfield\", dove pubblicher\u00e0 per sbaglio la graphic novel di Lisa \"Bambina Triste\" (disegnata da Marge) ispirata alla sua routine. Doppiata in originale da Tress MacNeille e Jenny Yokobori, mentre in italiano da Alida Milana (ep. 25x10), da Jun Ichikawa (st. 25-31) e Rossella Acerbo (st. 32+) \nLa Morte.\nLa Morte \u00e8 la classica rappresentazione della morte in forma umana, armata di falce e ricoperta da un lungo mantello nero ed \u00e8 un personaggio poco ricorrente della serie, infatti la si vede solo nel primo segmento dell\u2019episodio La paura fa novanta XIV, dove gli viene ordinato da Dio di uccidere Bart. La situazione per\u00f2 si ribalta, quando sar\u00e0 lo stesso Homer a uccidere La Morte con la sua palla da bowling e, dopo averlo fatto, elimina il cadavere nella spazzatura. Compiuto l\u2019omicidio, Homer la sostituisce nel suo lavoro (citazione allo storico episodio de \"I Griffin\", dal titolo \u201cLa vecchia signora\u201d), ma pentendosene quando gli viene chiesto di ammazzare la moglie Marge, dopo aver ucciso molti altri abitanti di Springfield per motivi insensati. Invece di far fuori la moglie, Homer travestir\u00e0 la cognata Patty da Marge, offrendola a Dio e ingannandolo. Cos\u00ec quest\u2019ultimo cerca di catturarlo, ma senza ottenere alcun successo. Nell\u2018adattamento italiano, il personaggio \u00e8 stato doppiato da Roberto Draghetti. \nLarry Burns.\nLarry Burns \u00e8 il figlio perduto di Mr Burns. Pigro e pasticcione come Homer, diventa amico di quest'ultimo.Doppiato in originale da Rodney Dangerfield e in italiano da Maurizio Reti\nLaw.\nLaw, anche noto come avvocato dai capelli blu, \u00e8 di sicuro il pi\u00f9 competente ed accreditato degli avvocati di Springfield (il suo nome si pu\u00f2 tradurre come \"legge\" o \"diritto\", ma \u00e8 un diminutivo di \"Lawrence\"), ma ci\u00f2 non d\u00e0 sempre la certezza della vittoria in una citt\u00e0 particolare come quella dei Simpson. Occhiali tondi, capelli blu, magro e sempre piuttosto serio, \u00e8 uno degli avvocati del signor Burns e, probabilmente, uno dei pi\u00f9 pagati. Fa infatti parte del team dei \"10 strapagatissimi avvocati\" di Burns dell'episodio \"Marge trova lavoro\". Come dice il signor Burns in una puntata, \u00e8 un vero e proprio \"Yes-man\", cio\u00e8 una persona che non smentisce mai il suo capo. \u00c8 inoltre membro del Partito Repubblicano di Springfield e rappresenta il Pubblico Ministero nei vari carceri. In vari episodi appare inoltre come garante dei diritti di copyright, proibendo ai protagonisti della serie di imitare personaggi dello spettacolo o di utilizzarne le opere.\nDoppiato in italiano da Davide Lepore.\nLeopold.\nLeopold \u00e8 l'assistente del sovrintendente Chalmers. \u00c8 un uomo grosso e alto, alquanto scontroso. Quando il preside Skinner \u00e8 stato temporaneamente sostituito, Leopold fece credere a tutti che potesse diventare preside rilasciando diverse minacce e terrorizzando i bambini, ma poi improvvisamente in modo educato introdusse il sostituto reale, Ned Flanders. I bambini poi, collettivamente tirarono un sospiro di sollievo. Questa scena \u00e8 stata ripetuta stavolta per\u00f2 con Marge Simpson, diventata un'insegnante supplente, quando gli insegnanti scioperarono. Egli \u00e8 uno dei pochi personaggi dei Simpson ad avere le sopracciglia.\nLewis e Richard.\nLewis e Richard sono due compagni di classe di Bart e Milhouse e, pur non avendo mai avuto nel corso delle stagioni un ruolo particolarmente degno di nota, sono sempre mostrati fra i bambini della scuola elementare di Springfield. Entrambi sono apparsi per la prima volta nell'episodio \"Bart, il genio\". Hanno 10 anni. Lewis \u00e8 doppiato in originale da Pamela Hayden nella prima stagione e da Nancy Cartwright successivamente. In italiano, invece, il personaggio viene doppiato da Marco Bresciani in vari episodi e da Corrado Conforti nelle apparizioni pi\u00f9 recenti\nLindsey Naegle.\nLindsey Naegle (nell'edizione originale doppiata da Tress MacNeille) \u00e8 un'abitante di Springfield che ricalca lo stereotipo della donna in carriera, votata esclusivamente al lavoro e al guadagno. Appare per la prima volta nell'episodio \"Lo Show di Grattachecca &amp; Fichetto e Pucci\" con un nome diverso. Nell'episodio \"Utopia delle utopie\", appare per la prima volta con il nome di Lindsey Naegle, membro del Mensa di Springfield. Parlando con Marge, giustifica il fatto di cambiare continuamente lavoro confessando di essere una predatrice sessuale. Ha i capelli biondo platino e veste sempre molto chic (nella maggior parte degli episodi indossa sempre un tailleur azzurro chiaro).\nNella Puntata \"Marge contro Single, Anziani, Coppie senza figli, Teenager e Gay\", risulta essere contro le famiglie e soprattutto contro i bambini.\nFa parte del \"Club del libro e delle comari\" di Springfield ed \u00e8 un'alcolista, oltre ad essere un membro del Partito Repubblicano.\nLindsey \u00e8 anche un'amica di Marge Simpson, infatti la si vede qualche volta con lei e con un paio di altre sue amiche. \nDoppiata in italiano da Renata Biserni, Antonella Alessandro, Francesca Guadagno (queste solo in poche apparizioni) e Gilberta Crispino\nLing Bouvier.\nLing Bouvier \u00e8 una bambina cinese di 1 anno, figlia adottiva di Selma Bouvier. Per adottarla Selma \u00e8 dovuta andare fino in Cina dove ha finto di essere sposata con Homer; nonostante la direzione dell'orfanotrofio abbia scoperto l'inganno, Selma ha avuto il permesso di tenere con s\u00e9 la piccola Ling.\nLucius Sweet.\nLucius Sweet \u00e8 il manager del pugile Drederick Tatum.\n\u00c8 ispirato al reale promotore di pugilato Don King (a cui \u00e8 anche ispirato fisicamente) e, infatti, nell'episodio \"Homer toro scatenato\" (l'unico in cui compare), viene descritto da Homer come \"esattamente ricco e famoso come Don King, e gli somiglia anche!\".\nSempre nello stesso episodio si scopre anche che, prima di diventare l'impresario di Drederick Tatum, \u00e8 stato l'impresario di Boe Szyslak (che, prima di diventare barista, faceva il pugile).\nLuigi Risotto.\nLuigi Risotto \u00e8 il gestore del ristorante italiano di Springfield, di origini puteolane.\nCome molti dei personaggi della serie, incarna uno stereotipo: in questo caso quello dell'italiano baffuto, nasone e ignorante. Matt Groening ha affermato che il suo aspetto deriverebbe dalla caricatura di un cuoco italiano che vide disegnato su un cartone della pizza.\nLuigi \u00e8 gentile (anche se spesso solo in apparenza) e parla soprattutto in napoletano. Ai suoi cuochi, ad esempio, quando porta cibo a Bart, dice: \"C'\u00e8 u' scugnizzo scarrafone che vol a' pasta\". In un episodio, per\u00f2, egli afferma di non sapere parlare l'italiano, ma soltanto il dialetto di Pozzuoli (in originale, diceva di non sapere n\u00e9 l'inglese n\u00e9 l'italiano, ma soltanto un \"fractured English\", un inglese maccheronico). Sua madre, vista nella stagione 33, lavora insieme a lui nella cucina del ristorante.\nIl suo vero nome \u00e8 Lothar Folkman.\nDoppiato in italiano da Massimo Lodolo.\nLurleen Lumpkin.\nLurleen Lumpkin \u00e8 una cantante country di dubbie origini texane che Homer conosce nell'episodio della terza stagione \"Il colonnello Homer\". Homer, rimasto colpito dalla sua musica, decide di aiutarla a diventare una star, trasformandosi nel suo manager.\nLurleen, per\u00f2, si prende una cotta per Homer, causando l'invidia di Marge.\nAlla fine dell'episodio Homer decide di non tradire Marge e rinuncia alla sua carriera di manager di Lurleen che, disperata, gli dedica una canzone.\nLurleen ricomparir\u00e0 in un episodio della diciannovesima stagione doppiata da Ambra Angiolini, in cui chieder\u00e0 ai Simpson di nasconderla dopo che Lisa ha scoperto che Lurleen evadeva le tasse.\nI Simpson l'aiuteranno pure a farla riunire con suo padre, che si riveler\u00e0 un imbroglione e di averle rubato le canzoni.\nAlla fine si unir\u00e0 al gruppo country Dixie Chicks, che daranno pure una bella lezione al padre di Lurleen per averla ingannata, trovando un nuovo marito, tra l'altro simile a Homer. Doppiata in originale da Beverly D'Angelo e Doris Grau e in italiano da Silvia Pepitoni\nMalibu Stacy.\nMalibu Stacy \u00e8 una bambola, simile alla Barbie.\nSimbolo idealizzato della ragazza magra, slanciata e \"trendy\", \u00e8 il regalo preferito dalle ragazzine di Springfield, anche se il maggior collezionista mondiale di tali bambole \u00e8 Waylon Smithers.\nCome molti altri aspetti dei Simpson, anche questo \u00e8 un feroce attacco alla cultura statunitense (e anche occidentale) in quanto le frasi pronunciate dalla Malibu Stacy parlante incarnano perfettamente lo stereotipo della ragazza bella, di successo e completamente oca. Quando Lisa produce una sua bambola anti-Malibu Stacy chiamata Lisa Cuor di Leone, ovvero una bambola che incarna l'ideale di ragazza colta, con personalit\u00e0 e raffinatezza, i dirigenti dell'azienda di Malibu rispondono producendo una bambola esattamente uguale a prima con l'aggiunta di un nuovo cappello. La corsa di tutte le bambine (e Smithers in testa) a comprare la \"bambola col cappello nuovo\" invece che Lisa Cuor di Leone fa cos\u00ec fallire il tentativo di Lisa di introdurre il suo modello ideale di ragazza nella cultura dei giovani di Springfield.\nMalibu Stacy \u00e8 stata ideata su modello della sua ideatrice, Stacy Lovell, che tuttavia \u00e8 sinceramente innocente della presa diseducativa che ha preso la sua creazione in quanto esclusa dalla produzione da molto tempo. Per confermarlo, aiuter\u00e0 Lisa a produrre la nuova bambola.\nManjula Nahasapeemapetilon.\nManjula Nahasapeemapetilon \u00e8 la moglie di Apu Nahasapeemapetilon, che ha sposato tramite matrimonio combinato e da cui ha avuto 8 gemelli.\nCompare per la prima volta nell'episodio \"Tanto Apu per niente\" in un ricordo di Apu in cui era ancora bambina (ma gi\u00e0 destinata in moglie all'appena laureato Apu). In una puntata, Manjula rivela ad Apu che \"Pomodori verdi fritti\" \u00e8 il suo libro, il suo film e il suo piatto preferito. Nella serie, Manjula si rivela essere la migliore, oltre che unica, amica di Marge Bouvier. Nell'episodio \"Apu prende una sbandata\", Manjula impone ad Apu una serie di prove crudeli affinch\u00e9 possa ottenere il suo perdono per averla tradita. Lo sceneggiatore Richard Appel aveva avuto l'idea di far sposare Apu, anni prima di scrivere effettivamente \"Le due signore Nahasapeemapetilon\". Per quell'episodio, furono fatti diversi tentativi per rendere il design del personaggio di Manjula affascinante nello stile dei disegni di Matt Groening. Ha avuto otto gemelli da Apu: Anoop, Gheet, Nabendu, Poonam, Pria, Sandeep, Sashi e Uma.\nNella sua prima apparizione \u00e8 stata doppiata da Paola Barale. Dopo essere diventata un personaggio ricorrente, viene doppiata dalle doppiatrici professioniste Emanuela Rossi ed Antonella Alessandro.\nIl matrimonio di Apu e Manjula non ha attraversato solo momenti facili, complice il grande stress derivato dal gestire cos\u00ec tanti figli, ma i due si amano profondamente e conducono una vita, tutto sommato, serena. Apu \u00e8 molto innamorato della moglie e nel corso dello show \u00e8 piuttosto ricorrente osservare il contrasto tra il modo in cui lui e Homer trattano le rispettive compagne: Homer si dimentica spesso degli anniversari di Marge o comunque gli rifila regali di poco conto mentre invece Apu \u00e8 colmo di attenzioni per Manjula e le fa sempre regali sfarzosi.\nMartha Quimby.\nMartha Quimby \u00e8 la moglie del sindaco Joe Quimby. \u00c8 uno dei personaggi meno rilevanti dell'intera serie, e non la si sente quasi mai parlare. Il suo abbigliamento tipico \u00e8 simile al noto tailleur rosa sfoggiato da Jacqueline Kennedy il giorno dell'omicidio del marito. Si sa che in passato ha lavorato presso un locale burlesque, la Maison Derri\u00e8re, e proprio li ha conosciuto il marito. Martha viene frequentemente tradita dal marito, soprattutto con Miss Springfield.\nMartin Prince.\nMartin Prince Jr. ed \u00e8 un compagno di classe di Bart Simpson. La sua famiglia \u00e8 composta dal padre che lavora in borsa e la madre Martha.\n\u00c8 un bambino sovrappeso di 10 anni, gode di un'intelligenza fuori dal comune e questo \u00e8 uno dei motivi per il quale non viene accettato dai suoi coetanei: egli infatti non ha amici e siede sempre solo sia in classe sia nell'autobus che lo conduce a scuola. Viene picchiato spesso dai bulli della scuola, che quasi sempre gli rubano i soldi per la merenda. Soffre di afasia, o perlomeno trova grossa difficolt\u00e0 a parlare, anche se il suo lessico \u00e8 molto ricercato.\n\u00c8 doppiato in originale da Russi Taylor (st. 1-31) e, dopo la morte della doppiatrice, da Grey DeLisle (st. 31 in poi), mentre in italiano da Silvia Pepitoni (st. 1-5), Ilaria Latini (st. 6-12), Deborah Ciccorelli (ep. 10x20 e st. 13) e Gilberta Crispino (ep. 12x16 e 13x12 e dalla st. 14 in poi).\nMarvin Monroe.\nMarvin Monroe \u00e8 un medico semi-scomparso dalla serie. Nella versione italiana \u00e8 doppiato da Pino Ammendola. Il personaggio non era pi\u00f9 apparso dopo la prima stagione perch\u00e9 il suo doppiatore originale si faceva troppo male a produrne la voce e nell'episodio speciale \"Il 138\u00ba episodio spettacolare\" venne detto che Marvin Monroe era morto. Tuttavia, egli appare nuovamente nell'episodio successivo \"Incertezze di una casalinga arrabbiata\" dove Marge si stupisce di rivederlo dopo tanto tempo e il dottore afferma \"sono stato molto malato\".\nMary Bailey.\nMary Bailey \u00e8 la governatrice democratica dello Stato in cui si trova Springfield; negli episodi appare di rado e non si \u00e8 mai vista a Springfield. Montgomery Burns in un episodio cerca di diventare governatore mettendo in giro false maldicenze su di lei.\nMary Spuckler.\nMary Sposa Maniaca di Wrestling Spuckler (nella versione originale \"Mary Wrestlemania Spuckler\") \u00e8 una ragazzina di 11 anni, una delle tante figlie di Cletus Spuckler.\nFa la sua prima apparizione nell'episodio \"Il manzo dell'apocalisse\", dove incontra Bart Simpson al club \"4-H\". I due all'inizio sono amici e la ragazzina, lo aiuta a prendersi cura del suo manzo Lou. Per non far finire l'animale al macello, Bart decide di portarlo nella fattoria dove abita Mary. Solo che, secondo le tradizioni dei bifolchi, donare un manzo ad una persona significava fare una formale proposta di matrimonio. Bart comunque non si sposer\u00e0, ma riuscir\u00e0 comunque a salvare Lou che verr\u00e0 portato da Apu in India.\nMary ritorna nel primo episodio della ventiquattresima stagione, \"Il fiume delle chiacchiere\", ritrovando Bart a New York. Il piccolo Simpson, dopo tante delusioni amorose, era alla ricerca di una delle sue vecchie fidanzate che ancora lo amasse veramente. Dopo una lunga ricerca si ricorda di Mary Spuckler, la ragazzina che lo aiut\u00f2 con il manzo Lou, e perci\u00f2 va alla fattoria di Cletus e Brandine a chiedere di lei. Solo che viene rivelato da uno dei suoi fratelli, che Mary \u00e8 fuggita a New York. Bart, accompagnato dalla famiglia, decide allora di partire per cercare di capire se l'amore che c'\u00e8 stato tra i due, significasse ancora qualcosa per lei. I due si riconciliano ma non possono stare insieme in quanto Mary, scappa di continuo da Cletus che arriva nella grande mela, per riportarla a Springfield. In questo episodio, Mary appare cresciuta rispetto alla prima apparizione, dimostrando di essere capace di suonare la chitarra nonostante sia cresciuta in un ambiente povero.\nNella stessa stagione, ritorna nell'episodio \"L'amore \u00e8 una questione spinosa\". Mary qui, fa ritorno a Springfield per poter stare con Bart, solo che lui \u00e8 distratto dai videogiochi. La relazione per\u00f2 non dura e i due si lasciano.\nNella versione originale, Mary Spuckler viene doppiata dall'attrice Zooey Deschanel, in Italia da Antonella Baldini.\nMervin Monroe.\nMervin Monroe \u00e8 il fratello minore di Marvin Monroe.\nDi professione tatuatore, lavora allo Springfield Mall ed \u00e8 un amico dell'Uomo dei fumetti.\nMindy Simmons.\nMindy Simmons \u00e8 una delle pochissime impiegate donne della centrale nucleare ed ha avuto un ruolo di spicco praticamente solo nell'episodio \"L'ultima tentazione di Homer\", in cui Homer crede di essersi innamorato di lei e, quando i due vanno a Capital City per partecipare a un convegno sull'energia elettrica, si trova in numerose situazioni in cui potrebbe facilmente tradire Marge. Nonostante questo, il profondo sentimento che lega Homer alla moglie lo induce a resistere alla tentazione.\nMindy infatti rappresenta quasi la donna ideale per Homer: oltre ad essere bellissima, apprezza la birra e il cibo spazzatura come lui e ha anche l'abitudine di sbavare quando vede cibarie prelibate.\nIn un episodio successivo, durante il quale ogni membro della famiglia Simpson confessa le proprie vicende sentimentali, Homer, interrogato da una esterrefatta Marge circa la situazione corrente dei suoi rapporti con Mindy, dichiara che quest'ultima dopo averla lasciata \"Si \u00e8 data di brutto all'alcool e ha perso il lavoro\".\nNella versione italiana dell'episodio Mindy ha avuto come doppiatrice Valeria Marini, mentre nella serie originale la voce \u00e8 di Michelle Pfeiffer.\nMiss Springfield.\nMiss Springfield \u00e8 una modella bionda comparsa in diversi episodi con la fascia di Miss Springfield; \u00e8 la principale amante del Sindaco Quimby. In una puntata si vede che la ragazza d\u00e0 alla luce un figlio e quando il medico dice al Sindaco di andare a trovare \"sua moglie\", questi fugge credendo che egli si riferisca a Martha e non alla Miss.\nOtto Disc.\nOtto Disc (Otto Mann in originale) \u00e8 l'autista svitato e tossicodipendente del pulmino della scuola elementare di Springfield. \u00c8 capellone e con delle cuffie perennemente indosso ed \u00e8 amante delle belle ragazze e della musica heavy metal. Di solito relegato a un ruolo di comparsa, Otto riveste un ruolo di primo piano solo in poche puntate.\nPer il suo personaggio gli autori hanno preso spunto da Wallace Wolodarsky, uno dei primi autori della serie, che all'epoca era solito indossare pantaloni corti, cappello da baseball e portava capelli lunghi neri.\n\u00c8 doppiato in originale da Harry Shearer e in italiano da Davide Marzi (st. 1-7 e 10-12), Gerolamo Alchieri (st. 8-9), Franco Mannella (st. 13+) e Luigi Ferraro (solo ep. 8x14). Nella versione italiana viene doppiato con un accento marcatamente milanese (con esclamazioni come \"\"U\u00e8, terrestri!\" o \"U\u00e8, funghetto!\"\").\nPatata.\nPatata (\"Kearney Zzyzwicz\") \u00e8 uno dei bulli della scuola elementare di Springfield, ma frequenta la prima media assieme a Secco e a Spada. \u00c8 inoltre amico di Nelson Muntz visto che anche lui fa parte dei bulli della scuola. Patata ha la testa rasata a zero, \u00e8 ultraripetente, e sebbene sia giovanissimo, sembra essere molto avanti con gli anni rispetto agli altri bambini, visto che dice di essere divorziato e ha pure un figlio che compare in pi\u00f9 puntate e dorme in un cassetto di casa di Patata. Indossa una maglietta bianca sgualcita, braccialetti borchiati ai polsi, pantaloncini blu malandati e scarpe scure con bottoni bianchi. Ignorante e poco sensibile, \u00e8 il miglior amico di Nelson ed odia i \"secchioni\", in particolare Martin Prince che rappresenta la sua vittima preferita.\nInsieme al suo gruppo di teppistelli si rende protagonista di numerosi gesti vandalici come ad esempio lanciare cibo avariato contro la casa del direttore Seymour Skinner, che detesta. In originale \u00e8 doppiato da Nancy Cartwright e in italiano da Marco Bresciani, Francesco Bulckaen, Gabriele Lopez e Sacha De Toni\nPrincipessa Kashmir.\nLa principessa Kashmir, il cui vero nome \u00e8 Shauna Tifton, \u00e8 una danzatrice esotica di strip club. Viene introdotta nell'episodio \"Homer in the night\", quando una sua foto con Homer mette in crisi il suo matrimonio con Marge. In seguito, la principessa Kashmir verr\u00e0 mostrata in compagnia di Apu (prima del matrimonio con Manjula), con suo fratello Sanjay, con Otto Disc e con Telespalla Mel. Bench\u00e9 non abbia pi\u00f9 avuto un ruolo negli episodi, \u00e8 un personaggio che comunque viene mostrato molto spesso nella folla di Springfield, oltre a essere un'ospite fissa del quiz televisivo \"Springfield Squares\".\nPucci.\nPucci (\"Poochie\" nell'originale) \u00e8 un cane surfista creato per rivitalizzare lo show di \"Grattachecca &amp; Fichetto\", ma che viene eliminato alla prima apparizione, anche a conseguenza degli interventi di Homer, selezionato come voce di questo nuovo personaggio. Appare nell'episodio \"Lo show di Grattachecca e Fichetto e Pucci\" e in una piccola apparizione nello speciale \"La paura fa novanta XI\". Doppiato in originale da Dan Castellaneta e in italiano da\nTonino Accolla.\nRabbino Hyman Krustofsky.\nHyman Krustofsky \u00e8 il padre di Krusty il Clown, ed appare per la prima volta nell'episodio \"Tale padre, tale clown\", in cui i Simpson fanno riconciliare padre e figlio. Infatti il rabbino Krustofsky aveva disconosciuto Krusty per non aver seguito le orme del padre. L'intero episodio \u00e8 una parodia del film \"Il cantante di jazz\". Hyman Krustofsky ha un ruolo abbastanza importante anche nell'episodio \"Oggi sono un clown\", in cui Krusty celebra il proprio bar mitzvah. In un episodio dei fumetti dedicati ai Simpson, il rabbino tenta di assassinare il dottor Hibbert e il dottor Nick, per fare in modo che Krusty non torni pi\u00f9 a fare il clown, ma che sostituisca i due medici, siccome ha una laurea (comprata) in medicina. Muore nel primo episodio della ventiseiesima stagione \"Depressioni di un clown\".\nDoppiato in italiano da Enrico Ruggeri (solo 26x1) e Carlo Reali (st. 29)\nRagazzo dalla voce stridula.\nAnche conosciuto come \"adolescente brufoloso\", \"giovane stridulo\" o \"ragazzo dalla voce stridula\" (in lingua originale \"Squeaky voiced teen\") \u00e8 uno dei pochi adolescenti del cartone ed \u00e8 perennemente impegnato in lavori temporanei. \u00c8 apparso anche in alcune gag del divano.\nEsistono varie versioni del suo vero nome: Seymour Skinner si riferisce a questo personaggio come \"Jeremy\" in una scena tagliata nel DVD della 5\u00aa serie; in un episodio della 23\u00aa stagione, il ragazzo in questione lavora in un fast food e indossa la targhetta sul petto con il nome di \"Steve\". Il suo cognome viene svelato nell'episodio \"Lisa contro Malibu Stacy\" quando Abraham Simpson lascia il suo lavoro al Krusty Burger; Abraham lo chiama \"Sig. Peterson\". In un altro episodio viene invece chiamato \"Sig. Friedman\" da Spada.\nNe \"I Simpson\", ci sono diversi ragazzi dalla voce stridula, sparsi in vari paesi del mondo. Nella 7\u00aa stagione, il ragazzo dalla voce stridula parla della cuoca Doris chiamandola \"madre\", lei per\u00f2 risponde \"io non ho pi\u00f9 un figlio\".\nDoppiato da Castellaneta nella versione statunitense, in quella italiana \u00e8 doppiato in alcune apparizioni da Maurizio Reti, in alcuni episodi da Silvio Anselmo, da Davide Lepore e da Leonardo Graziano (15x24).\nRachel Jordan.\nRachel Jordan \u00e8 una cantante di rock cristiano, che Ned Flanders conosce nell'episodio in cui muore Maude, e che ritorna in un altro episodio a Springfield dopo che la sua band (i \"Biancospino\") l'ha mollata. Ned \u00e8 attratto da lei, ma \u00e8 ancora troppo scosso dalla morte della moglie, tanto da cercare di far somigliare Rachel a Maude. Si rivedr\u00e0 a fine episodio quando dice di avere una parrucca a causa del taglio di capelli di Ned. Il finale fa anche intuire, ad un certo punto, che potrebbero avere una relazione.\nRainer Wolfcastle.\nRainer Wolfcastle \u00e8 un austro-americano, attore di film d'azione (anche se ha iniziato come mascotte pubblicitaria). In alcune puntate compare in TV malconcio poich\u00e9 non ha lavoro e supplica i produttori dei film di assumerlo. Ha 35 anni, \u00e8 alto 2,2 metri e pesa 70 kg; ha fatto tre film vietati ai minori di 14 anni.\nIl suo personaggio pi\u00f9 conosciuto \u00e8 McBain, un poliziotto tutto muscoli col grilletto facile, ed \u00e8 chiaramente una parodia di Arnold Schwarzenegger (infatti nel film dei Simpson, il governatore Arnold Schwarzenegger ha delle somiglianze con Rainer Wolfcastle; inoltre, anche Wolfcastle milita nel Partito Repubblicano).\nIn un episodio, si candida dicendo di s\u00e9 (con l'accento vagamente teutonico): \"Votate per me, attore finito, figlio di un nazista e strafatto di stereoidi\". Il pubblico l'applaude, ma quando parla della ricerca delle cellule staminali lo bersagliano di insulti e ortaggi, ponendo termine alla sua campagna elettorale. Ha una figlia di nome Greta, per cui Bart Simpson e Milhouse Van Houten avevano una cotta. La sua auto \u00e8 una copia della \"Hummer\".\nDoppiato in italiano da Edoardo Nordio, Vittorio Guerrieri, Maurizio Reti e Marco De Risi e in inglese da Harry Shearer\nRoger Meyers Jr..\nRoger Meyers Jr. \u00e8 il direttore degli studios che producono cartone animato \"Grattachecca &amp; Fichetto\". Figlio dei creatori dei personaggi, Roger Meyers Sr, nell'episodio \"Il giorno che mor\u00ec la violenza\" della settima stagione, si scopre che Meyers Senior non ha veramente creato il programma ma ha solo copiato l'idea da un barbone di nome Chester J. Lampwick. Quest'ultimo, dopo molti anni, con l'aiuto di Bart e Lisa fa causa agli studios e Roger Meyers Jr; Lampwick vince la causa mandando Meyers in miseria, con l'inevitabile chiusura del cartone animato. Tuttavia, Meyers riacquista la propria ricchezza e lo show di \"Grattachecca &amp; Fichetto\" poich\u00e9 fa causa alle poste. Viene rappresentato come un uomo avido, con poco rispetto verso i suoi collaboratori e dipendenti ed interessato unicamente al guadagno.\nRoy Snyder.\nRoy Snyder \u00e8 l'obeso giudice di Springfield e probabilmente \u00e8 anche il presidente del tribunale locale, dato che egli appare in ogni udienza del cartone animato. \u00c8 di origini ebraiche e forse afro-americane essendo di colore, anche se all'inizio della serie era bianco, cio\u00e8 di carnagione gialla. Capelli neri molto corti e pizzetto folto, Snyder appare sempre con la caratteristica toga nera che nasconde la sua giacca bianca e la cravatta azzurra. In una puntata, egli delibera l'illegalit\u00e0 del possesso dello zucchero e degli alimenti dolci, ritenendoli le fonti della sua grassezza: alla fine dello stesso episodio, torna sui suoi passi per affermare che i dessert possono essere mangiati, seppur con responsabilit\u00e0. Ha un figlio che per\u00f2 non appare mai nella serie in quanto \u00e8 stato ucciso dall'avvocato Lionel Hutz, che lo ha investito (ripetutamente) con la macchina. Anche la moglie \u00e8 stata investita, da un prete, ma non \u00e8 chiaro se sia sopravvissuta o no. \u00c8 leggermente maschilista, o per lo meno tende a giudicare gli uomini (soprattutto se ragazzini) in maniera pi\u00f9 clemente: in una puntata assolve Milhouse Van Houten, sicuramente colpevole, adducendo la seguente motivazione: \"In fondo, un maschio \u00e8 pur sempre un maschio\"; entra, di conseguenza, in polemica con il giudice donna Grazia Negata, che la pensa esattamente al contrario, ma alla fine sar\u00e0 lui a prevalere. Doppiato in originale da Harry Shearer e Dan Castellaneta (solo nella sua prima apparizione), mentre in italiano principalmente da Mario Bombardieri e da altri doppiatori in brevi comparse.\nRuss Cargill.\nRuss Cargill \u00e8 il comandante supremo dell'EPA e l'antagonista principale de \"I Simpson: Il Film\". Il suo scopo \u00e8 quello di distruggere Springfield, vendicarsi della famiglia Simpson e cancellare ogni prova. Infatti, rinchiuder\u00e0 gli abitanti di Springfield sotto una cupola e poi tenter\u00e0 di ucciderli con una bomba, tuttavia Homer e Bart riescono a portare la bomba fuori dalla cupola che esplode con essa liberando tutti i cittadini di Springfield. Quando Russ Cargill tenta di uccidere Homer, arriva Maggie che lo stordisce con un sasso, mandando in fumo tutti i suoi piani malvagi.\nDoppiato in italiano da Omero Antonutti.\nRuth Powers.\nRuth Powers \u00e8 una donna con la bandana rossa, vicina di casa dei Simpson ed amica di Marge Simpson. Nell'episodio \"Marge in fuga\", Ruth convince Marge a scappare dalla famiglia in una macchina anni sessanta, in una parodia del film \"Thelma e Louise\". Nella stessa puntata si scoprir\u00e0 che \u00e8 divorziata.\nNel corso della serie si scoprir\u00e0 non essere una persona con la fedina penale troppo pulita. Infatti, oltre a essere stata accusata del furto dell'auto del suo ex marito, \u00e8 stata in prigione dopo essere stata Miss Mafia Messicana per tre anni (e durante la sua permanenza, si appassioner\u00e0 al culturismo).\nHa una figlia di nome Laura, di cui Bart si era innamorato.\nSam e Larry.\nSam e Larry sono i due uomini mostrati regolarmente alla taverna di Boe. Di loro non si sa praticamente nulla, se non che Sam ha i capelli grigi, indossa un cappello da baseball e porta gli occhiali. Larry invece \u00e8 quasi completamente calvo e indossa una giacca arancione. Entrambi sono sempre ubriachi ed hanno un aspetto molto depresso. Parlano molto raramente e nelle ultime stagioni le loro apparizioni si sono molto ridotte rispetto alle prime stagioni.\nSam e Larry dimostrarono in alcune occasioni di avere delle personalit\u00e0 molto deboli, comportandosi in modo identico rispetto a Homer, Lenny, Carl e Barney.\nSanjay Nahasapeemapetilon.\nSanjay Nahasapeemapetilon \u00e8 il fratello di Apu Nahasapeemapetilon e lavora come suo aiutante al Jet Market.\nSarah Winchester.\nSarah Winchester (Kanickee da non sposata) \u00e8 la moglie del commissario Winchester e la madre di Ralph. \u00c8 uno dei personaggi meno rilevanti dell'intera serie, e non la si sente quasi mai parlare. Nell'episodio \"\u00c8 nata una stella - di nuovo\", il marito ricorda di averla conosciuta arrestandola. Ralph ha evidentemente ereditato il proprio aspetto da lei. Nell'episodio \"Lisa pseudo-universitaria\", Ralph Winchester si lascia sfuggire a scuola che sua madre \u00e8 un'alcolista. \u00c8 protagonista assoluta nell'episodio della stagione 32 \"Amanti Grezzi\", dove si scopre il suo passato e il suo primo incontro col futuro marito, al tempo guardia di sicurezza di una gioielleria, poi rapinata da lei e delle sue socie Bette ed Erin. Doppiata in italiano da Isabella Pasanisi.\nScott Christian.\nScott Christian (la cui voce \u00e8 stata prestata nell'edizione originale da Dan Castellaneta) \u00e8 un conduttore del telegiornale nelle prime stagioni della serie animata. Originariamente Scott Christian e Kent Brockman si dividevano il posto di conduttore equamente, ma col passare del tempo Brockman cominci\u00f2 a divenire il presentatore pi\u00f9 utilizzato lasciando sempre meno spazio a questo personaggio.\nSecco Jones.\nSecco Jones (James Corky Jones detto Jimbo nell'originale, ma si firma Spillo) \u00e8 uno dei bulli della scuola di Bart ed \u00e8 vestito sempre con un berretto di lana viola sotto la quale \u00e8 calvo e una maglietta raffigurante un teschio. Insieme a Patata, Spada e Nelson Muntz fa parte della banda di teppistelli pi\u00f9 temuti della scuola. I bersagli preferiti per i loro atti di bullismo sono i \"secchioni\" come Martin Prince e Milhouse e i bambini meno forti come Ralph Winchester.\nFrequenta la prima media nonostante abbia 16 anni, \u00e8 quindi un pluriripetente. Ragazzo violento, a differenza di qualche altro teppista egli apprezza Jebediah Springfield, fondatore della citt\u00e0 di Springfield, in quanto egli uccise un orso a mani nude.\nRiguardo alla famiglia, suo padre viene mostrato solo una volta assieme ai padri di Spada e Patata. Nella puntata \"24 minuti\", si sente la voce e si vede l'ombra di sua madre Carol (o Karol), molto bella e narcisista, che si \u00e8 appena rifatta il seno. La madre di Secco compare direttamente nell'episodio \"Il consiglio professori-genitori si scioglie\" dove guarda una soap-opera assieme al figlio. Nell'episodio \"Lei di poca fede\" si capisce che i genitori di Secco sono separati e si dice che la madre esce con un falegname con la barba di fervente fede cristiana, e precedentemente ha frequentato l'amico di Secco, Patata. In un altro episodio, Telespalla Mel la descrive come \"una nota prostituta\".\nShauna Chalmers.\nShauna \u00e8 una ragazza, fidanzata del bullo Secco Jones. Appare in pochi episodi ed ha un ruolo molto importante nell'episodio \"Attento mio Bart ingannatore\", in cui \u00e8 inizialmente la fidanzata di Secco Jones, ma poi lo tradisce con Bart. Non si sa molto di Shauna e nelle sue comparse spesso appare insieme ai bulli Spada, Secco e Patata. Nell'episodio \"Cosa aspettarsi quando Bart aspetta\", si scopre che Shauna \u00e8 la figlia del Sovrintendente Chalmers.\nDoppiata in originale da Tress MacNeille e in italiano da Stella Musy.\nSherri e Terri.\nSherri e Terri sono due bambine gemelle dai capelli viola. Frequentano la quarta elementare della scuola di Springfield e sono compagne di classe di Bart, spesso, si coalizzano per fargli degli scherzi. Il padre lavora alla centrale nucleare di Springfield ed \u00e8 uno dei supervisori. Hanno 10 anni.\nIdentiche sotto ogni aspetto, compreso il vestiario, risultano essere talvolta sciocche, nonostante i buoni voti scolastici. In un episodio, Homer afferma davanti a tutta la classe di Bart che il figlio \u00e8 innamorato di una delle due gemelle, suscitando l'ilarit\u00e0 generale. Sherri e Terri fanno tutto insieme: oltre a parlare spesso all'unisono o ridacchiare tra loro, partecipano a campus appositi per gemelle e sono solite parlare tra loro con un alfabeto segreto per gemelle. Sono la parodia delle gemelline del film \"Shining\" di Stanley Kubrick.\nIn una puntata ambientata nel futuro daranno alla luce due gemelli ciascuna, tutti e quattro figli di Nelson Muntz che, seguendo l'esempio del padre, fuggir\u00e0 dalla citt\u00e0 con la scusa di andare a comprare le sigarette.\nSe si viene a dividere una gemella dall'altra, invecchiano precocemente e rapidamente.\nNell'episodio \"Barthood\" della stagione 27 si scopre che Bart, all'et\u00e0 di 15 anni, \u00e8 fidanzato con Terri. Anche Sherri \u00e8 interessata a Bart, tanto che decide di approfittare della sua estrema somiglianza con la sorella per baciarlo durante una festa, esclamando che bacia esattamente come aveva detto Terri.\nDoppiate in originale da Russi Taylor e Grey DeLisle, mentre in italiano da Laura Latini (st.1-22) e da Gilberta Crispino (st.23+).\nSmilzo e Louie.\nSmilzo (\"Legs\") e Louie sono i due scagnozzi che affiancano sempre Tony Ciccione.\nMax Legman, detto \"Smilzo\" (nell'episodio \"Trilogia di una giornata\" viene chiamato \"Spilungone\"), ha i capelli lunghi e castani, mentre Louis \"Louie\" Walters li ha ricci e neri.\nDan Castellaneta, che \u00e8 il doppiatore di Louie nella versione originale della serie, ha affermato che ha modellato la sua voce ispirandosi all'attore italoamericano Joe Pesci, mentre secondo l'attore Frank Sivero Louie \u00e8 basato su Frank Carbone, il personaggio che egli ha interpretato nel film \"Quei bravi ragazzi\" (\"Goodfella\").\nSovrintendente Gary Chalmers.\nIl Sovrintendente Chalmers \u00e8 un uomo stempiato e quasi calvo (anche se nell'episodio Rimpiazzabile te dimostra di essere completamente calvo), veste sempre con giacca blu, camicia bianca e cravatta rossa. Non si sa per certo da dove venga, poich\u00e9 ha affermato in diverse occasioni di essere originario di Utica, New York, ma ha anche detto che viene dal Queens, New York, dal Messico (in una scena tagliata) e da Intercourse, Pennsylvania. Ha frequentato la Ball State University ed \u00e8 un orgoglioso proprietario di una Honda Accord rossa del 1979. Nell'episodio \"La conquista del test\", Skinner accenna al fatto che Chalmers ha una figlia di nome Shauna.\nNell'episodio \"Bart infartato\", dichiara che il suo segno zodiacale \u00e8 il sagittario, cosa che implica la sua nascita tra novembre e dicembre. Sebbene il suo segno zodiacale sia stato confermato, la sua effettiva data di nascita \u00e8 tuttora ignota. In \"Il buio oltre casa Simpson\" si apprende che Chalmers e sua figlia sono di fede ebraica.\nChalmers \u00e8 un uomo rigoroso, senza fronzoli, e assolutamente privo di senso dell'umorismo, con un temperamento forte e una bassa tolleranza per il chiasso e la trasgressivit\u00e0. Ogni volta che visita la scuola elementare di Springfield, essa versa quasi sempre in una situazione disastrata e caotica. Egli \u00e8 specializzato nel mettere un'ansia estrema al direttore Seymour Skinner che chiama urlando il suo cognome con fare innervosito e perentorio prima di chiedere spiegazioni, le quali sono sempre pi\u00f9 improbabili per spiegare cosa sta succedendo. Tuttavia la competenza di Chalmers e la sua dedizione al lavoro sono piuttosto discutibili, tant'\u00e8 che permise a Ned Flanders di far precipitare la scuola nella pi\u00f9 totale anarchia quando lo fece preside. In seguito lo licenzi\u00f2 perch\u00e9 aveva introdotto la preghiera a scuola.\nCi\u00f2 che sconcerta di pi\u00f9 \u00e8 il fatto che Chalmers frequenti la madre di Skinner, Agnes, e si diano appuntamento a casa del preside. Nell'episodio \"Future-Drama\" Chalmers \u00e8 diventato pazzo e siede su una sedia a rotelle con una sirena rossa e gira su se stesso urlando il nome del preside Skinner. Nell'episodio 21x26 spiega di odiare Skinner per via del suo nome, perch\u00e9 da bambino il padre, psicologo, ogni mattina lo sottoponeva alla 'Skinner box' per dargli la colazione.\nNonostante l'apparente astio provato verso il preside Skinner, talvolta dimostra il suo apprezzamento per quest'ultimo, arrivando pi\u00f9 volte a complimentarsi per i suoi lavori (arrivando spesso a ricredersi dopo eventi inevitabilmente tragici) e con lui ha avviato una casa di produzione cinematografica di scarso successo, la \"ChalmSkin\" (il cui logo sono le rispettive teste del duo) e che ha prodotto i film indipendenti di Lisa e Nelson nell'episodio \"Ogni maledetto Sundance\".\nSpada.\nSpada (Dolph Starbeam in originale) \u00e8 uno dei bulli della scuola di Bart ed \u00e8 vestito sempre con una maglietta verde sgualcita, pantaloncini neri altrettanto malandati e scarpe grigie e bianche. Ha 14 anni ed \u00e8 di origini ebraiche. Insieme agli altri teppisti della Scuola elementare di Springfield, semina il panico, prendendosela principalmente con bambini come Ralph Winchester, Milhouse Van Houten, Martin Prince e altri. Nell\u2019episodio \"Mypod d\u2019ottime e manicotti di dinamite,\" prende di mira Bashir, il nuovo amico musulmano di Bart, perch\u00e8 lo ritiene diverso, ma sar\u00e0 proprio il giovane Simpson a fargli capire che anche lui stesso appartiene a un\u2019altra religione, ma per questo lui non era mai stato giudicato. In diverse occasioni entra in conflitto con altri bulli, in particolare con Patata, quando fa affermazioni \u201cda sfigato\u201d. Appare per la prima volta ne \"La testa parlante\". In originale \u00e8 doppiato da Tress MacNeille e Pamela Hayden, mentre in italiano da Davide Lepore (stagioni 1-7), Francesco Pezzulli (stagioni 8-12), ?(stagioni 13-16), Paolo Vivio (st.17) e da Davide Perino(st. 18+)\nSpider Pork.\nSpider Pork (nell'edizione originale \"Spider Pig\") \u00e8 un maiale apparso per la prima volta in \"I Simpson - Il film\". Homer Simpson lo trova in un Krusty Burger, durante la produzione di una pubblicit\u00e0 di un nuovo hamburger, e decide di portarlo a casa, salvandolo dall'uccisione ordinata da Krusty il Clown.\nL'affetto dimostrato da Homer per il maiale e il \"feeling\" tra i due provocano molta invidia in Bart, che si sente trascurato dal padre.\nLa scena in cui Homer fa camminare il suino sul soffitto di casa, parodia del personaggio di Spider-Man (da cui il nome \"Spider Pork\"), con tanto di canzone simile al tema musicale del cartone animato e del secondo film dedicato al supereroe, dopo la diffusione del film \u00e8 divenuta un tormentone su internet: decine di emuli hanno condiviso sui portali di video sharing la propria rivisitazione della scena, con animali domestici veri o con pupazzi di peluche.\nIn una scena successiva del film, Homer mette al maiale degli occhiali simili a quelli di Harry Potter, gli fa una finta cicatrice e lo chiama \"Harry Porker\" (nell'edizione originale \"Harry Plopper\") con riferimento alla velocit\u00e0 con cui ha riempito il silo di liquame.\nSpider Pork, inoltre, \u00e8 stato inserito altre volte all'interno della serie televisiva de \"I Simpson\":\nIl ricco texano.\nIl ricco texano (in originale Rich Texan) \u00e8 un personaggio ricorrente, che si vede spesso a Springfield; \u00e8 lo stereotipo dell'abitante del Texas, armato di pistole con cui spara sempre in aria, cappello e vestito da cowboy; ha una figlia identica a Paris Hilton (cane compreso), chiamata, appunto, \"Paris Texan\", che compare in un episodio della diciottesima serie. Un altro suo parente stretto \u00e8 un nipote omosessuale del quale non rivela il nome, che viene menzionato in un unico episodio della sedicesima stagione, puntata in cui dichiara di essere costretto a \"volergli bene lo stesso\", seppur in cuor suo egli non approvi minimamente questa situazione (il tutto \u00e8 una parodia della presunta chiusura mentale degli abitanti del sud degli Stati Uniti).\nIn una puntata, dichiara a Burns di essere ossessivo-compulsivo.\nIn un'altra puntata rivela a Homer di essere del Connecticut.\nNella versione originale \u00e8 doppiato da Dan Castellaneta e in quella italiana, da Silvio Anselmo.\nTelespalla Mel.\nMelvin Van Horne, meglio conosciuto come Telespalla Mel, \u00e8 la spalla di Krusty il Clown: il suo compito \u00e8 subire gli scherzi del pagliaccio e seguirlo in tutte le sue azioni. Possiede una capigliatura eccentrica di colore verde acqua, abbastanza alta e disordinata (come quella di Telespalla Bob) con un osso infilato nel mezzo. Ha una ex-moglie e un figlio, entrambi con i capelli verdi.\nNel ruolo di spalla televisiva \u00e8 spesso frustrato, perch\u00e9 Krusty, per niente interessato alla sua integrit\u00e0 fisica e mentale, si diverte a prenderlo in giro e fargliene passare di tutti i colori. Telespalla Mel \u00e8 stato preceduto nel suo lavoro a fianco di Krusty da Telespalla Bob. Nonostante il suo ruolo e l'aspetto stravagante Telespalla Mel dimostra spesso di essere una persona colta ed eloquente. Spesso assume atteggiamenti da capopopolo e una scena ricorrente della serie vede questi palesarsi durante le riunioni cittadine dove, grazie ad un'ottima padronanza del linguaggio ed un insospettabile carisma, riesce ad influenzare le scelte degli abitanti di Springfield.\n\u00c8 doppiato in originale da Dan Castellaneta, mentre in italiano da Pino Ammendola (st. 1-4), Gerolamo Alchieri (st. 5), Mauro Gravina (st. 6-7), Stefano Mondini (st. 8-12), Domenico Maugeri (st. 13-14) e Oreste Baldini (st. 15+)\nUomo ape.\nL'Uomo ape (il cui vero nome \u00e8 Pedro) \u00e8 un comico travestito da bombo, protagonista di uno show televisivo sul canale in lingua spagnola di Springfield, \"Canal Ocho\".\nLa sua \u00e8 una comicit\u00e0 fisica, basata su situazioni paradossali e, anche se spesso appaiono infantili e scontate, divertono molto i telespettatori, in particolare Homer ed addirittura Montgomery Burns.\nIn un episodio cerca con ogni stratagemma di mangiare una pannocchia, anche se gli duole un dente, accogliendo il fallimento al grido di \"Dios no me ama!\". Altre sue frasi-tormentone sono \"\"Ay, ay, ay, no me gusta!\" ed \"Ay, ay, ay, no es bueno!\"\", entrambe pronunciate in situazioni poco piacevoli: \u00e8 infatti sua consuetudine recitare in inglese ma pronunciare le battute pi\u00f9 importanti in spagnolo.\nL'Uomo ape si chiama in realt\u00e0 Pedro, \u00e8 grasso e scuro di carnagione e quando \u00e8 in scena veste sempre con il costume da ape, ali comprese. Ha preso parte al festival cinematografico di Springfield presentando un cortometraggio della vita del signor Burns.\nNei fumetti della Bongo Comics egli \u00e8 un uomo molto colto (cita spesso Shakespeare, il suo autore preferito) e proviene dal Belgio, anche se Matt Groening ha detto spesso che ci\u00f2 che accade nei fumetti non deve essere considerato rilevante nello stilare la \"biografia dei personaggi\".\nNell'episodio \"22 cortometraggi su Springfield\", si scopre che era sposato, ma sua moglie ha divorziato da lui dopo che la sua goffaggine ha causato la distruzione della loro splendida villa in stile messicano.\nL'Uomo ape si basa su un personaggio della TV messicana, famoso in tutta l'America Latina, noto come \"El Chapul\u00ecn Colorado\", inventato dal comico Roberto Gomez Bola\u00f1os e interpretato dal doppiatore Hank Azaria (dalla prima alla trentunesima stagione) e da Eric Lopez, in seguito alla decisione di non fare pi\u00f9 doppiare personaggi di colore da attori bianchi.\nDoppiato in italiano da Danilo De Girolamo (doppiatore saltuario) e da Pino Ammendola (voce principale)\nUomo Radioattivo.\nL'Uomo Radioattivo (\"Radioactive Man\") \u00e8 un supereroe dei fumetti creato negli anni cinquanta, ironicamente ispirato agli eroi dei fumetti Marvel e DC e idolo di tutti i bambini di Springfield. Come molti supereroi tradizionali, anche l'Uomo Radioattivo ha una spalla, il Ragazzo Ionico (\"Fallout Boy\"). Se l'Uomo Radioattivo pu\u00f2 essere visto per certi versi anche come una parodia di Superman, il comportamento del Ragazzo Ionico \u00e8 decisamente ispirato a quello di Robin, la spalla di Batman.\nNella finzione della serie animata, il fumetto dell'Uomo Radioattivo \u00e8 stato creato nel 1952. Questo fumetto racconta le avventure del milionario Claude Kane III, accidentalmente esposto a un'esplosione atomica alla quale non solo \u00e8 sopravvissuto, ma deve anche i suoi fantastici poteri che comprendono super-forza, super-resistenza, la capacit\u00e0 di volare e emettere raggi di energia dagli occhi. Scopo della sua nuova vita da supereroe \u00e8 proteggere la citt\u00e0 di Zenith da un nutrito gruppo di supercattivi, tra cui spicca lo scienziato pazzo Dr. Pinza (\"Dr. Crab\"), un ibrido umano-granchio comunista (ovvio riferimento alla paranoia sul \"pericolo rosso\" tipica del periodo storico in cui il fumetto \u00e8 ambientato).\nNell'episodio \"L'Uomo Radioattivo\", alcuni produttori hollywoodiani vogliono fare un film basato sul fumetto, e scritturano Rainer Wolfcastle per interpretare l'Uomo Radioattivo e Milhouse Van Houten per la parte di Ragazzo Ionico.\nInoltre, negli anni 90, \u00e8 stata fatta una serie spin-off a fumetti ispirata alle sue storie.\n\u00dcter Z\u00f6rker.\n\u00dcter Z\u00f6rker \u00e8 un alunno tedesco che si trova nella scuola elementare di Springfield grazie ad uno scambio culturale. Porta in forma di caricatura tutti i tratti del tipico tedesco generato dai luoghi comuni, con Lederhosen color quadrifoglio, capelli biondi e una corporatura grassoccia e rotondetta. Viene riconosciuto come il \"botolo lardoso\" dai bulli della scuola. Il suo nome in italiano vorrebbe dire \"spazzatura\".\nDiventa ogni tanto protagonista di alcune scene in modo involontario, come quando viene inseguito da Homer che, per qualche strana ragione, \u00e8 attratto dalle sue orecchie; nell'episodio \"Lisa sul ghiaccio\", lo stesso Homer, lo insegue nello spogliatoio della palestra della scuola prendendolo in giro per le sue \"tettine\"; nella puntata \"La paura fa novanta V\", il preside Skinner e tutti gli insegnanti decidono di mangiarlo, trasformandolo in salsicce ed hamburger e riproducendo nella mensa scolastica uno scenario da Oktoberfest. In un altro episodio, \u00dcter perder\u00e0 l'autobus del ritorno dopo una gita. In \"Indovina chi viene a criticare\", si vedono i genitori di \u00dcter, che parlano con Seymour Skinner e vogliono sapere che fine ha fatto il loro figlio.\nNell'episodio \"24 Minuti\" lo si pu\u00f2 vedere apparentemente morto attaccato a una ragnatela nei condotti di ventilazione della scuola.\nIn un episodio \u00dcter fa intendere di essere innamorato della compagna Janey.\nIl vecchio ebreo.\nIl vecchio ebreo \u00e8 un anziano dalla pelle gialla pallida, con solo due denti, i capelli grigi e con indosso una maglietta rossa. \u00c8 amico di nonno Simpson e di Jasper, e abitano insieme alla casa di riposo di Springfield.\nIn un episodio, paga Bart e Lisa per risotterrare il finale alternativo di \"Casablanca\" e di \"La vita \u00e8 meravigliosa\". In un episodio viene mostrato mentre canta una strana canzone per strada in mutande: \"Quella cavalla l\u00ec, non \u00e8 la stessa pi\u00f9, non \u00e8 la stessa pi\u00f9\", diventata un tormentone su Internet.\nDi lui si sa inoltre che aveva un fratello di nome Irving, una moglie di nome Hazel, un figlio, e uno zio di nome Bill, che mor\u00ec in un incidente causato da lui.\nIl venditore di Khlav Kalash.\n\u00c8 un venditore ambulante di un fantomatico cibo da strada a base di carne. Lavora a New York, un uomo robusto, con due possenti baffi a manubrio e barba ruvida, e dai modi di fare duri. Frequenta principalmente il World Trade Center ed il quartiere russo della citt\u00e0 (dove cercher\u00e0 di vendere la pietanza a Lisa), girando con un carretto simile a quello degli hot dog che reclamizza il suo prodotto e l'unica bevanda con cui lo serve, ovvero un improbabile succo di granchio in lattina. Successivamente molti anni dopo si scopre aver fatto fortuna tanto da aver aperto un grande magazzino dedicato tutto alla sua pietanza.\nWendell Borton.\nWendell Borton frequenta la quarta elementare della scuola di Springfield, nella stessa classe di Bart. Ha 10 anni.\n\u00c8 palesemente albino e appare sempre malaticcio (lo si pu\u00f2 vedere spesso soffrire di conati di vomito durante i viaggi scolastici); come se non bastasse \u00e8 una delle vittime predilette di Nelson e degli altri bulli della scuola. Nell'ultima parte del quinto speciale di Halloween (\"Mensa da incubo\") viene mandato in punizione solo perch\u00e9 gli \u00e8 caduta una matita.\nWiseguy.\nWiseguy, ossia ragazzo saggio (talvolta chiamato anche Sarcastic Guy) \u00e8 un personaggio ricorrente della serie mostrato principalmente nei ruoli di commesso o venditore. \u00c8 quasi completamente calvo e sfoggia un paio di baffi grigi. Nell'episodio \"Il giorno dello sciacallino\", Telespalla Bob si rivolge a lui chiamandolo Raphael. Lavorava in un negozio di armi, prima di essere rimpiazzato da Herman.\nDoppiato in italiano da Roberto Fidecaro.\nZampone.\nZampone (Stampy) \u00e8 un elefante africano apparso nell'episodio \"Bart vince un elefante\". Appare sempre molto annoiato e cerca sempre di mangiarsi Bart; la famiglia non riesce pi\u00f9 a mantenerlo perch\u00e9 il cibo che consuma ogni giorno \u00e8 troppo e cerca di venderlo ad un commerciante d'avorio, ma viene salvato da Bart che lo porta nella \"Riserva naturale di Springfield\".\nSi scopre inoltre che Zampone \u00e8 un elefante molto stupido. Infatti, alla fine dell'episodio, lo si pu\u00f2 vedere mentre prende a testate gli altri elefanti presenti nella riserva.\nViene menzionato nell'episodio \"Le due signore Nahasapeemapetilon\", nel quale, vedendo un elefante durante il matrimonio di Apu, Bart dichiara che gli piacerebbe molto averne uno, e Lisa gli ricorda di aver posseduto in passato un elefante al quale voleva molto bene."}
{"id": "1873500", "revid": "2196166", "url": "https://it.wikipedia.org/wiki?curid=1873500", "title": "Castello di Thiene", "text": "Il castello di Thiene, chiamato anche palazzo (o villa) Porto Colleoni Thiene, si trova a Thiene, nella pedemontana vicentina.\nLa denominazione \"castello\" non \u00e8 propriamente corretta, anche se la struttura lo ricorda, viste le due torri laterali e la cinta di mura merlata; sarebbe pi\u00f9 opportuno definirlo palazzo o, meglio ancora villa, dato che \u00e8 un ottimo esempio di residenza di campagna pre-palladiana.\nIn ogni caso resta un \"unicum\" nel suo genere, visto che si colloca appunto tra il castello medievale e la villa palladiana.\nViene definito \"castello\" perch\u00e9 nella memoria della popolazione locale \u00e8 stato sempre chiamato cos\u00ec.\nStoria.\nLa struttura, costruita durante il XV secolo per volere di Francesco Porto \"seniore\" (uno dei pi\u00f9 ricchi signori di Vicenza dell'epoca), deriva dalla tarda architettura medievale del palazzo gotico veneziano: il corpo centrale, planimetricamente sagomato a T e le due ali pi\u00f9 elevate aggettanti, rimandano chiaramente al Fondaco dei Turchi a Venezia.\nIn origine il palazzo di Thiene fu costruito come \"casa fondaco\" per l'immagazzinamento dei prodotti agricoli del territorio circostante; tale funzione si intuisce anche dai 5 grandi archi a tutto sesto del pianterreno e dalla grande pentafora (una delle poche presenti in terra ferma al di fuori di Venezia) affiancata da due monofore del primo piano necessarie per dare luce e aria ai prodotti immagazzinati.\nNel corso del Cinquecento l'edificio venne sopraelevato con la creazione del secondo piano, destinato a magazzino, ottenuto dalla chiusura delle merlature sul corpo centrale e l'installazione di un tetto spiovente; quindi il primo piano venne trasformato in piano nobile, arredato ed abitato. Anche le ali laterali vennero sopraelevate, mantenendosi pi\u00f9 elevate ed aggettanti rispetto al corpo centrale; conservando, inoltre, la merlatura originaria.\nLe due differenti fasi di costruzione sono bene visibili nelle ali laterali: mentre le finestre del primo piano sono gotiche, le finestre del secondo piano sono rinascimentali. L'opera di sopraelevazione, assieme alla costruzione dei due scaloni simmetrici ai lati della loggia che portano al piano superiore e della cinta muraria merlata sono opera di Francesco Porto \"junior\", nipote del \"seniore\".\nLa famiglia Porto mantenne la propriet\u00e0 del castello fino al 1816, quando venne ereditato dalla famiglia Colleoni, che a sua volta mantenne la propriet\u00e0 per tre generazioni fino al 1918, quando venne definitivamente ereditato dalla famiglia di Thiene, attuale proprietaria del castello.\nAffreschi e dipinti.\nAl pianterreno, si trova il \"camerone del Camino\", sala interamente affrescata da Giovanni Battista Zelotti e Giovanni Antonio Fasolo; i due pittori sono i pi\u00f9 noti allievi di Paolo Veronese (al quale in precedenza erano stati attribuiti i medesimi affreschi).\nLe scene narrate rappresentano quattro episodi di storia romana tratti dal \"Ab Urbe condita libri\" di Tito Livio: \"L'incontro fra Massinissa e Sofonisba\", \"Porsenna e Muzio Scevola\", \"Il convitto di Cleopatra\", \"La clemenza di Scipione\".\nSempre al piano terra nel salottino azzurro, si conserva il dipinto del bergamasco Ponziano Loverini, lavoro del 1876 intitolato \"L'ultimo saluto del Colleoni alla figlia Medea\".\nScuderia.\nEdificata nella prima met\u00e0 del XVIII secolo su disegno, secondo la tradizione, di Francesco Muttoni, la scuderia presenta 32 stalli, 16 per lato.\nLa scuderia \u00e8 un esempio di straordinario razionalismo del secolo illuminista e presenta dettagli estremamente elaborati: i ferri battuti sulle colonne dove venivano appesi i finimenti dei cavalli, le mangiatoie degli stalli in legno e i divisori intagliati. Una particolarit\u00e0 \u00e8 costituita dai ferri sul lato interno della colonna, utilizzati come cursori, per permettere allo stalliere di sollevare il battifianco che separava i cavalli e passare da uno stallo all'altro senza dover scendere e risalire; consentiva inoltre al cavallo di ruotare e quindi uscire frontalmente.\nPer una maggiore aderenza agli zoccoli, il pavimento presenta un complesso disegno a catena in pietra martellina bianca e rosa nella corsia centrale e un ciottolato sia nella parte anteriore dello stallo che al centro della scuderia dove il cavallo veniva strigliato. Le colonne, che dividono gli stalli, sono in marmo rosso e i putti soprastanti sono in pietra di Vicenza.\nAl centro della scuderia, vicino alla porta di sinistra c'\u00e8 un condotto che permetteva allo stalliere, la cui residenza era nell'edificio a fianco, di essere in costante comunicazione con la scuderia.\nNel cortile, alla destra della facciata, vi \u00e8 la vera da pozzo, il cui disegno \u00e8 attribuito ad Andrea Palladio.\nOratorio della Nativit\u00e0 della Vergine.\nNei pressi del castello, appena fuori della cinta fortificata, in corso Garibaldi, sorge l'oratorio della Nativit\u00e0 della Vergine, nota in citt\u00e0 come \"Chiesetta Rossa\" (\"Ceseta rossa\"). Edificato nel 1476, era la cappella gentilizia del castello di Thiene, tipico esempio di architettura gotica con elementi lombardeschi.\nFilmografia.\nAlcune scene del film \"Il mercante di Venezia\", con Al Pacino e Jeremy Irons, sono state girate all'interno del Castello di Thiene.\nEsso \u00e8 anche location principale dell'horror italiano \"La notte che Evelyn usc\u00ec dalla tomba\"."}
{"id": "1873501", "revid": "104458", "url": "https://it.wikipedia.org/wiki?curid=1873501", "title": "Principe di Capua", "text": ""}
{"id": "1873502", "revid": "287204", "url": "https://it.wikipedia.org/wiki?curid=1873502", "title": "Antonio Besozzi", "text": "Biografia.\nFiglio dell'oboista Giuseppe Besozzi, dal 1727 al 1731 fu al servizio del Duca di Parma e dal 1734 fu attivo a Napoli. Nel 1738 entr\u00f2 nella cappella reale di Dresda e vi divent\u00f2 primo oboista l'anno seguente. Nel dicembre del 1757 egli suon\u00f2, probabilmente con il figlio Carlo, ai \"Concert Spirituel\" di Parigi. Negli anni 1758-9 fu al servizio della corte di Stoccarda sotto la direzione di Niccol\u00f2 Jommelli. Successivamente torn\u00f2 a Dresda, dove rimase sino al 1774. Nel 1775 si stabil\u00ec definitivamente a Torino."}
{"id": "1873503", "revid": "104458", "url": "https://it.wikipedia.org/wiki?curid=1873503", "title": "Atenolfo I di Benevento", "text": ""}
{"id": "1873512", "revid": "767487", "url": "https://it.wikipedia.org/wiki?curid=1873512", "title": "Henri Ernest Baillon", "text": "Ottenne il diploma di dottore in medicina a Parigi e, dal 1863, trascorse la sua vita professionale come docente di storia naturale.\nNel 1867 fu nominato membro della Legion d'onore e, il 26 aprile 1894, entr\u00f2 nella Royal Society.\nPubblic\u00f2 numerose opere di botanica:"}
{"id": "1873516", "revid": "731511", "url": "https://it.wikipedia.org/wiki?curid=1873516", "title": "Euphrase Kezilahabi", "text": "Fu uno dei principali scrittori in lingua swahili. Le sue opere sono molto popolari in Tanzania\nBiografia.\nKezilahabi nacque nel Tanganica (all'epoca colonia britannica, oggi Tanzania) nordoccidentale, nel piccolo villaggio di Namagondo, sull'isola di Ukerewe, nel Lago Vittoria. Frequent\u00f2 le scuole del seminario locale, per intraprendere poi la carriera accademica, arrivando nel 1970 all'Universit\u00e0 di Dar es Salaam, la pi\u00f9 importante del paese. In questo periodo Kezilahabi inizi\u00f2 a comporre poesie (inizialmente in inglese) e nel 1971 pubblic\u00f2 il suo romanzo di debutto, \"Rosa Mistika\". L'opera ebbe un grande successo di pubblico, ma dest\u00f2 anche numerose polemiche a causa degli attacchi rivolti da Kezilahabi al sistema scolastico tanzaniano e alla chiesa, rappresentati come incapaci di vegliare sulla moralit\u00e0 della giovent\u00f9 del paese. Nello stesso anno di \"Rosa Mistika\" Kezilahabi pubblic\u00f2 un'altra opera destinata ad avere una grande risonanza: la poesia \"Vipanya\" (\"topolini\"), pubblicata dalla rivista dell'Istituto di Ricerca per il Swahili. La poesia era in versi liberi, un fatto senza precedenti nella tradizione poetica swahili, che rompeva con la tradizione di influsso arabo, rigorosamente metrica. L'opera ebbe una vasta risonanza gli ambienti letterari tanzaniani, dando origine a un ampio dibattito. In seguito Kezilahabi diede inizio a una prolifica carriera letteraria, alternando pubblicazioni in prosa e in poesia, sempre in lingua swahili. Fu per anni docente presso il dipartimento di culture africane all'universit\u00e0 di Dar es Salaam."}
{"id": "1873517", "revid": "1602064", "url": "https://it.wikipedia.org/wiki?curid=1873517", "title": "Tarsius lariang", "text": "Il tarsio di Lariang (\"Tarsius lariang\" Merker &amp; Groves, 2006) \u00e8 un primate aplorrino della famiglia dei Tarsidi.\nSi contano finora solo sei esemplari impagliati di questo animale, due dei quali sono ancora di dubbia attribuzione, in quanto alcuni studiosi li ritengono appartenenti ad esemplari di tarsio pigmeo.\nDistribuzione.\nLa specie \u00e8 endemica dell'isola di Sulawesi, in Indonesia: in particolare, colonizza le aree di foresta pluviale nella zona centro-occidentale dell'isola, in prossimit\u00e0 del fiume Lariang, dal quale prende il nome.\nDescrizione.\nDimensioni.\n\u00c8 la seconda specie pi\u00f9 grande del proprio genere, dopo il tarsio di Sangihe: misura infatti fino a 35 cm di lunghezza, di cui pi\u00f9 di met\u00e0 spettano alla coda, per un peso di 120 g.\nAspetto.\nIl pelo \u00e8 grigio-giallastro, con coda nuda e di colore scuro, caratterizzata da un ciuffo di peli appuntito nella parte terminale, che d\u00e0 all'appendice l'aspetto di una matita. Sulla faccia ci sono delle bande paranasali scure e chiare alternate, mentre la base delle orecchie \u00e8 biancastra. Attorno agli occhi \u00e8 ben distinguibile un cerchio di pelo nero.\nI canini superiori sono relativamente piccoli, mentre il dito medio \u00e8 inusualmente lungo rispetto agli altri: i polpastrelli sono rigonfi e dotati di unghie corte e larghe.\nBiologia.\nSi tratta di animali notturni ed insettivori, che di giorno riposano nel folto del fogliame od in cavit\u00e0 dei tronchi d'albero."}
