{"id": "1893014", "revid": "289247", "url": "https://it.wikipedia.org/wiki?curid=1893014", "title": "Tiro a segno alla I Olimpiade", "text": ""}
{"id": "1893024", "revid": "1543377", "url": "https://it.wikipedia.org/wiki?curid=1893024", "title": "Rete Alfa", "text": "Rete Alfa era un'emittente radiofonica della citt\u00e0 di Ferrara e della sua provincia.\nStoria.\n\u00c8 stata fondata nel 1977 a Ferrara.\nIl target cui si rivolgeva Rete Alfa era quello di un pubblico giovane-adulto, trasmettendo informazioni locali con il giornale radio, proponendo musica che spazia da quella contemporanea a quella del passato e trasmettendo la radiocronaca delle principali squadre sportive cittadine quali la SPAL per il calcio e il Basket Club Ferrara per la pallacanestro.\nRete Alfa ha chiuso le trasmissioni in FM sulle frequenze 91.2 (Ferrara citt\u00e0), 101.2 (Ferrara provincia Est) e 97.1 (Lidi di Comacchio) MHz il 31 dicembre 2015 ed \u00e8 proseguita solo per un breve periodo in streaming come webradio.\nProgrammi.\nQuesti erano i principali programmi dell'emittente:"}
{"id": "1893025", "revid": "2210788", "url": "https://it.wikipedia.org/wiki?curid=1893025", "title": "Locomotiva DE.122", "text": "Le locomotive DE.122 sono delle locomotive diesel-elettriche di progettazione e costruzione italiana, prodotte dagli stabilimenti ITIN-Italimprese Industrie di Catania, che sono state acquisite ed incorporate nel proprio parco sociale da alcune ferrovie ex-concesse come le Ferrovie del Sud Est e le ACT di Reggio nell'Emilia.\nStoria.\nLa locomotiva fu progettata in Sicilia a met\u00e0 degli anni ottanta, nell'ambito dei progetti di ammodernamento intrapresi da alcune imprese private ferroviarie, per l'uso intensivo nelle proprie reti. Fra il 1987 ed il 1989 ne vennero costruite e fornite due serie di 3 e di 2 unit\u00e0 ciascuna con lievi differenze di allestimento e di motorizzazione.\nLe locomotive vennero progettate come multiruolo, da treno viaggiatori pesante e da treno merci con la velocit\u00e0 massima di 100\u00a0km/h pi\u00f9 che sufficienti per le caratteristiche stesse delle reti committenti.\nI colori originali ricalcarono quelli della Locomotiva FS E.656, il \"caimano\", quasi a ricalcarne l'impressione di potenza e furono: Grigio perla e Blu orientale per la cassa con fascia frontale rossa. Le locomotive vennero immatricolate come DE.122.401-403 presso le Ferrovie del Sud Est (FSE) e come DE.122.009-010 presso l'ACT di Reggio Emilia.\nLe prove in linea effettuate a novembre del 1988 presso le Ferrovie del Sud Est confermarono la validit\u00e0 del progetto dato che la DE.122.401 train\u00f2 senza problemi e in pi\u00f9 occasioni un treno di 35 carri frigo e un convoglio composto di ben 9 locomotive BB122 e un'automotrice come carico trainato. A fine gennaio 1989 vennero consegnate anche la DE.122.402 e 403 che iniziarono il loro servizio sulla linea Bari-Martina Franca. Le due DE.122.009 e 010 vennero consegnate e messe in servizio sulla rete ACT nel corso del successivo anno 1990.\nA seguito delle gravi difficolt\u00e0 economiche che portarono al fallimento della ITIN-Italimprese Industrie S.p.A. di Catania alla fine degli anni novanta la produzione venne prima sospesa poi cess\u00f2 del tutto nonostante un ordine ancora non evaso di due locomotive per le FSE \nLa produzione della valida locomotiva venne ripresa dalla nuova piccola azienda DPA di Misterbianco costituitasi con una parte delle maestranze della vecchia \"IMPA/ITIN\" che riprese ed aggiorn\u00f2 il progetto fornendolo di una nuova motorizzazione e di una serie di adeguamenti tecnici riguardanti la gestione e la diagnostica della locomotiva che il 21 marzo del 2006 vide il nuovo \"taglio del nastro di partenza\" per la prima unit\u00e0 prodotta, la DE.122.410. La fornitura delle nuove DE.122 alle Ferrovie del Sud-est, che ne avevano commissionate 5 unit\u00e0, si \u00e8 conclusa con la consegna, nel mese di febbraio 2009, dell'ultima unit\u00e0 della serie la DE.122.414.\nCon l'acquisizione del ramo ferroviario dell'ACT di Reggio Emilia da parte di Ferrovie Emilia Romagna avvenuto il 1\u00ba gennaio 2009, le DE.122 009 e 010 sono entrate a far parte del parco rotabili di tale azienda. Furono usate come locomotori di trazione in un treno navetta (Il Mir\u00f2) con una semipilota Gallinari Ex-SBB fino a giugno 2012 . Successivamente furono usate come locomotori di merci leggeri ed in seguito sono entrate nel parco rotabili della societ\u00e0 Dinazzano Po spa di cui TPER \u00e8 azionista, la quale le ha accantonate nel 2014-2015 e le ha messe in vendita nel 2021.\nNel 2019 Ferrovie del Sud Est ha demolito due locomotive di produzione IMPA.\nCaratteristiche.\nLe locomotive DE.122 sono locomotive diesel-elettriche bimotori di costruzione italiana dall'allestimento robusto e dall'estetica accattivante che ricorda vagamente quella del locomotore elettrico E.656. Sono dotate di due cabine di guida alle estremit\u00e0 tra le quali \u00e8 presente il comparto macchine. La cassa poggia su due carrelli ambedue motorizzati a due sale montate ciascuno.\nI due motori, Breda o Isotta Fraschini nella serie costruita da IMPA/ITIN sono a 8 cilindri a \"V\", sovralimentati, ed erogano una potenza continuativa di 1220\u00a0kW. Nella seconda serie rinnovata, costruita da DPA sono di costruzione Caterpillar con una potenza installata complessiva di 1325\u00a0kW. La velocit\u00e0 massima ammessa, pari a 100\u00a0km/h, non \u00e8 elevata ma pi\u00f9 che sufficiente per le esigenze delle imprese committenti.\nLa trasmissione \u00e8 di tipo elettrico a controllo elettronico di potenza. Le locomotive sono atte a fornire il REC per il riscaldamento e il condizionamento delle carrozze rimorchiate. La serie fornita all'ACT di Reggio Emilia (motorizzata Isotta Fraschini) \u00e8 stata dotata sin dall'origine di condotta a 78 poli per il telecomando da carrozza pilota. In un secondo tempo a cura della DPA sono state attrezzate per il telecomando anche le rimanenti unit\u00e0."}
{"id": "1893026", "revid": "767487", "url": "https://it.wikipedia.org/wiki?curid=1893026", "title": "SMAP", "text": "Gli SMAP sono stati una boy band giapponese, formata dall'agenzia Johnny &amp; Associates. Le lettere \"SMAP\" stanno per \"Sports and Music Assemble People\".\nSono la boy band giapponese di maggior successo commerciale della storia del Giappone.\nStoria.\nIl gruppo consisteva originariamente di sei membri: Masahiro Nakai, Takuya Kimura, Tsuyoshi Kusanagi, Gor\u014d Inagaki, Shingo Katori e Katsuyuki Mori, quest'ultimo per\u00f2 ha lasciato il gruppo nel 1996 per tentare la carriera di pilota.\nI sei componenti nel 1987 furono riuniti come ballerini di Hikaru Genji con il nome di \"Skate Boys\". Gli SMAP si formano ufficialmente nel 1988, bench\u00e9 il loro primo singolo \u00e8 stato ufficialmente pubblicato nel 1991. In quell'anno partecipano come protagonisti del musical legato all'anime \"I cavalieri dello zodiaco\", sponsorizzato dalla Bandai.\nLa popolarit\u00e0 arriva quando viene creato un programma televisivo appositamente per loro , a cui segue l'enorme successo del singolo \"Kimi Iro Omoi\", sigla dell'anime \"Akazukin Chacha\" e di \"Egao no Genki\" sigla di \"Un fiocco per sognare, un fiocco per cambiare\", in cui, tra l'altro, i componenti del gruppo compaiono nei ruoli di se stessi in un episodio.\nNel 1996, gli SMAP conducono un'altra trasmissione televisiva \"SMAP\u00d7SMAP\" (anche chiamata SmaSma), a cui seguiranno altri programmi di ogni genere.\nNel corso della loro carriera hanno pubblicato numerosi cd, tre dei quali hanno venduto in Giappone oltre un milione di copie. Nei primi anni di carriera, le uscite discografiche degli SMAP erano di circa due album e quattro o cinque singoli all'anno. Recentemente, anche per via degli impegni da solisti dei singoli membri, il ritmo \u00e8 relativamente calato, pur continuando a pubblicare almeno un nuovo album ogni anno.\nInfatti i membri degli SMAP, oltre a intraprendere carriere da solisti, parallele a quelle del gruppo, hanno spesso impegni come conduttori di programmi o attori di fiction giapponesi.\nIl 13 agosto 2016, tramite un annuncio ufficiale della Johnny &amp; Associates, gli SMAP hanno annunciato il loro scioglimento, diventato effettivo il 1 gennaio 2017.\nDiscografia.\nAlbum studio\nRaccolte\nRemix\nEP"}
{"id": "1893027", "revid": "6923", "url": "https://it.wikipedia.org/wiki?curid=1893027", "title": "Dream car", "text": "Con le locuzioni inglesi dream car (in italiano \"\"automobile dei sogni\") o show car (in italiano \"automobile da esibizione\"\"), vengono definite le autovetture generalmente destinate a rimanere pezzi unici o confinate nell'ambito dei sogni irrealizzabili.\nDescrizione.\nIl concetto di \"dream car\" nacque negli USA a cavallo tra la fine degli anni quaranta e l'inizio degli anni cinquanta, dal tentativo degli stilisti statunitensi di realizzare autovetture in grado di attirare l'attenzione del pubblico, non meno che di originare discussioni critiche, trasferendo stilemi e forme spesso mutuate dalle scenografie cinematografiche o dalle tavole dei fumetti.\nNon di rado appartenenti alla pi\u00f9 ampia categoria delle \"concept car\", tali autovetture vengono realizzate, dalle case automobilistiche o da importanti carrozzerie, al prevalente scopo di esposizione e sono caratterizzate da qualit\u00e0 prestazionali, estetiche e tecnologiche d'eccellenza, comportanti costi talmente elevati da rendere improbabile l'avvio di una produzione, anche in piccola serie.\nLe motivazioni economiche, tuttavia, non sono l'unico impedimento alla realizzazione in serie delle \"dream car\". Molti dei prototipi esposti, infatti, si sono poi rivelati come degli esercizi di stile, aventi il solo scopo di polarizzare l'attenzione del pubblico e della stampa sui contenuti estetici, ma privi di un'adeguata consistenza tecnologica delle componenti meccaniche o, addirittura, delle semplici \"maquette\".\nPer estensione, vengono spesso giornalisticamente definite \"dream car\" anche le autovetture di grande prestigio che, a causa del loro prezzo astronomico e del limitato numero di esemplari, possono essere acquistate solamente da una ristrettissima \u00e9lite di facoltosi clienti."}
{"id": "1893031", "revid": "149587", "url": "https://it.wikipedia.org/wiki?curid=1893031", "title": "Anti-Sionismo", "text": ""}
{"id": "1893032", "revid": "484362", "url": "https://it.wikipedia.org/wiki?curid=1893032", "title": "Cabina per fototessera", "text": "Le cabine per fototessera automatiche, note anche come \"Photomaton\", dal nome dei primi esemplari presentati all'esposizione Universale di Parigi nel 1890, sono state introdotte negli Stati Uniti nel 1924 e in Italia nel 1962.\nLa prima macchina automatica fu installata a New York nel 1926, mente il 20 giugno 1928 si ha la prima installazione di 5 cabine automatiche su suolo europeo a Parigi.\nIn Italia, la prima cabina fototessera con tecnologia derivata dalla inglese Photo-me viene prodotta e installata nel 1962, a Roma, nella Galleria Alberto Sordi (ex Galleria Colonna) dalla societ\u00e0 italiana Dedem Automatica (oggi Dedem S.p.A.). La striscia verticale di 4 foto in bianco e nero costa 100 lire e il tempo di consegna \u00e8 di 3 minuti. Per la stampa viene adottato un sistema di sviluppo diretto, cio\u00e8 senza negativo, con un processo molto simile a quello manuale con bracci elettromeccanici rotanti, chiamati \u201ccarousel\u201d, che immergevano la carta nei relativi processi di sviluppo, sbianca, fissaggio e risciacquo. \nCon l\u2019avvento del colore negli anni '80, la societ\u00e0 brevetta il processore T5 che utilizza dei rulli per far passare la striscia foto nei vari bagni chimici, eliminando cos\u00ec molti problemi di diffusione di sostanze chimiche e, contemporaneamente, stabilizzando la qualit\u00e0 del prodotto. Agli inizi degli anni '90, le cabine fototessera vengono dotate dei primi computer e l\u2019introduzione del formato 10x15 finisce per sostituire il classico formato. \nNella seconda parte degli anni '90, con l\u2019arrivo del digitale, le cabine fototessera vengono dotate di una nuova rivoluzionaria carta a \"sublimazione termica\" (o trasferimento termico) che determina il progressivo abbandono della tecnologia chimica. La tecnologia digitale permette alla Dedem di sviluppare un procedimento di riconoscimento facciale per la stampa di foto a norma ICAO, valide per tutti i documenti di identit\u00e0. \nLe cabine fototessera vengono installate soprattutto nei luoghi pubblici e si attivano con l'inserimento di monete. \nDi solito si trovano nelle vie o aree comuni e si attivano con l'inserimento di monete. Le cabine fotografiche tradizionalmente possedevano un sedile regolabile, progettato per la persona o le persone che dovevano essere fotografate disposte di fronte alla fotocamera. Quando si inseriscono monete si attiva il processo: la macchina scatter\u00e0 una serie di fotografie, differenti o uguali fra loro. A volte, prima di ogni foto, la cabina fotografica produce un segnale, ad esempio una luce o un segnale acustico, per avvisare il cliente dello scatto imminente. Dopo l'ultima immagine della serie (di solito tra 3 e 8) l'apparecchiatura inizia a sviluppare le copie fotografiche, prendendo alcuni minuti nelle vecchie cabine fotografiche analogiche, ora con la tecnologia digitale in molto meno tempo. La dimensione e la forma di queste impressioni variano in base alla configurazione della macchina o scelta dell'utente. I paesi con la pi\u00f9 grande infrastruttura di cabine fotografiche sono Regno Unito, Giappone, Francia e Italia. Pi\u00f9 di 9000 sono quelle installate in tutta Europa dalla societ\u00e0 produttrice italiana che ha sede ad Ariccia. \nA oggi, le cabine fototessera Dedem, possiedono tecnologie all'avanguardia ed erogano prodotti che si aggiungono alle classiche quattro foto formato tessera (si consideri l'intramontabile striscia di foto verticali, stampata sia a colori che in bianco/nero, definita FotoVintage). Altres\u00ec, le cabine fototessera sono collegate a innovative APP: l'APP Dovunque (permette di geolocalizzare le tre cabine pi\u00f9 vicine alla posizione dell'utente, consentendo di scegliere il prodotto ed, eventualmente, il pagamento con carte di credito) e l'APP ImpressMe (permette di stampare in cabina le foto che l'utente possiede sul proprio smartphone/tablet). Degna di nota, poi, l'alta inclusivit\u00e0 alla quale punta il Gruppo Dedem S.p.A.: la cabina Foto No limits, accessibile a tutti, comprese le persone diversamente abili che si avvalgono di un ausilio con ruote per potersi muovere; la Little Viso, ingegnata per i bambini che, in piena autonomia, possono stampare senza l'intervento di genitori."}
{"id": "1893033", "revid": "848247", "url": "https://it.wikipedia.org/wiki?curid=1893033", "title": "Ederlezi", "text": "Ederlezi \u00e8 una canzone popolare tradizionale in lingua roman\u00ed delle popolazioni di etnia Rom dei Balcani, principalmente in Serbia. \nIl titolo si riferisce alla festivit\u00e0 serba di \u0110ur\u0111evdan (\u0402\u0443\u0440\u0452\u0435\u0432\u0434\u0430\u043d), chiamata in lingua rom appunto \"Ederlezi\", che cade il 6 maggio e celebra la primavera. Si tratta di una festa molto sentita dai Rom nei Balcani e in ogni parte del mondo, a prescindere dalle connotazioni religiose dei vari gruppi.\nSi tratta probabilmente del brano folkloristico roman\u00ed pi\u00f9 noto al mondo, soprattutto grazie alla versione realizzatane dal musicista Goran Bregovi\u0107, inclusa nella colonna sonora del film \"Il tempo dei gitani\" di Emir Kusturica. Questo brano \u00e8 presente anche all'interno del film \"Borat - Studio culturale sull'America a beneficio della gloriosa nazione del Kazakistan\", pur non avendo alcun'attinenza con la cultura e la musica kazaka. \nAltre versioni del brano sono state realizzate dal gruppo italiano dei CSI, inclusa nell'album \"Noi non ci saremo Vol. 1\" e interpretata da Ginevra Di Marco, e dalla rock band iugoslava Bijelo Dugme (in cui militava lo stesso Bregovi\u0107), contenuta sotto il titolo \"\u0110ur\u0111evdan je a ja nisam s onom koju volim\" nel loro album \"\u0106iribiribela\" del 1988. \nLa cantante Patrizia Laquidara ne ha fatto un video nel 2012, disponibile sul web. Anche il trio polacco Kroke ne ha realizzato una propria versione.\nParti della canzone sono inserite nella versione del brano \"Come l'acqua\" contenuta nell'album \"Visto cos\u00ec\" del cantautore Giuseppe Mango in un'interpretazione a cappella dal quartetto femminile pugliese Faraualla.\nIl termine Ederlezi - che designa in lingua roman\u00ed la festa di San Giorgio - deriva probabilmente dalla parola turca \"Hidirellez\", che a sua volta indica un'antica festivit\u00e0 turca che si svolge circa un mese dopo l'equinozio di primavera. Il termine \"Hidirellez\" indica la rinascita della natura e il ritorno della primavera.\nTesto.\nSa me amala horo kelena\nHoro kelena, dive kerena\nSa o Roma daje\nSa o Roma babo babo\nSa o Roma o daje\nSa o Roma babo babo\nHerdeljezi Herdeljezi\nSa o Roma daje\nSa o Roma babo, e bakren chinen\nA me \u010dorolo, dural besava\nAmaro dive, amaro dive\nAmaro dive, Herdeljezi\nEdiwado babo, amenge bakro\nSa o Roma babo, e bakren chinen\nSa o Roma babo babo\nSa o Roma o daje\nSa o Roma babo babo\nHerdeljezi, Herdeljezi\nSa o Roma daje."}
{"id": "1893035", "revid": "767487", "url": "https://it.wikipedia.org/wiki?curid=1893035", "title": "Siamo tutti inquilini", "text": "Siamo tutti inquilini \u00e8 un film del 1953 diretto da Mario Mattoli.\nTrama.\nAnna \u00e8 stata la cameriera di una signora che le ha lasciato in eredit\u00e0 un appartamento in un palazzo nel centro di Roma; Augusto \u00e8 il portiere del condominio che \u00e8 sempre spalleggiato da Antonio, un suo conoscente che ama passare il tempo nella guardiola del palazzo.\nNel palazzo si intrecciano varie storie, prima fra tutte quella di Anna che deve una grossa somma di denaro all'amministratore a causa delle rate condominiali arretrate non pagate; a causa dell'eccessiva morosit\u00e0, la ragazza si vede pressata nel disfarsi del lascito della sua ex datrice di lavoro, nonostante abbia trovato un altro lavoro come cameriera in un bar.\nIl dottor Talloni, dentista e amministratore del palazzo, \u00e8 un tipo severo, autoritario e infido, infatti mira a prendere possesso dell'appartamento che \u00e8 stimato intorno ai 3.200.000 lire, mentre le rate arretrate ammontano a sole 415.000 lire; inoltre Talloni gioca sul fatto di prendere tutte le decisioni in completa autonomia - col sistema del silenzio-assenso - per via dell'assenza continua dei rispettivi condomini alle riunioni che puntualmente organizza nella propria abitazione.\nAnna innamorata di Carlo, un operaio, vorrebbe sposarsi con lui e andare a vivere nel suo appartamento, ma a causa delle ristrettezze economiche, Anna sar\u00e0 costretta ad affittarlo lavorando come cameriera per i suoi nuovi affittuari che si dimostreranno comprensivi quando verranno a conoscenza del suo stato finanziario e che pur di pagare le rate arretrate ha coinvolto Augusto che si \u00e8 spinto fino a domandare un finanziamento per tendere una mano di aiuto alla ragazza.\nL'ultima possibilit\u00e0 che rimane ad Augusto per poter far conoscere a tutti i condomini la situazione di Anna e i loschi sotterfugi di Talloni, \u00e8 quella di usare l'astuzia; con una manovra subdola, Augusto costringe tutti i residenti degli appartamenti a presentarsi all'ennesima riunione di condomino che vede come primo punto il licenziamento di Augusto e in secondo l'esproprio dell'appartamento di Anna.\nDopo aver radunato tutti i condomini a casa di Talloni, Augusto - come se fosse un'aula di tribunale - formula un'arringa difensiva in cui spiega i suoi punti di vista e ammonisce duramente tutti coloro che fino a quel momento si sono sempre sottratti al dovere civico di partecipazione alle varie riunioni condominiali.\nAlla fine, grazie all'intervento dell'avvocato Sassi e alla generosit\u00e0 collettiva, Augusto riesce a evitare il licenziamento e Anna lo sfratto esecutivo, cosicch\u00e9 la ragazza riesce finalmente a coronare il suo sogno d'amore con l'amato Carlo.\nCritica.\nMorando Morandini, nel suo \"Dizionario dei film\", ha commentato la pellicola con queste parole: \u00abscampoli di neorealismo, scatti comici, bravi caratteristi\u00bb."}
{"id": "1893041", "revid": "54253", "url": "https://it.wikipedia.org/wiki?curid=1893041", "title": "Cabina foto", "text": ""}
{"id": "1893043", "revid": "125379916", "url": "https://it.wikipedia.org/wiki?curid=1893043", "title": "McChicken", "text": "Il McChicken \u00e8 un panino imbottito al pollo venduto dalla catena di fast food McDonald's in diversi paesi.\nDescrizione.\nIl pane \u00e8 lo stesso di Big Mac e affini, e contiene al suo interno lattuga, maionese e una cotoletta di pollo.\nVarianti.\nIn alcune catene McDonald's, il sandwich McChicken \u00e8 stato modificato per essere pi\u00f9 gradito ai gusti delle popolazioni del luogo. Per esempio, alle Hawaii, il ristorante McDonald's dell'Ala Moana Shopping Center ha creato il sandwich McTeriChicken. Nelle Hawaii, infatti, la salsa teriyaki, conosciuta anche come \"teri\", \u00e8 largamente usata ed \u00e8 quindi stata inserita nelle ricette di molti sandwich prodotti dai ristoranti McDonald's (come ad esempio il McTeriBurger). In alcuni paesi come l'India, il McChicken \u00e8 un hamburger di pollo tra due panini ricoperti di semi di sesamo, e non ha un gusto piccante.\nSingapore, invece, \u00e8 una nazione in cui il McChicken \u00e8 prodotto con un sapore piccante. Il sandwich fu chiamato per un certo periodo \"Cajun McChicken\", ma il nome fu cambiato in seguito nel semplice \"McChicken\" nel 2000, quando le spezie presenti nella ricetta avrebbero dovuto essere temporaneamente o permanentemente ridotte. I ristoranti McDonald's di Tucson in Arizona, di Denver in Colorado, di Corpus Christi in Texas e di College Station, in Texas vendono una variante di questo sandwich piccante e saporita, chiamata appunto \"Hot &amp; Spicy McChicken.\nI fast food McDonald's di Taiwan producono una simile variante del sandwich, disponibile per\u00f2 sia con un panino tradizionale, sia con un panino di riso. In Australia e in Nuova Zelanda, infine, il McChicken viene venduto con un panino ricoperto di semi di sesamo, lattuga e una salsa leggermente speziata chiamata \"McChicken Sauce\". Inizialmente il McChicken apparve in Australia come un prodotto promozionale, ma grazie alla sua popolarit\u00e0 divent\u00f2 poi un piatto fisso. In Italia il pollo viene fornito dalla Amadori.\nStoria.\nIl sandwich fu introdotto nel 1980, poi rimosso per essere sostituito con altri prodotti a base di pollo; il successo di questi ultimi convince la catena a reintrodurlo, fino a diventare uno dei prodotti standard. L'attuale ricetta del McChicken \u00e8 pi\u00f9 piccante dell'originale. Inoltre, negli Stati Uniti, il sandwich \u00e8 pi\u00f9 piccolo di prima, per adattarsi al \"Dollar Menu\", che offre prodotti al prezzo di US$1.00. In Canada, dove il McChicken \u00e8 ancora nel suo formato originale, quello nel dollar menu \u00e8 chiamato \"Junior Chicken\".\nLa cotoletta di pollo del McChicken era composta al 50% da carne bianca e al 50% da carne rossa. A cominciare da fine 2007 McDonald's inizi\u00f2 a pubblicizzare che il McChicken contiene carne bianca al 100%."}
{"id": "1893058", "revid": "17746679", "url": "https://it.wikipedia.org/wiki?curid=1893058", "title": "Mario Spezzibottiani", "text": ""}
{"id": "1893059", "revid": "339392", "url": "https://it.wikipedia.org/wiki?curid=1893059", "title": "Yuriy Bilonog", "text": ""}
{"id": "1893060", "revid": "1573940", "url": "https://it.wikipedia.org/wiki?curid=1893060", "title": "Nanzhiquan", "text": "Il Nanzhiquan (\u5357\u679d\u62f3 Pugilato di Nanzhi) \u00e8 uno stile di arti marziali cinesi classificabile come Nanquan. Esso sarebbe stato insegnato da Heyan, un monaco del tempio Shaolin di Quanzhou, o da un certo Song (\u677e) a Chen Nanzhi (\u9648\u5357\u679d) un abitante di Haifengxian (\u6d77\u4e30\u53bf) nel Guangdong. \nOggi lo stile \u00e8 praticato principalmente a Shantou e Chaozhou (\u6f6e\u5dde).\nLe forme.\nQuesti i Taolu a mano nuda: Lianhuanquan (\u8fde\u73af\u62f3); Sibuquan (\u56db\u6b65\u62f3); Feiwuquan (\u98de\u821e\u62f3); Gairiquan (\u76d6\u65e5\u62f3); Xuezhuquan (\u524a\u7af9\u62f3); Shierbu fang (\u5341\u4e8c\u6b65\u4eff); Tiangang di sha (\u5929\u7f61\u5730\u715e); Niangzi shuzhuang (\u5a18\u5b50\u68b3\u5986); Bainiao chaofeng (\u767e\u9e1f\u671d\u51e4); Menghu chudong (\u731b\u864e\u51fa\u6d1e).\nQueste le forme con armi corte: Luodi kaihua shuangdao (\u843d\u5730\u5f00\u82b1\u53cc\u5200); Lianhuan jian xianma ti dao arma) (\u8fde\u73af\u950f\u6d17\u9a6c\u8e22\u5200).\nQueste quelle con le armi lunghe: Fuhu gun (\u4f0f\u864e\u68cd); Shiba hu zhuang gun (\u5341\u516b\u864e\u5e84\u68cd); Xiongji zhuo su gun (\u96c4\u9e21\u5544\u7c9f\u68cd)."}
{"id": "1893062", "revid": "36426", "url": "https://it.wikipedia.org/wiki?curid=1893062", "title": "Antioco III di Siria", "text": ""}
{"id": "1893063", "revid": "125964190", "url": "https://it.wikipedia.org/wiki?curid=1893063", "title": "&quot;Heroes&quot; (singolo David Bowie)", "text": "\"Heroes\" \u00e8 un singolo del cantante britannico David Bowie, pubblicato nel 1977 , estratto dall'album omonimo. Nel 2004 la canzone \u00e8 stata inserita alla posizione n. 46 nella classifica delle 500 migliori canzoni della rivista \"Rolling Stone\".\nIl brano.\nSi tratta di una delle composizioni pi\u00f9 celebri di Bowie, scritta in un periodo in cui era in crisi. Viveva a Los Angeles fino a quando David si trasfer\u00ec a Berlino e inizi\u00f2 la sua risalita professionale e umana. Proprio a Berlino comporr\u00e0 il brano insieme a Brian Eno e Robert Fripp, e tutte le altre canzoni che comporranno l'omonimo album. \n\"Heroes\" \u00e8 : in un mondo ormai distrutto David implora la sua ragazza di non andarsene e di non scegliere strade pi\u00f9 semplici, perch\u00e9 come lui dice nella canzone: \u00ab\"We can be heroes, just for one day\"\u00bb (Possiamo essere eroi, solo per un giorno). Lo sfondo di \"Heroes\" \u00e8 il Muro di Berlino, ostacolo fra due amanti e simbolo della guerra fredda.\nIspirazione e registrazione.\nIl titolo del brano \u00e8 un riferimento alla traccia \"Hero\" presente sull'album \"Neu! '75\" della band tedesca Neu!, che Bowie ed Eno ammiravano. Il pezzo fu uno dei primi ad essere inciso durante le sessioni per l'album, ma rimase allo stadio strumentale fin verso la fine delle sedute. Le virgolette presenti nel titolo, volutamente inserite, furono aggiunte per dare un tono \"ironico\" al concetto di eroe che altrimenti sarebbe stato troppo romantico, ridondante, nel testo della canzone. Il produttore Tony Visconti viene accreditato per aver fornito l'ispirazione per l'immagine del testo che si riferisce ai due amanti che si baciano \"by the wall\" (\"sotto il muro di Berlino\"), quando lui e la corista Antonia Maa\u00df si abbracciarono davanti a Bowie stando di fronte alla finestra degli Hansa Studio che si affacciava proprio sul muro. All'epoca Bowie disse che i due amanti erano una coppia immaginaria, ma Visconti, che era allora sposato con Mary Hopkin, confess\u00f2 in seguito che Bowie stava probabilmente proteggendo la sua scappatella con la Maa\u00df. Bowie conferm\u00f2 il tutto nel 2003.\nLa musica, scritta a due mani da Bowie ed Eno, \u00e8 stata accostata ad una sorta di Wall of Sound spectoriano, un muro sonoro di chitarre, percussioni e sintetizzatori. Eno disse che musicalmente il motivo del brano suon\u00f2 fin dal principio \"epico ed eroico\" e che egli aveva sempre avuto \"la parola \"eroi\" in mente\" persino prima che Bowie scrivesse il testo. La traccia base strumentale della registrazione consiste in un arrangiamento convenzionale di pianoforte, basso elettrico, chitarra ritmica e batteria. Tuttavia, la restante strumentazione aggiunta al brano \u00e8 molto distintiva. Essa consiste principalmente di parti al sintetizzatore suonate da Eno utilizzando un EMS VCS3. In aggiunta, il chitarrista dei King Crimson Robert Fripp ide\u00f2 un \"riff\" di chitarra inusuale per accompagnare il tutto.\nPubblicazione e accoglienza.\n\"Heroes\" \u00e8 stata pubblicata in molte versioni in lingue diverse e dalla durata differente (\"il sogno proibito di ogni collezionista\" nelle parole degli editorialisti del \"New Musical Express\" Roy Carr &amp; Charles Shaar Murray). In netto contrasto con l'elaborata produzione audio, il video (diretto da Stanley Dorfman) era basato su un concetto lineare e semplice: David Bowie in controluce che canta la canzone in piedi vestito con pantaloni e giubbetto di pelle neri ripreso da diverse angolature. Nonostante un forte battage pubblicitario, che incluse anche la prima apparizione di Bowie a \"Top of the Pops\" sin dal 1973, \"Heroes\" raggiunse solo la posizione numero 24 nella classifica britannica, e fall\u00ec l'entrata nella \"Billboard\" Hot 100 statunitense. In Europa per\u00f2 (anche grazie alle versioni francese e tedesca) ebbe un notevole successo, soprattutto con il passare degli anni. In Italia infine divenne uno dei brani pi\u00f9 trasmessi delle neonate radio libere ed entr\u00f2 nella classifica dei singoli. Ci\u00f2 fu dovuto (cfr.Velvet Goldmine sito italiano su Bowie) soprattutto al servizio sul \"Bowie berlinese\" di \"Odeon\" (programma televisivo \"trendy\" nel 1977). Molti anni dopo, a partire dal 1999, il brano fu scelto come sigla di apertura del programma di sport \"Sfide\", in onda su Rai 3. Sempre in tema di sport, \"Heroes\" \u00e8 stato uno dei brani scelti per la colonna sonora delle Olimpiadi di Londra svoltesi nel 2012.\nNel campo pubblicitario, nel 2003, \"Heroes\" accompagn\u00f2 lo spot televisivo dell'allora neo quinta serie della Golf. Dal 2015 viene accostata in alcune pubblicit\u00e0 dell'acqua Levissima.\nNel gennaio 2016, dopo la morte di David Bowie la canzone ha guadagnato nuova popolarit\u00e0 ed ha nuovamente fatto ingresso nelle classifiche di molti Paesi, tra cui la posizione numero 12 nel Regno Unito (ottenendo per cui un successo maggiore rispetto alla pubblicazione originaria del 1977).\nIl 6 giugno del 1987 David Bowie cant\u00f2 questa canzone nel concerto che tenne a Berlino, nella piazza del Reichstag, a pochi metri dal muro che divideva Berlino ovest da Berlino est. La canzone accese gli animi dei ragazzi e delle ragazze accorse ad ascoltare il cantante, anche dalla parte est della citt\u00e0. Dal palco si sentirono, ad un momento, le urla dei giovani dell'Est che chiedevano di abbattere il Muro.\nRiconoscimenti.\nNel febbraio 1999, la rivista \"Q\" inser\u00ec \"Heroes\" nella classifica dei 100 migliori singoli di sempre votata dai lettori. Nel marzo 2005, la stessa rivista classific\u00f2 il brano alla posizione numero 56 nella lista delle \"100 Greatest Guitar Tracks\". Nel 2004, \"Rolling Stone\" piazz\u00f2 \"Heroes\" alla posizione numero 46 della sua lista delle 500 migliori canzoni mai scritte. Nel 2008 \u00e8 poi stata inclusa nel libro \"The Pitchfork 500: Our Guide to the Greatest Songs from Punk to the Present\". Sempre nel 2008, \"Uncut\" inser\u00ec \"Heroes\" al primo posto nella classifica delle migliori canzoni di David Bowie.\nMoby ha dichiarato di ritenere \"Heroes\" una delle sue canzoni preferite in assoluto, definendo \"inevitabile\" il fatto che la sua musica avesse ricevuto influenze dal brano in questione, e Dave Gahan, cantante solista dei Depeche Mode, venne assunto nella band dopo che Vince Clarke lo sent\u00ec cantare \"Heroes\" durante una jam session. Il gruppo, inoltre, ha incluso una cover del brano nella scaletta del Global Spirit Tour del 2017-2018, come tributo a Bowie scomparso l'anno prima."}
{"id": "1893071", "revid": "125655539", "url": "https://it.wikipedia.org/wiki?curid=1893071", "title": "Trattato di Parigi fra l'Italia e le potenze alleate", "text": "Il trattato di Parigi fra l'Italia e le potenze alleate \u00e8 il trattato di pace, firmato a Parigi il 10 febbraio 1947 tra lo Stato italiano e le potenze vincitrici della seconda guerra mondiale, che mise formalmente fine alle ostilit\u00e0 e i cui contenuti erano stati definiti a seguito dei lavori della conferenza di pace, svoltasi parimenti a Parigi, tra il 29 luglio e il 15 ottobre 1946.\nLe potenze definite come \"alleate ed associate\", firmatarie del trattato furono: l'Unione delle Repubbliche Socialiste Sovietiche, l'Impero britannico (Regno Unito di Gran Bretagna ed Irlanda del Nord, India, Australia, Canada, Nuova Zelanda, Unione del Sud Africa) gli Stati Uniti d'America, la Repubblica di Cina, la Francia, il Belgio, la Repubblica Socialista Sovietica di Bielorussia, il Brasile, la Cecoslovacchia, l'Etiopia, la Grecia, i Paesi Bassi, la Polonia, la Repubblica Socialista Sovietica Ucraina, la Repubblica Socialista Federale di Jugoslavia.\nCon l'Etiopia, anch'essa controparte nella sottoscrizione del trattato di pace, l'Italia concludeva un ininterrotto stato di guerra iniziatosi nel 1935 e, implicitamente, ammetteva l'illegalit\u00e0 dell'annessione effettuata nel 1936. \nIl trattato sanciva anche la rinuncia dell'Italia all'Albania, pur non essendo quest'ultima citata tra \"le potenze alleate ed associate\". \nI rapporti tra l'Italia e il Regno d'Egitto, il cui stato di ostilit\u00e0 non era stato mai formalizzato da alcuna reciproca dichiarazione di guerra, erano gi\u00e0 stati regolati con separato accordo, sottoscritto il 10 settembre 1946.\nPrincipi generali.\nIl trattato attribuisce all'Italia fascista, avendo partecipato al Patto tripartito con la Germania e il Giappone, la responsabilit\u00e0 della guerra di aggressione con le potenze alleate e le altre Nazioni Unite ma ammette che, con l'aiuto degli elementi democratici del popolo italiano, il regime fascista venne rovesciato il 25 luglio 1943 e l'Italia, essendosi arresa senza condizioni, dichiar\u00f2 guerra alla Germania alla data del 13 ottobre 1943, divenendo cos\u00ec cobelligerante nella guerra contro la Germania stessa. Dopo tali premesse, si riconosce la comune volont\u00e0 delle parti firmatarie di concludere un trattato di pace che, conformandosi ai principi di giustizia, regoli le questioni pendenti a seguito degli avvenimenti bellici, per formare la base di amichevoli relazioni e permettere alle potenze alleate di appoggiare l'ingresso dell'Italia nelle Nazioni Unite.\nIl contenuto del trattato di pace, tuttavia, non si limit\u00f2 a regolare le questioni pendenti a seguito degli avvenimenti bellici ma impose anche la cessione di territori sui quali la sovranit\u00e0 dell'Italia era stata riconosciuta gi\u00e0 in epoca antecedente all'avvento del regime fascista. Tale circostanza \u00e8 riferibile, in particolare, al tracciato della frontiera orientale che era stato liberamente definito nel 1920 (trattato di Rapallo) in accordo con lo stato jugoslavo, al quale la Repubblica Socialista Federale di Jugoslavia era subentrata a ogni effetto.\nIl Presidente del Consiglio Alcide De Gasperi, con tatto e con fermezza, fece presente tutto ci\u00f2 nel suo discorso alla conferenza della pace del 10 agosto 1946, sottolineando che l'81% del territorio della Venezia Giulia sarebbe stato assegnato agli jugoslavi, rinnegando anche una linea etnica pi\u00f9 interna che l'Italia si era dichiarata disponibile ad accettare e addirittura la Carta Atlantica che riconosceva alle popolazioni il diritto di consultazione sui cambiamenti territoriali. Lo statista italiano concludeva che, nonostante ci\u00f2, il sacrificio dell'Italia avrebbe avuto un compenso se almeno il trattato si fosse posto come uno strumento ricostruttivo di cooperazione internazionale e l'Italia fosse ammessa nell'ONU in base al principio della sovrana uguaglianza sotto il patrocinio dei vincitori, tutti d'accordo nel bandire l'uso della forza nelle relazioni internazionali e a garantirsi vicendevolmente l'integrit\u00e0 territoriale e l'indipendenza politica. Tutto il lungo discorso di De Gasperi, sebbene raggiunse un ampio consenso dal punto di vista teorico, permettendogli maggiore considerazione personale da parte delle potenze internazionali nell'immediato futuro, non modific\u00f2 in alcun modo le decisioni gi\u00e0 prese in sede consultiva dalle potenze vincitrici della guerra.\nL'ingresso stesso dell'Italia all'ONU, peraltro, fu accordato soltanto il 14 dicembre 1955.\nCessioni territoriali.\nLe condizioni del trattato includevano:\nLa Libia, al momento sotto il controllo militare britannico (Tripolitania e Cirenaica) e francese (Fezzan), fu dichiarata indipendente il 24 dicembre 1951, come Regno Unito di Libia.\nDopo un plebiscito tenuto dalle Nazioni Unite, l'Eritrea fu unita federalmente all'Etiopia il 2 dicembre 1952 e, nel 1962, annessa unilateralmente a quest'ultima. L'Eritrea divenne \"de facto\" indipendente dall'Etiopia il 24 maggio 1991 e \"de jure\" il 24 maggio 1993.\nLa ex Somalia italiana, sotto controllo britannico sino al 1\u00ba luglio 1950, fu affidata per dieci anni all'Italia sotto forma di amministrazione fiduciaria delle Nazioni Unite. Al momento dell'ottenimento dell'indipendenza (1960), si un\u00ec alla ex Somalia Britannica, costituendo la Repubblica Somala.\nStatus dei cittadini italiani residenti nei territori ceduti.\nIl trattato disponeva la perdita automatica della cittadinanza per tutti i cittadini italiani che, al 10 giugno 1940, erano domiciliati in territorio ceduto dall'Italia a un altro Stato e per i loro figli nati dopo quella data, fatta salva la facolt\u00e0 di optare per la cittadinanza italiana entro il termine di un anno dall'entrata in vigore del trattato stesso. Si dava inoltre facolt\u00e0 allo Stato al quale il territorio era ceduto di esigere il trasferimento in Italia dei cittadini che avessero esercitato l'opzione suddetta, entro un ulteriore anno. Tale clausola, di cui la Repubblica Socialista Federale di Jugoslavia si avvalse, determin\u00f2 il fenomeno dell'esodo giuliano dalmata dell'immediato dopoguerra. Lo Stato al quale i territori erano stati ceduti, tuttavia, avrebbe dovuto assicurare il godimento dei diritti dell'uomo e delle libert\u00e0 fondamentali, ivi comprese la libert\u00e0 di espressione, di stampa e di diffusione, di culto, di opinione politica, e di pubblica riunione a tutti i residenti nel territorio stesso.\nAnaloghe disposizioni erano previste per i cittadini di lingua slava (sloveno, serbo e croato) domiciliati in territorio italiano.\nProtezione dei collaborazionisti e punizione dei criminali di guerra.\nIl trattato prevedeva una clausola specifica (articolo 16) per proteggere militari e civili che, fin dall'inizio della guerra, avevano appoggiato gli Alleati: \"L'Italia non incriminer\u00e0 n\u00e9 molester\u00e0 i cittadini italiani, particolarmente i componenti delle Forze Armate, per il solo fatto di aver espresso simpatia per la causa delle Potenze Alleate e Associate o di aver svolto azioni a favore della causa stessa durante il periodo compreso tra il 10 giugno 1940 e la data di entrata in vigore del presente trattato\".\nL'art. 45 prevedeva, altres\u00ec, l'impegno dell'Italia di assicurare l'arresto e la consegna, ai fini di un successivo giudizio, di tutte le persone accusate di aver commesso o ordinato crimini di guerra. L'Italia, in seguito, riusc\u00ec a ottenere la rinuncia all'applicazione di tali clausole, impegnandosi a provvedere direttamente al giudizio di tutti i presunti criminali individuati dalla Commissione ONU. \nPeraltro, i lavori della Commissione d'inchiesta italiana si conclusero con l'archiviazione delle posizioni di tutti gli accusati.\nConseguenze militari.\nLe restrizioni generali di carattere militare (articolo 51) imponevano all'Italia di non possedere, acquistare, costruire o sperimentare armi atomiche, missili o proiettili ad autopropulsione e i relativi dispositivi di lancio (ad eccezione dei siluri e dei tubi di lancio ad essi associati presenti sul naviglio concesso dal Trattato); era altres\u00ec vietato il possesso di cannoni con gittate superiori ai 30 km, di mine e di siluri provvisti di congegni di attivazione ad influenza. L'Italia si impegnava inoltre a smantellare le fortificazioni militari poste ai confini con Francia e Jugoslavia, e a smilitarizzare le isole di Pantelleria, Lampedusa e Pianosa (articolo 49). Venne imposto lo smantellamento delle fortificazioni e delle installazioni militari in Sardegna (limitatamente a quelle situate a meno di 30 km dalle acque territoriali francesi) e Sicilia, fatta eccezione per le opere destinate all'alloggiamento delle forze di sicurezza (articolo 50).\nL'Esercito Italiano doveva essere limitato a un massimo di 250.000 uomini (compresi 65.000 Carabinieri), con non pi\u00f9 di 200 carri armati. L'Aeronautica Militare doveva essere ridotta a un massimo di 200 caccia e ricognitori e di 150 aerei da trasporto, con un organico massimo di 25.000 uomini; la costruzione o l'acquisto di velivoli da bombardamento era vietata.\nLe restrizioni riguardanti la Marina Militare (articolo 59) vietavano la costruzione, l'acquisto e la sostituzione di navi da battaglia, oltre all'utilizzazione e alla sperimentazione di unit\u00e0 portaerei, naviglio subacqueo, motosiluranti e mezzi d'assalto di qualsiasi tipo. Il dislocamento totale del naviglio militare in servizio e in costruzione, eccettuate le navi da battaglia, non doveva superare le 67.500 tonnellate, mentre il personale effettivo non poteva eccedere le 25.000 unit\u00e0. Il protocollo navale delle 4 potenze del 10 febbraio 1947 impegnava inoltre l'Italia a mettere a disposizione delle Nazioni vincitrici (in particolare Stati Uniti d'America, Unione Sovietica, Regno Unito, Francia, Jugoslavia, Albania e Grecia) le seguenti unit\u00e0 navali in conto riparazioni:\nIn base al trattato la Marina Militare rimaneva con le due vecchie corazzate \"Doria\" e \"Duilio\" (in discrete condizioni generali, ma oramai obsolete), 4 incrociatori (i due classe \"Duca degli Abruzzi\" e il \"Raimondo Montecuccoli\" in buone condizioni, pi\u00f9 il \"Cadorna\", subito declassato a pontone scuola e quindi radiato nel 1951), altrettanti cacciatorpediniere (di cui uno il \"Nicoloso da Recco\", in mediocri condizioni e posto quasi subito in disarmo) e 36 fra torpediniere e corvette (fra cui le 20 unit\u00e0 classe Gabbiano, dotate di buone caratteristiche generali). Il panorama era completato dal naviglio minore (una ventina di unit\u00e0 fra vedette antisom, dragamine e posamine) e da oltre 100 navi ausiliarie e d'uso locale. Di tutte queste unit\u00e0, l'unica superstite ancora oggi in servizio \u00e8 la nave scuola \"Amerigo Vespucci\".\nTuttavia per via delle crescenti tensioni fra Stati Uniti e Unione Sovietica, che da l\u00ec a poco avrebbero portato all'inizio della Guerra fredda, e quindi di un conseguente conflitto tra Blocco occidentale e Blocco orientale il governo italiano, incapace di difendersi autonomamente, richiese la cancellazione di tali clausole. Nel 1951, con il consenso della maggior parte degli stati firmatari del trattato, le clausole militari vennero rimosse, permettendo il riarmo italiano in ottica NATO.\nFirma e ratifica del Trattato di pace.\nIl 7 febbraio 1947 il Ministro degli Esteri Carlo Sforza dette la disposizione al segretario generale della delegazione italiana presso la conferenza di pace di Parigi, Antonio Meli Lupi di Soragna, di firmare il Trattato di Pace fra l'Italia e le potenze alleate, con l'espressa condizione che l'efficacia di tale firma fosse subordinata alla ratifica da parte dell'Assemblea Costituente. \nTale compito venne affidato a Soragna in qualit\u00e0 di semplice funzionario e non di politico, per conferire al gesto il basso profilo di un adempimento meramente formale.\nIl diplomatico firm\u00f2 il testo del Trattato alle ore 11:15 del 10 febbraio, nella Sala dell'Orologio del Quai d'Orsay e, in mancanza di un sigillo della Repubblica Italiana da apporre sulla ceralacca, vi lasci\u00f2 l'impronta del suo anello.\nIl trattato fu ratificato dall'Assemblea Costituente nella seduta del 31 luglio 1947, con 262 voti favorevoli, 68 contrari e 80 astensioni; nel dibattito che precedette il voto intervennero, oltre al Ministro degli esteri proponente, tra gli altri Vittorio Emanuele Orlando, Pietro Nenni, Palmiro Togliatti e il relatore Giovanni Gronchi. Alcide De Gasperi concluse dichiarando:\nIl Capo provvisorio dello Stato Enrico De Nicola firm\u00f2 lo strumento di ratifica il 4 settembre 1947, non senza attriti con il Presidente De Gasperi e il ministro degli esteri Sforza.\nAi sensi dell'art. 90 dello stesso, il trattato entr\u00f2 formalmente in vigore all'atto del deposito simultaneo delle ratifiche dei quattro grandi (USA, URSS, Gran Bretagna e Francia) e dell'Italia, avvenuto al Ministero degli Esteri francese il 15 settembre 1947."}
{"id": "1893073", "revid": "729019", "url": "https://it.wikipedia.org/wiki?curid=1893073", "title": "Isola di Salsette", "text": "Salsette (\u0938\u093e\u0937\u094d\u091f\u0940) (portoghese: Salsete, Marathi: Sashti (\u0938\u093e\u0937\u094d\u091f\u0940)) \u00e8 un'isola dello stato indiano del Maharashtra. La metropoli di Bombay e la citt\u00e0 di Thane si trovano su questa isola che secondo i dati del 2001 possedeva una popolazione di 13.175.000 abitanti, il che la rendeva la 14\u00aa isola pi\u00f9 popolosa della Terra.\nIl punto pi\u00f9 elevato dell'isola \u00e8 posto intorno ai 450 metri sul livello del mare, all'interno del Borivali National Park."}
{"id": "1893075", "revid": "135224", "url": "https://it.wikipedia.org/wiki?curid=1893075", "title": "TCAS", "text": ""}
{"id": "1893086", "revid": "285054", "url": "https://it.wikipedia.org/wiki?curid=1893086", "title": "Prototipi", "text": ""}
{"id": "1893092", "revid": "287204", "url": "https://it.wikipedia.org/wiki?curid=1893092", "title": "ACARS", "text": "LACARS (acronimo di \"Aircraft Communication Addressing and Reporting System\") \u00e8 un sistema di datalink digitale tra aeromobili e stazioni di terra in uso dal 1978. Il protocollo \u00e8 stato sviluppato inizialmente da ARINC per inviare tramite telex informazioni sulla fase del volo dell'aeromobile (\"al gate\", \"taxi\", \"in volo\", \"atterrato\") per motivi amministrativi. Negli anni a seguire fino ad oggi, viene utilizzato a vari scopi, dal controllo del traffico aereo, fino a sistema di diagnostica dalle compagnie aeree (permettendo di accorciare i tempi logistici di manutenzione).\nTecnica di trasmissione.\nInizialmente il flusso di dati era trasmesso unicamente in VHF mentre attualmente viene affiancato da un sistema satellitare per comunicazioni a lungo raggio, tipicamente per coprire le aree oceaniche sprovviste di stazioni di ricezione terrestri, e da un sistema HF per le regioni polari.\nI messaggi standard in VHF sono trasmessi sulla frequenza di 131,725\u00a0MHz e modulazione Minimum-shift Keying. Altre tipologie di messaggio vengono trasmesse su altre frequenze, in base alla nazione di appartenenza, entro il range 129,125\u00a0MHz - 136,900\u00a0MHz.\nTipi di messaggio.\nI dati possono essere inviati in entrambe le direzioni, sia in automatico che con l'intervento di un operatore. ACARS ha reso molto pi\u00f9 semplice e rapida l'individuazione di eventuali anomalie (in tempo reale) e generalizzando si ha un maggior controllo dell'andamento del volo, grazie all'interazione fra l'equipaggio di condotta e stazioni di terra.\nATC: Controllo del traffico aereo.\nIl controllo del traffico aereo \u00e8 generalmente effettuato via voce tramite apposite frequenze VHF. Si preferisce utilizzare una tecnica via testo in alcuni casi particolari:\nQuesta tecnica \u00e8 chiamata CPDLC, ovvero Controller\u2013Pilot Data Link Communications.\nAOC: Controllo operazionale aeronautico.\nI messaggi di tipo AOC contengono informazioni relative all'aeromobile e i suoi sistemi. Questi messaggi sono attualmente in fase di standardizzazione, per consentire un'omogeneit\u00e0 tra diverse compagnie aeree. Esempi di valori indicati a terra sono: informazioni sul carburante, sistemi anti-ghiaccio, Electronic Flight Folder, condizioni meteo.\nAAC: Controllo amministrativo compagnia aerea.\nI messaggi AAC (Airline Administrative Control) sono a discrezione della compagnia aerea, anche se \u00e8 fatto obbligo rispettare il format del messaggio come stabilito dallo standard ARINC 618. Esempi di messaggi usati sono:\nQuesti messaggi vengono solitamente stampati attraverso una piccola stampante termica presente in cabina di pilotaggio oppure visualizzati su appositi display (spesso in condivisione con l'FMS).\nRuolo negli incidenti aerei.\nRecentemente l'ACARS ha avuto un ruolo rilevante in alcuni incidenti aerei:\nPer i dettagli si vedano le voci relative."}
{"id": "1893095", "revid": "1091378", "url": "https://it.wikipedia.org/wiki?curid=1893095", "title": "Partito Federalista (Italia)", "text": "Il Partito Federalista \u00e8 stato un partito politico italiano d'ispirazione federalista, fondato per iniziativa di Gianfranco Miglio e Umberto Giovine nel 1995 e scioltosi nel 2001. Il Partito Federalista era il successore dellUnione Federalista, associazione fondata dallo stesso Miglio il 28 ottobre 1994.\nStoria.\nIl \"Partito Federalista\" viene fondato il 17 dicembre 1995: nelle intenzioni di Miglio, doveva essere un soggetto \"antipartito, monotematico, docile a scomparire una volta che la Repubblica federale o confederale fosse diventata realt\u00e0\".\nIl partito viene lanciato da Miglio e da Vittorio Sgarbi. Prima delle elezioni politiche del 1996 Sgarbi lascia il partito per formare con Pannella la \"Lista Pannella - Sgarbi\".\nAlla Camera, il PF si present\u00f2 con il proprio contrassegno nella sola circoscrizione Piemonte 1 per la quota proporzionale e nel collegio uninominale di Vigonza; per il resto, si present\u00f2 all'interno di Forza Italia, nell'ambito della coalizione di centro-destra del Polo per le Libert\u00e0: Miglio fu eletto senatore, Giovine e Luigi Negri e Giuseppe Rossetto furono eletti alla Camera. Miglio si iscrisse al gruppo misto, mentre al gruppo forzista si iscrissero Rossetto, Giovine e Negri (che, tuttavia, nel 1997 ader\u00ec al PRI e alla coalizione di centro-sinistra che sosteneva il governo Prodi I). Tra i maggiori esponenti della LIF vi furono anche Enrico H\u00fcllweck, che fu eletto sindaco di Vicenza nel 1998 per Forza Italia, e Giorgio Vido che divenne un leader del Fronte Marco Polo e della Liga Veneta Repubblica.\nAlle elezioni amministrative del 1997 il \"Partito Federalista\" stringe un patto con i liberali dell'Unione di Centro per una lista unica in alleanza con Forza Italia.\nMiglio muore nel 2001 \nIdeologia.\nIl progetto politico-costituzionale.\nMiglio inser\u00ec nel programma del partito la sua idea di trasformare l'Italia in una sorta di confederazione la quale, mantenute le cinque regioni a statuto speciale, si sarebbe suddivisa in tre cantoni: \"Padania\", \"Etruria\" e \"Mediterranea\".\nIl governo centrale sarebbe stato affidato al \"Direttorio\" costituito dai governatori dei tre cantoni; da un presidente, a rotazione, delle cinque regioni a statuto speciale e dal presidente federale della Repubblica, eletto a suffragio universale e diretto ogni quattro anni.\nUn presidente federale che, nell'immaginazione di Miglio, sarebbe stato un vero capo di governo sul modello statunitense anche se avrebbe sempre dovuto coordinare la sua volont\u00e0 con quella degli altri membri del Direttorio federale."}
{"id": "1893096", "revid": "767487", "url": "https://it.wikipedia.org/wiki?curid=1893096", "title": "Ginnastica ai Giochi della XXVIII Olimpiade - Volteggio maschile", "text": ""}
{"id": "1893097", "revid": "185700", "url": "https://it.wikipedia.org/wiki?curid=1893097", "title": "Capo di governo", "text": ""}
{"id": "1893098", "revid": "92046", "url": "https://it.wikipedia.org/wiki?curid=1893098", "title": "Mercedes-Benz-Arena", "text": ""}
{"id": "1893100", "revid": "339392", "url": "https://it.wikipedia.org/wiki?curid=1893100", "title": "Regioni a statuto speciale", "text": ""}
{"id": "1893102", "revid": "1833487", "url": "https://it.wikipedia.org/wiki?curid=1893102", "title": "\u0110ur\u0111evdan", "text": "\u0110ur\u0111evdan (serbo \u0402\u0443\u0440\u0452\u0435\u0432\u0434\u0430\u043d, \"giorno di Giorgio\", talvolta trascritto anche come \"Djurdjevdan\") \u00e8 una festivit\u00e0 religiosa ortodossa serba, celebrata il 23 aprile del calendario giuliano, corrispondente al 6 maggio del calendario gregoriano. Si tratta di una Slava (celebrazione di un Santo Patrono) in onore di San Giorgio (in serbo \u0421\u0432\u0435\u0442\u0438 \u0402\u043e\u0440\u0452\u0435, \"Sveti \u0110or\u0111e\"), uno dei santi maggiormente venerati dalla Chiesa Ortodossa. Dato il periodo dell'anno in cui cade, inoltre, \u00e8 tradizionalmente considerata una festa per l'inizio della primavera.\nIl \u0110ur\u0111evdan viene osservato dai Serbi della diaspora in tutto il mondo, ma le celebrazioni maggiori hanno luogo ovviamente nella Repubblica Serba e in Montenegro. Viene anche festeggiata presso i Gorani nel sud del Cossovo, pur essendo questa un'etnia di religione musulmana.\nInoltre, \u00e8 una festa molto sentita presso i Rom balcanici, a prescindere dalla fede religiosa. In lingua roman\u00ed prende il nome di \"Ederlezi\". Presso i Rom iugoslavi la festa viene salutata come l'inizio della primavera piuttosto che come una celebrazione religiosa. Nella loro tradizione, i festeggiamenti comprendono il decorare le case con fiori e rami coperti di boccioli, in onore della bella stagione; \u00e8 inoltre una tradizione comune quella di arrostire un agnello per consumarlo la sera della festa. Anche la musica \u00e8 un importante elemento delle festivit\u00e0; una nota canzone popolare roman\u00ec dedicata all'evento \u00e8 intitolata appunto \"Ederlezi\", ed \u00e8 stata resa celebre dal musicista Goran Bregovi\u0107.\nIn Croazia esiste una versione cattolica della festa, chiamata Jurjevo (\u0110ur\u0111evo) e osservata il 23 aprile del calendario gregoriano. La tradizione \u00e8 maggiormente sentita nel nord del paese, nella Regione di Zagabria, ed \u00e8 anche qui vista come un saluto alla primavera. I festeggiamenti includono l'accensione di fal\u00f2.\nIn Catalogna esiste la leggenda di San Giorgio (In Catalano: Sant Jordi). La versione catalana della leggenda di Sant Jordi dice che dopo un combattimento feroce tra il cavaliere e il drago, la bestia \u00e8 caduta attraversata dalla spada di ferro e dal sangue del drago caduto a terra \u00e8 nato un roseto che fioriva ogni mese di aprile. Questa \u00e8 la spiegazione che la tradizione orale ci dona all'usanza di regalare rose per la\ngiornata di Sant Jordi, il 23 aprile."}
{"id": "1893103", "revid": "767487", "url": "https://it.wikipedia.org/wiki?curid=1893103", "title": "Ginnastica ai Giochi della XXVIII Olimpiade - Volteggio femminile", "text": ""}
{"id": "1893110", "revid": "287204", "url": "https://it.wikipedia.org/wiki?curid=1893110", "title": "Jeremias Caggiano", "text": ""}
{"id": "1893111", "revid": "1977557", "url": "https://it.wikipedia.org/wiki?curid=1893111", "title": "Benjamin Baillaud", "text": "Dopo aver studiato all'\u00c9cole Normale Sup\u00e9rieure e all'Universit\u00e0 di Parigi, ha lavorato come assistente all'Osservatorio di Parigi. Dal 1879 al 1908 \u00e8 stato direttore dell'Osservatorio di Tolosa.\nHa dato notevole impulso al progetto Carte du Ciel, specializzandosi nella meccanica celeste, in particolare nei movimenti dei satelliti di Saturno.\n\u00c8 stato il presidente fondatore dell'Unione Astronomica Internazionale."}
{"id": "1893112", "revid": "287204", "url": "https://it.wikipedia.org/wiki?curid=1893112", "title": "Lotta libera ai Giochi della XXVIII Olimpiade - 74 kg maschile", "text": "Il torneo si \u00e8 svolto il 28 e il 29 agosto.\nLegenda:"}
{"id": "1893115", "revid": "125513143", "url": "https://it.wikipedia.org/wiki?curid=1893115", "title": "Matteo Ardemagni", "text": "Caratteristiche tecniche.\n\u00c8 un centravanti forte fisicamente, adatto a fare \u00abil lavoro sporco l\u00e0 davanti\u00bb ma anche con buone doti di finalizzatore.\nCarriera.\nMilan, Triestina e Cittadella.\nMuove i primi passi nel , da dove poi entra nel settore giovanile del . Dopo aver esordito in prima squadra negli ottavi di Coppa Italia contro il , viene mandato in prestito a diverse squadre di Serie C1, nell'ordine , e , senza tuttavia riuscire a imporsi. Nell'estate del 2008 viene acquistato in compropriet\u00e0 dalla , squadra di Serie B che il 25 giugno 2009 ne riscatta l'altra met\u00e0 del cartellino.\nIl 9 luglio seguente si trasferisce in prestito al . Il mister Claudio Foscarini gli d\u00e0 subito fiducia, e in coppia con Antimo Iunco, forma uno degli attacchi pi\u00f9 prolifici dell'intera Serie B, realizzando 34 reti (22 per Ardemagni e 12 per Iunco). Vista l'ottima stagione, la societ\u00e0 granata decide di esercitare il diritto di riscatto per la compropriet\u00e0 verso i giuliani, e il 25 giugno 2010 acquista met\u00e0 cartellino del giocatore.\nAtalanta e Padova.\nL'8 luglio 2010 diventa un giocatore dell'. Segna il primo gol con la casacca nerazzurra il 14 agosto, in Coppa Italia contro il , nella prima uscita stagionale ufficiale della squadra, divenendo il primo acquisto dell'era Percassi. Per la prima rete in campionato si deve aspettare quasi due mesi, pi\u00f9 precisamente alla settima giornata, quando segna il gol del momentaneo 1-0 contro il . Nonostante il ritorno al gol, il giocatore non riesce a riconfermarsi sui buoni livelli della stagione passata e, a causa anche di un infortunio, perde terreno nelle gerarchie dell'attacco orobico.\nPer trovare continuit\u00e0, il 27 gennaio 2011 passa al alla ricerca di un attaccante dopo l'infortunio di Succi; la formula \u00e8 quella del prestito con diritto di riscatto per la compropriet\u00e0. Debutta il 29 gennaio nella partita contro il . Il 19 marzo segna i primi gol con la maglia biancoscudata siglando una doppietta contro il . Il 7 maggio segna il terzo e ultimo gol nella partita terminata 3-1 contro l', vinta appunto dai biancoscudati. Con la squadra patavina arriva fino alla finale play-off persa contro il . A fine campionato dopo il mancato riscatto da parte del Padova torna all'Atalanta, dove rimane per sei mesi senza tuttavia mai scendere in campo in gare ufficiali.\nModena e Chievo.\nL'11 gennaio 2012 si trasferisce in prestito al Modena. Segna il suo primo gol e la sua prima doppietta in giallobl\u00f9 nella partita contro la sua ex squadra, il Cittadella, terminata 3-0.\nDopo avere realizzato 5 reti in 6 mesi, il successivo 20 luglio viene confermato il prestito del giocatore al club emiliano anche per la stagione 2012-2013, con la formula del diritto di riscatto della met\u00e0 e controriscatto. Segna il suo primo gol stagionale l'11 agosto 2012 in Coppa Italia contro il , partita terminata 2-0 in favore dei canarini. Il 6 ottobre sigla una tripletta nel 4-0 contro il . Chiude la sua seconda stagione a Modena con 23 reti (secondo in classifica marcatori, dietro solo a Daniele Cacia autore di una marcatura in pi\u00f9), 25 contando anche le due segnature in altrettante gare di Coppa Italia. Nel complessivo, nel suo anno e mezzo passato sotto la Ghirlandina ha realizzato 30 reti in 61 presenze.\nRitornato all'Atalanta, il 2 settembre 2013 viene ceduto al in prestito oneroso con diritto di riscatto di met\u00e0 cartellino. Debutta col club clivense il 25 settembre seguente nella partita Chievo- (1-2), subentrando nel secondo tempo a Paloschi. Segna il suo primo gol assoluto con la maglia giallobl\u00f9 il 3 dicembre, realizzando il gol del momentaneo 3-1 nella partita del quarto turno di Coppa Italia vinta per 4-1 contro la .\nCarpi, Spezia e Perugia.\nDopo non avere trovato spazio a Verona, il 23 gennaio 2014 passa in prestito al ; segna il suo primo gol con la maglia della squadra emiliana il successivo 31 gennaio, in una partita vinta sul campo del Padova. Chiude la sua esperienza in biancorosso con 17 presenze e 4 gol.\nIl 9 agosto 2014 si trasferisce sempre in prestito allo , con diritto di riscatto fissato a 2 milioni di euro; dopo aver giocato 10 partite (8 in campionato e 2 in Coppa Italia) senza mai segnare, il 2 febbraio 2015 il prestito viene interrotto anzitempo.\nArdemagni viene quindi ceduto, nella sessione di mercato invernale 2014-2015, ancora con la formula del prestito, al , sempre tra i cadetti, ritornando dopo otto anni a vestire la maglia biancorossa. Fa il suo secondo esordio con la squadra umbra il 7 febbraio, giocando da titolare nella partita persa per 3-1 sul campo del . Con 16 presenze e 6 reti aiuta i perugini a raggiungere i play-off, persi al turno preliminare contro il Pescara. Il 14 luglio seguente viene confermato il prestito ai grifoni, con obbligo di riscatto da parte della societ\u00e0 umbra in caso di promozione in Serie A.\nAvellino, Ascoli, Frosinone, Reggiana e Siena.\nTornato inizialmente in seno all'Atalanta nell'estate del 2016, il 31 agosto si trasferisce a titolo definitivo all', lasciando quindi definitivamente dopo sei anni il club orobico. Segna il suo primo gol per i biancoverdi il primo ottobre 2016, nella partita giocata al Partenio contro la , finita 3 a 2 per la compagine irpina. Il 21 gennaio 2017 mette a segno la sua prima doppietta in maglia biancoverde nella vittoriosa trasferta di Brescia, fissando il risultato sullo 0-2. Chiude la sua prima esperienza in maglia avellinese totalizzando 13 gol in 35 presenze, risultando tra i migliori giocatori irpini della stagione nonch\u00e9 primo marcatore della squadra.\nIn seguito al fallimento della societ\u00e0 biancoverde, il 16 agosto 2018 viene ingaggiato dai pari categoria dell'. Debutta con i marchigiani il successivo 26 agosto, nel pareggio casalingo col (1-1). Il 15 settembre realizza il primo gol con i bianconeri, che vale il successo casalingo sul (1-0). Con il gol segnato nel 3-1 contro lo il 1\u00ba dicembre raggiunge quota 100 gol in Serie B.\nNell'agosto 2019, dopo la partenza di Emanuele Padella, diventa il nuovo capitano della squadra marchigiana. Rimane tuttavia in maglia bianconera solo per il successivo semestre, poich\u00e9 nel gennaio 2020 si trasferisce a titolo definitivo al , nell'ambito dell'operazione che porta ad Ascoli Piceno, in prestito, Marcello Trotta. Qui gioca 6 partite di campionato e 5 di play-off senza segnare alcun gol. La stagione seguente gioca solo una partita di campionato e una di Coppa senza incidere finendo di conseguenza ai margini della rosa.\nL'11 gennaio 2021 passa in prestito alla fino al termine della stagione. Segna il suo primo gol in maglia granata il successivo 14 febbraio, decidendo su calcio di rigore la sfida contro la sua ex squadra dell'Ascoli. Torna al nell'estate seguente, venendo tuttavia relegato fuori squadra. Sicch\u00e9, dopo la prima met\u00e0 della stagione 2021-2022 trascorsa senza collezionare presenze con i ciociari, il 31 gennaio 2022 si trasferisce a titolo definitivo al .\nStatistiche.\nPresenze e reti nei club.\n\"Statistiche aggiornate al 26 maggio 2021.\""}
{"id": "1893117", "revid": "599013", "url": "https://it.wikipedia.org/wiki?curid=1893117", "title": "Pentathlon moderno ai Giochi della XXVIII Olimpiade - Gara femminile", "text": "La gara si \u00e8 svolta il 27 agosto.\nSingole gare.\nTiro.\nOgni atleta ha sparato 20 colpi, per un massimo di 10 punti a colpo.\nCon un totale di 172 punti si prendevano 1000 Punti Pentathlon. Ogni punto inferiore o superiore vale 12 Punti Pentathlon \nScherma.\nOgni atleta ha affrontato tutti gli altri avversari in una gara di spada; 1000 Punti Pentathlon corrispondevano a 22 vittorie e 9 sconfitte. Ogni vittoria in pi\u00f9 o in meno vale 28 Punti\nNuoto.\nLa gara si \u00e8 svolta su una distanza di 200m in stile libero; 1000 punti corrispondevano a un tempo di 2:40.00; Ogni 1/3 di secondo sotto questo tempo si aggiungevano 4 Punti Pentathlon.\nEquitazione.\nIn questo caso il punteggio base era di 1200 Punti Pentathlon, a cui sono stati sottratti punti in base a penalit\u00e0 di tempo o per aver sbagliato gli ostacoli.\nCorsa.\nLa corsa di 3\u00a0km \u00e8 stata l'ultima gara della competizione: L'atleta con il punteggio migliore \u00e8 partito per primo, seguito da tutti gli altri con uno svantaggio alla partenza di un secondo per ogni 4 punti di distacco\nUn tempo di 11.20 corrispondeva a 1000 punti, con quattro punti per ogni secondo in pi\u00f9 o in meno; in questo modo l'ordine di arrivo coincide con la classifica a punti."}
{"id": "1893118", "revid": "1305772", "url": "https://it.wikipedia.org/wiki?curid=1893118", "title": "Condizionatore", "text": ""}
{"id": "1893121", "revid": "287204", "url": "https://it.wikipedia.org/wiki?curid=1893121", "title": "Durdevdan", "text": ""}
{"id": "1893123", "revid": "123530970", "url": "https://it.wikipedia.org/wiki?curid=1893123", "title": "Campionati britannici di ciclismo su strada", "text": "I Campionati britannici di ciclismo su strada sono la manifestazione ciclistica annuale che assegna il titolo di Campione del Regno Unito. I vincitori hanno il diritto di indossare per un anno la maglia di campione britannico, come accade per il campione mondiale.\nStoria.\nDal 1943 al 1958, due organismi - la \"British League of Racing Cyclists\" (BLRC) e la \"National Cyclists' Union\" (NCU) - organizzarono contemporaneamente dei campionati nazionali britannici. Dal 1946 il campionato della BLRC fu diviso in due competizioni, una corsa dilettantistica ed un campionato \"indipendenti\", per i corridori semi-professionistici. Un omologo campionato femminile venne lanciato dalla BLRC nel 1947 e dalla NCU nel 1956.\nNel 1959 le due organizzazioni si fusero, dando vita alla Federazione ciclistica britannica (\"British Cycling Federation\"); dal 1959 al 1995 vennero cos\u00ec organizzati campionati unificati maschili, distinti per professionisti e dilettanti e riuniti nella categoria Elite dal 1996, e femminili. Nel 1997 fu affiancata alla gara in linea maschile una prova a cronometro individuale; lo stesso avvenne nel 1999 per la gara femminile.\nAlbo d'oro.\nTitoli maschili.\n\"Aggiornati all'edizione 2021.\"\nTitoli femminili.\n\"Aggiornati all'edizione 2021.\""}
{"id": "1893124", "revid": "94902", "url": "https://it.wikipedia.org/wiki?curid=1893124", "title": "Djurdjevdan", "text": ""}
{"id": "1893125", "revid": "111319", "url": "https://it.wikipedia.org/wiki?curid=1893125", "title": "Beach volley ai Giochi olimpici", "text": "Il beach volley ai Giochi olimpici estivi fece la sua prima apparizione ai Giochi della XXVI Olimpiade di Atlanta nel 1996, sia per quanto concerne la competizione maschile che quella femminile.\nMedaglieri.\nAggiornati a .\nAlbo d'oro.\nAtleti plurimedagliati.\nLa lista riguarda gli atleti che sino a hanno conquistato pi\u00f9 di una medaglia olimpica nel beach volley ed \u00e8 ordinata per numero di medaglie totali."}
{"id": "1893126", "revid": "287204", "url": "https://it.wikipedia.org/wiki?curid=1893126", "title": "Aneta Langerova", "text": ""}
{"id": "1893127", "revid": "467420", "url": "https://it.wikipedia.org/wiki?curid=1893127", "title": "Nuoto artistico ai Giochi olimpici", "text": "Il nuoto artistico (detto nuoto sincronizzato fino al 2017) \u00e8 stato inserito nel programma olimpico per i Giochi di . L'evento attuale \u00e8 tutto al femminile e comprende gare di coppia e di squadra. In passato vi furono anche competizioni di singolo.\nMedagliere.\nAggiornato a Tokyo 2020.\nAlbo d'oro.\nSingolo.\n\"Evento non pi\u00f9 presente nel programma olimpico\"\nAtleti plurimedagliati.\nDi seguito elencate le atlete con il maggior numero di medaglie vinte:"}
{"id": "1893128", "revid": "2373", "url": "https://it.wikipedia.org/wiki?curid=1893128", "title": "Wikipedia in inglese", "text": "La Wikipedia in inglese (\"English Wikipedia\") \u00e8 l'edizione in lingua inglese di Wikipedia. Nata il 15 gennaio 2001, \u00e8 la prima edizione di Wikipedia ad essere stata lanciata ed \u00e8 anche quella con pi\u00f9 voci, avendo voci al .\nStoria.\nOgni wiki linguistica ha un ampio margine di autonomia per la definizione interna di proprie regole e funzionalit\u00e0 software. \nAd esempio en.wikipedia da alcuni anni non consente pi\u00f9 la creazione anonima di nuove voci, che \u00e8 riservata agli utenti iscritti. Oltre ai link che collegano alle pagine di disambiguazione, all'inizio di ogni voce immediatamente sotto il titolo sono riportate anche tutte le pagine wiki di Redirect \"in ingresso\" a quella visualizzata.\nStatistiche.\nLa Wikipedia in inglese ha voci, pagine, utenti registrati di cui attivi, amministratori e una di (al ).\n\u00c8 la prima Wikipedia sia per numero di voci che per \"profondit\u00e0\" (fra quelle con pi\u00f9 di voci).\nNumero di voci e tasso di crescita.\nLa crescita di en.wiki si \u00e8 ridimensionata a partire dal 2011, tuttavia essa resta l'edizione linguistica con il pi\u00f9 grande numero medio di voci create. Infatti vengono scritte all'incirca voci nuove quotidianamente, salvo rare eccezioni in cui questo valore si attesta attorno alle 800 voci giornaliere. A dicembre del 2011, per esempio, il tasso di crescita sembra subire un moderato calo, con pagine circa create in 13 giorni."}
{"id": "1893133", "revid": "111319", "url": "https://it.wikipedia.org/wiki?curid=1893133", "title": "Nuoto ai Giochi della XXIV Olimpiade - 50 metri stile libero femminili", "text": "Hanno partecipato alle batterie di qualificazione 50 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n25 settembre 1988"}
{"id": "1893147", "revid": "6923", "url": "https://it.wikipedia.org/wiki?curid=1893147", "title": "ITIN-Italimprese Industrie", "text": "ITIN, acronimo di Italimprese Industrie, \u00e8 stato un costruttore ferroviario catanese, facente parte del Gruppo Rendo.\nL'ITIN era nata come IMPA S.p.A., con sede a Catania; il 31 dicembre 1989 ha cambiato la propria ragione sociale in ITIN incorporando le, disciolte, SAEM S.p.A. di Roma, IMPA S.p.A. di Catania e TECNAm di Milano, tutte aziende operanti nel settore delle costruzioni meccaniche, carpenterie metalliche e costruzioni di rotabili ferroviari da treno quali locomotive ed automotrici, carri merci e carrozze ferroviarie e rotabili di servizio come motocarrelli per ispezione e manutenzione linee e per lavori TE. Gli stabilimenti e gli uffici principali avevano sede nella Zona industriale di Catania- V Strada ed occupavano un'area di 35.500\u00a0m\u00b2.\nIl fiore all'occhiello del gruppo fu l'importante commessa per la costruzione e il montaggio delle locomotive \"elettroniche\" E.652 delle FS, ottenuta per conto della capocommessa Ansaldo Trasporti ma fu anche il canto del cigno perch\u00e9 con la consegna alle FS della locomotiva E.652.161, nel gennaio del 1996, cess\u00f2 la produzione. Nel 1994 infatti la societ\u00e0 era entrata in grave crisi sfociata in procedura fallimentare. Gli stabilimenti sono stati alienati per provvedimento fallimentare nel 2006.\nITIN ha prodotto tra l'altro:"}
{"id": "1893154", "revid": "767487", "url": "https://it.wikipedia.org/wiki?curid=1893154", "title": "Accidenti alle tasse!!", "text": "Accidenti alle tasse!! \u00e8 un film italiano del 1951 diretto da Mario Mattoli.\n\u00c8 stato il film di esordio delle attrici Gisella Sofio e Dorian Gray.\nTrama.\nIl conte Borraccilo vive nel lusso ma non paga le tasse e per questo viene preso di mira dall'agente delle tasse Gaetano Pellecchia, che chiede aiuto all'amico Mario. Se non riesce a trovare le ricchezze del conte lui infatti rischia di perdere il lavoro.\nIl conte parte per un viaggio con un principe indiano, i due agenti delle tasse e la figlia Margot lo seguono in incognito.\nViene alla luce che il conte \u00e8 veramente povero e che vive di espedienti ma i due cercano di organizzare un matrimonio tra il principe e Margot per mettere le mani sui soldi. \nLa coppia per\u00f2 si innamora davvero, ma all'arrivo in India il padre del principe non ne vuole sapere del matrimonio e condanna tutti gli italiani a morte.\nTutto per\u00f2 va a finire bene: gli innamorati si sposano, il conte si arricchisce e l'agente potr\u00e0 finalmente tassarlo come si conviene."}
{"id": "1893161", "revid": "599013", "url": "https://it.wikipedia.org/wiki?curid=1893161", "title": "Chiesa di Santa Caterina (Sassari)", "text": "Santa Caterina \u00e8 una chiesa monumentale di Sassari, attualmente sede della cappellania universitaria, situata in piazza Santa Caterina, nel centro storico. La chiesa di Santa Caterina \u00e8 stata la prima in Sardegna ad essere costruita secondo canoni liturgico-architettonici controriformisti, delineati dal Concilio di Trento.\nStoria.\nI gesuiti giunsero a Sassari nel 1559. In seguito a controversie col capitolo della diocesi Turritana, poterono intraprendere la costruzione della loro chiesa annessa alla Casa Professa solo a partire dal 1579.\nIl progetto della chiesa venne elaborato dai padri gesuiti architetti Giovanni Maria Bernardoni e Giovanni de Rosis, che si ispirarono alle linee della romana chiesa del Ges\u00f9. Il tempio sassarese, intitolato a Ges\u00f9 e Maria, venne inaugurato nel 1609. La chiesa di Ges\u00f9 e Maria assunse il titolo di Santa Caterina nel 1853, quando venne demolita la duecentesca chiesa di Santa Caterina, che sorgeva nell'attuale piazza Azuni.\nDescrizione.\nLa cinquecentesca chiesa gesuitica di Ges\u00f9 e Maria, oggi Santa Caterina, venne eretta secondo i canoni del classicismo rinascimentale, con alcune concessioni ad elementi dello stile tardogotico, in particolare per quanto riguarda le volte.\nLa facciata si sviluppa su due ordini ad \u00e8 coronata da un timpano curvilineo. L'ordine inferiore \u00e8 diviso in tre specchi tramite paraste. Il portale, sormontato da un timpano triangolare, all'interno del quale \u00e8 lo stemma dell'arcivescovo Alfonso De Lorca (1576-1603), \u00e8 incorniciato da coppie di semicolonne, due delle quali, le pi\u00f9 esterne, proseguono come semipilastri verso l'ordine superiore, determinandone la tripartizione. L'ordine superiore presenta due finestre rettangolari (le due laterali sono cieche), timpanate. L'apertura centrale presenta una vetrata colorata, opera di Filippo Figari. Sopra il portale \u00e8 collocato lo stemma dei gesuiti.\n L'interno della chiesa presenta pianta a croce latina, con navata unica e cappelle laterali. La navata, scandita da paraste, \u00e8 divisa in tre campate, voltate a crociera costolonata. Presentano questo tipo di volta anche le sei cappelle laterali e i due bracci del transetto. Una volta a botte copre l'abside, a pianta rettangolare, mentre all'incrocio tra la navata e il transetto si innalza la cupola, su tamburo ottagonale.\nLa prima cappella a sinistra \u00e8 il battistero, dove si trovano il fonte battesimale e una tela settecentesca, rappresentante gli episodi evangelici che vedono Ges\u00f9 a dodici anni discutere con i dottori nel Tempio di Gerusalemme e il suo ritrovamento da parte di Maria e Giuseppe. La cappella successiva \u00e8 dedicata ai santi martiri turritani, e custodisce una tela settecentesca che li rappresenta. La terza cappella a sinistra, dedicata a san Luigi, presenta un altare ligneo barocco, databile tra il XVII e il XVIII secolo, una statua del titolare e una tela raffigurante san Luigi con Ges\u00f9 bambino, entrambe opere seicentesche, e una scultura raffigurante santa Filomena giacente, ottocentesca.\nNel braccio sinistro del transetto si innalza un altare in stucco dedicato a sant'Ignazio di Loyola, risalente alla fine del XVI secolo. Sull'altare \u00e8 collocata la tela raffigurante la \"Visione di sant'Ignazio alla Storta\", opera seicentesca del Bilevelt.\nIl presbiterio accoglie l'altare maggiore marmoreo, opera di basso pregio risalente alla seconda met\u00e0 del XIX secolo, che sostituisce un precedente imponente retablo ligneo. Nella nicchia dell'altare \u00e8 collocata la statua di santa Caterina d'Alessandria, proveniente dall'antica chiesa di Santa Caterina, opera in legno di matrice napoletana databile al primo ventennio del XVII secolo. Nel presbiterio trovano posto anche due tele del Bilevelt, un crocifisso ligneo settecentesco e due candelabri del medesimo periodo. Alla parete di fondo dell'abside sono collocate due tele del Marghinotti, raffiguranti il \"Sacro Cuore di Ges\u00f9\" e la \"Madonna col Bambino\".\nL'altare nel braccio destro del transetto \u00e8 simile a quello del braccio sinistro. \u00c8 dedicato all'Incoronazione della Vergine, raffigurata nella tela posta sull'altare (in cui si intravede la secentesca fontana di Rosello), opera del gesuita Bilevelt. Ai lati dell'altare sono le due tele raffiguranti il \"Riposo nella fuga in Egitto\" e il \"Transito di san Giuseppe\", attribuite a Domenico Fiasella.\nLa prima cappella del lato destro, partendo dall'ingresso, \u00e8 dedicata ai santi Pietro e Paolo. Nella tela seicentesca dell'altare sono raffigurati i santi Pietro e Paolo e la basilica Vaticana, col caratteristico cupolone e i campanili laterali poi demoliti. La cappella custodisce anche una statua lignea del tardo seicento, raffigurante il re David, e le epigrafi funebri che ricordano la sepoltura nella chiesa del marchese di Putifigari, don Vittorio Pilo-Boyl (1778-1834), dei gesuiti Giovanni Sebastiano De Campo e Salvatore Pischedda (Ploaghe, 27 ottobre 1551-Sassari, 28 marzo 1624), morto quest'ultimo in fama di santit\u00e0.\nLa seconda cappella a destra \u00e8 dedicata al Santissimo Crocifisso e presenta un altare neogotico eretto per il Giubileo della Redenzione sotto Pio XI. Sull'altare \u00e8 posto un crocifisso ligneo, chiamato il \"Taumaturgo\", risalente al XVII secolo, di matrice spagnola. Ai lati della statua sono le immagini dipinte di santa Maria Maddalena e san Giovanni Evangelista, realizzate nel 1933 da Mario Delitala. Un \"Cristo deposto\", in legno policromato e risalente alla seconda met\u00e0 del XVI secolo, \u00e8 collocato sotto la mensa dell'altare. La terza e ultima cappella a destra \u00e8 dedicata a san Francesco Saverio e ospita un altare marmoreo in stile barocco, di matrice ligure.\nNella controfacciata si trovano due tele del Bilevelt e l'iscrizione che ricorda la consacrazione del tempio, da parte dell'arcivescovo di Sassari Carlo Francesco Casanova, il 4 febbraio 1753. Nella sacrestia sono custodite altre opere d'arte, tra cui una paratora seicentesca e una tela del Marghinotti."}
{"id": "1893164", "revid": "36426", "url": "https://it.wikipedia.org/wiki?curid=1893164", "title": "Lysistratos", "text": ""}
{"id": "1893168", "revid": "1718925", "url": "https://it.wikipedia.org/wiki?curid=1893168", "title": "Quadriglia", "text": "La quadriglia \u00e8 una danza tradizionale italiana, diffusa su tutto il territorio nazionale, particolarmente nel centro-sud, anche se non mancano esempi nei repertori emiliani, romagnoli e altoatesini.\nDescrizione della danza.\nI danzatori si mettono generalmente in 2 file disposte l'una di fronte a l'altra o, altrimenti disposti in quadrato (da cui sembrerebbe derivare il nome del ballo, vedi il francese \"quadriller\"), in gruppi da due a cinque danzatori.\nLa quadriglia si suddivide in 5 fasi dette figurazioni (originariamente erano 9 alternate da una sempre uguale, poi fu deciso di semplificare il ballo in 5 figurazioni) che il coreografo decide il modo di disporre (non \u00e8 il compositore che decide la sequela delle fasi, ma il coreografo, facendo divenire cos\u00ec, ogni ballo un fatto a s\u00e9 stante ed originale).\nAnche la musica che accompagna viene chiamata quadriglia, la quale \u00e8 generalmente in tempo pari (formula_1, formula_2, formula_3 o formula_4) e prevalentemente suonata con strumenti folcloristici, generalmente fisarmonica o organetto diatonico.\nTradizione popolare italiana.\nViene danzata da un corteo di coppie, con figure, anche complesse, che vengono proposte dalla coppia che conduce e seguite da tutte quelle che seguono. Se il numero di coppie \u00e8 elevato la danza pu\u00f2 diventare molto lunga per permettere a tutte le coppie di eseguire le figure.\nStoria.\nLa quadriglia deriva da danze contadine francesi (in inglese country dance, da cui contraddanza) che ebbero poi il nome francese originario \"quadrille\", da cui deriva il nome odierno italiano, originatesi a partire dal XVII secolo e poi sviluppatesi nel XIX secolo in Inghilterra e negli Stati Uniti.\nLa quadriglia divenne cos\u00ec uno dei balli folcloristici pi\u00f9 apprezzati nel XIX secolo negli USA.\nIn seguito vennero unite alla quadriglia influenze di contraddanze inglesi, scozzesi e francesi fino ad ottenere lo stile attuale facendola, tuttavia, rimanere un ballo sempre in stile di contraddanza.\nNell'Ottocento vennero realizzati i primi studi-metodo su manuali che spiegavano come riportare su carta le quadriglie. Va detto che in questi studi non venivano spiegate le tecniche di composizione, ma piuttosto come scrivere le varie figure (generalmente 5) che il coreografo o direttore di figura avrebbe poi deciso come disporre in un ordine a suo piacimento e gusto.\nIn Corsica.\nU Quadrigliu Corsu \u00e8 un ballo sempre praticato in Corsica."}
{"id": "1893173", "revid": "62004", "url": "https://it.wikipedia.org/wiki?curid=1893173", "title": "Erik Breukink", "text": "Professionista dal 1985 al 1997, vinse un Giro del Piemonte, una tappa alla Vuelta a Espa\u00f1a, due al Giro d'Italia e quattro al Tour de France. Dal 2015 \u00e8 direttore sportivo del team Roompot Oranje Peloton.\nCarriera.\nOttenne numerose vittorie, come il Giro del Piemonte del 1992, la Vuelta al Pa\u00eds Vasco del 1988, il Campionato nazionale in linea del 1993 ed a cronometro nel 1995 e 1997. Manca nel suo palmar\u00e8s il successo in uno dei tre grandi giri (dove ottenne diversi successi di tappa), pi\u00f9 volte sfiorato: terzo al Giro d'Italia 1987, quando indoss\u00f2 per tre giorni la maglia rosa; secondo nel 1988, in cui vinse la leggendaria tappa disputata nella bufera del Gavia; quarto nel 1989, dove vest\u00ec per quattro giorni il simbolo del primato. Nel 1990 ottenne anche il terzo posto al Tour, dopo aver vestito per un giorno la maglia gialla nell'edizione del 1989, grazie alla vittoria nel cronoprologo di Lussemburgo."}
{"id": "1893174", "revid": "17749048", "url": "https://it.wikipedia.org/wiki?curid=1893174", "title": "Bmw Z3", "text": ""}
{"id": "1893175", "revid": "163465", "url": "https://it.wikipedia.org/wiki?curid=1893175", "title": "Brevettare la vita", "text": ""}
{"id": "1893178", "revid": "116643", "url": "https://it.wikipedia.org/wiki?curid=1893178", "title": "Nuclei encefalici della base", "text": ""}
{"id": "1893179", "revid": "6923", "url": "https://it.wikipedia.org/wiki?curid=1893179", "title": "Shelby Cobra", "text": ""}
{"id": "1893181", "revid": "1371684", "url": "https://it.wikipedia.org/wiki?curid=1893181", "title": "Scherma ai Giochi della XXVIII Olimpiade - Spada individuale maschile", "text": "Hanno partecipato 37 atleti; si \u00e8 svolto un turno preliminare per ridurre gli atleti a 32."}
{"id": "1893185", "revid": "212348", "url": "https://it.wikipedia.org/wiki?curid=1893185", "title": "Virus difettivi", "text": "I virus difettivi sono virus che necessitano di un \"helper\" (di solito un altro tipo di virus) per la replicazione virale, in quanto mancanti di elementi genetici importanti.\nUn esempio \u00e8 l'HDV, virus dell'epatite D, in grado di espletare il proprio potenziale patologico solo in caso di compresente infezione da parte di virus dell'epatite B. In tale ambito il virione difettivo ha il vantaggio di avere un genoma pi\u00f9 piccolo e meno complesso e pu\u00f2 perci\u00f2 essere avvantaggiato nella replicazione.\nDiversi oncovirus sono difettivi. Si originano nelle cellule di animali superiori quando durante la replicazione virale alcuni geni virali vengono rimpiazzati da oncogeni animali. Un esempio sono i generi \"Alpharetrovirus\" e \"Gammaretrovirus\". Tale comportamento ha fornito il modello per lo sviluppo dei \"vettori retrovirali\"."}
{"id": "1893188", "revid": "682087", "url": "https://it.wikipedia.org/wiki?curid=1893188", "title": "Artrite cronica dell'infanzia", "text": ""}
{"id": "1893189", "revid": "399", "url": "https://it.wikipedia.org/wiki?curid=1893189", "title": "Riccardo Dura", "text": "Dopo aver fatto parte di Lotta Continua, nel 1973-74 entr\u00f2 nelle Brigate Rosse dirigendo la colonna brigatista di Genova; fu membro del Comitato Esecutivo dell'organizzazione. Da terrorista adott\u00f2 il \"nome di battaglia\" di \"Roberto\".\nConsiderato brigatista estremamente motivato, determinato e aggressivo, partecip\u00f2 direttamente ad alcuni sanguinosi attentati durante gli anni di piombo; tra le sue vittime il commissario Antonio Esposito, il sindacalista della CGIL Guido Rossa e forse i carabinieri di Sampierdarena. Non fu fra le sue vittime invece Francesco Coco, come da deposizione processuale nanti Caselli e Giordana dell'amico br Lorenzo La Paglia cui Dura disse di aver fatto solo alcuni avvistamenti per un 'azione non precisata e cui escluse di avere preso parte all'attentato. Riccardo Dura mor\u00ec il 28 marzo 1980, ucciso dai carabinieri che avevano fatto irruzione nel covo di via Fracchia 12, a Genova, con un solo colpo alla nuca da distanza ravvicinata. l brigatista non viveva per\u00f2 in Via Fracchia ma in Via Zella con l'amata Caterina Picasso, detta \"nonnina BR\".\nBiografia.\nI primi anni.\nRiccardo Dura nacque a Roccalumera in provincia di Messina, ma crebbe a Genova, dove si trasfer\u00ec con i genitori durante l'infanzia. A Genova il padre abbandon\u00f2 la famiglia e Dura si trov\u00f2 a vivere la giovinezza con la sola madre, con la quale ebbe un rapporto conflittuale: in una lettera scritta alla madre anni pi\u00f9 tardi le parler\u00e0 dei difetti del suo carattere, dei suoi problemi comportamentali e del difficile rapporto con lei. Il ragazzo si dimostr\u00f2 ribelle e irrequieto e trascorse un periodo nella nave-riformatorio \"Garaventa\".\nNel 1971, dopo aver terminato il servizio militare in Marina, trov\u00f2 lavoro presso ditte appaltatrici presso l'impianto Italsider di Cornigliano, lo stesso dove lavorava Guido Rossa, sua futura vittima. Inizia in questo periodo la sua militanza politica attiva; Dura ader\u00ec a Lotta Continua, di cui divenne militante prima per l'amicizia con Massimo Selis, gia' militante e suo compagno nella lotta dei \"negri\", appunto precari dell'indotto Italsider, ed anche grazie a Andrea Marcenaro; e in questo movimento politico si distinse per la radicalit\u00e0 delle sue posizioni politiche, ma anche per disincanto ed ironia rispetto ai Capi\nLa prima attivit\u00e0 politico-militare.\nNel novembre 1973 Riccardo Dura, dopo aver abbandonato Lotta Continua, critico verso la sua politica che l'anno prima era stata frontista col PCI contro il governo Andreotti-Malagodi, e specificamente per mancato appoggio alla 22 ottobre e si avvicin\u00f2, insieme ad Enzo Masini, al gruppo di Gianfranco Faina e ai suoi compagni pi\u00f9 fedeli come Luigi Grasso, Riccardo Degli Innocenti e altri ex luddisti, quindi al COMDAG di Balbi e Facolt\u00e0 di Lettere dove insieme ai fainisti erano confluito Potere operaio in corso di scioglimento (fra i pi\u00f9 noti Giorgio Moroni e Armando Carbone), Viva il Comunismo, operaisti ml ma libertari ed eredi anche per filiazioni famigliari della Resistenza combattente, e altri fuorusciti dai gruppi come Giuliano Naria, Livio Baistrocchi, i ragazzi del Comitato di Pontedecimo (Samuel, Gregorio Scarf\u00f2 e altri) e tanti giovani della facolt\u00e0 radicalizzati anche dalla repressione, centinaia di incriminazioni a Balbi negli ultimi due anni. Dura entr\u00f2 a far parte delle Brigate Rosse, con il \"nome di battaglia\" di \"Roberto\", alla fine del 1974, ma inizialmente in rapporto a Gianfranco Faina che si era federato con le br di Moretti, inesistenti a Genova fino a quel periodo, creando di fatto una colonna atipica e libertaria, cui inizialmente si rapportarono anche Fulvia Miglietta e Livio Baistrocchi. Solo dopo l'uscita, ottobre 1975, di Faina da quella \"federazione\", seguito qualche mese dopo da Baistrocchi che pi\u00f9 tardi vi rientr\u00f2, ma non dalla Miglietta, neppure dal collega Fenzi, Dura fu a pieno ed incondizionato titolo militante br, anche se da subito, inizi '75, quando ancora in pi\u00f9 stretto contatto con Faina, motivando anche all'amico stretto Masini la prolungata assenza con la presunta decisione di imbarcarsi su navi da trasporto con l'Estremo Oriente, egli aveva gi\u00e0 deciso il passaggio in clandestinit\u00e0. Dura aveva fatto parte per tutto il 1974 del COMDAG di Balbi partecipando alle iniziative del movimento e trascorrendo l\u00ec un periodo sereno e di compiuta identit\u00e0 politica, come in Lotta Continua sapevano bene trattandosi di un compagno che aveva lasciato l'organizzazione in modo pubblico ed evidente. Nel 1975 quindi divenne membro della neonata colonna genovese delle BR, promossa a dicembre '74 insieme a Faina e a alcuni esponenti della Lega dei Diritti dell'Uomo da due dirigenti delle Brigate Rosse, Mario Moretti (nome di battaglia \"Maurizio\") che quell'anno si dedic\u00f2 piuttosto alla fondazione della colonna romana, e Rocco Micaletto (\"Lucio\"), la cui presenza stabile di comando \u00e8 solo dal giugno 1976, dopo l'attentato, appositamente trasferitisi da Milano; gli altri membri iniziali della colonna furono il pittore ed ex membro di Potere Operaio, Livio Baistrocchi (\"Lorenzo\"), Fulvia Miglietta, reduce da dieci anni di rapporto personale e politico con G.B. Gibelli, bancario, capo politico del P.C.Mm e poi GAP 22 Ottobre (e ventenne gi\u00e0 comunista ma soldato italiano, medaglia al valore in Russia) e marginalmente Tori, compagno bancario che lasci\u00f2 presto l'ambigua federazione e si ritir\u00f2 a vita solo privata e sindacale, poi via via Francesco Lo Bianco (\"Giuseppe\"), operaio della Ansaldo, alcuni del servizio d'ordine di Lotta Continua, Come Bertulazzi e Fanciullo, e pi\u00f9 tardi Luca Nicolotti (\"Valentino\") trasferitosi da Torino. mentre Fenzi fu comprimario sempre diventando protagonista solo nel 1980-81.\nDura divenne presto un dirigente dell'organizzazione br alfine brigatizzata (anche con il ritiro di Naria e il nuovo arresto di Curcio, eventi collegati) e dalla fine del 1976 assunse la responsabilit\u00e0 del Fronte Logistico della colonna, incaricato di reperire armi, materiali e basi per la lotta armata; dopo la partenza di Rocco Micaletto nel 1978, divenne il capocolonna. Stando al resoconto fatto da Patrizio Peci e da altre fonti, Dura sarebbe stato coinvolto in prima persona nell'attivit\u00e0 terroristica della colonna, non per\u00f2 nell'attentato Coco dell'8 giugno 1976, giorno in cui un nucleo armato delle Brigate Rosse uccise il giudice Francesco Coco e la sua scorta, avendo svolto solo un generico compito di avvistamento per cui si era dovuto foggiare con barba e baffi come raccont\u00f2 all'amico La Paglia che depose in tal senso. Dura aveva trascorso quasi un anno e mezzo a Balbi, quasi quotidianamente e temeva di poter essere riconosciuto. Nel 1977 \"Roberto\" partecip\u00f2 al sequestro dell'industriale Pietro Costa come carceriere del sequestrato nell'appartamento di via Pomposa a Genova. Dura si rec\u00f2 anche pi\u00f9 volte in Francia con Moretti e la Miglietta per l'approvvigionamento di armi per le Brigate Rosse; i tre brigatisti utilizzavano un sentiero del passo di Carm\u00e0, a 1.150 metri di altezza, nei pressi di Ventimiglia, per trasferire le armi in Italia; in questo modo furono anche introdotti i fucili d'assalto Kala\u0161nikov usati anche dalla colonna genovese.\nIl 21 giugno 1978 Riccardo Dura partecip\u00f2 personalmente all'omicidio, all'interno di un autobus di linea, del commissario Antonio Esposito. Secondo la testimonianza di Adriano Duglio (nome di battaglia \"Eros\"), membro del gruppo di fuoco brigatista coinvolto nel crimine, Dura contravvenne allo schema operativo predisposto dalle Brigate Rosse che gli assegnava il ruolo di appoggio e copertura, mentre Francesco Lo Bianco avrebbe dovuto sparare. Il terrorista invece prese parte direttamente all'assassinio e, dopo che Lo Bianco aveva gi\u00e0 colpito il commissario, apr\u00ec il fuoco a sua volta sul commissario che, gravemente ferito, era rimasto incastrato nelle strutture della portiera dell'autobus senza cadere immediatamente a terra.\nIn precedenza, nell'ottobre 1977 Dura, divenuto uno dei responsabili principali del Fronte logistico delle Brigate Rosse, aveva cercato di organizzare sugli Appennini, senza successo, un poligono di tiro per l'addestramento insieme al brigatista romano Valerio Morucci (\"Matteo\"); il tentativo si concluse con un incendio nel locale adibito a poligono ed il rischio di essere individuati dalle forze dell'ordine.\nInvece la sua partecipazione attiva all'agguato di via Fani \u00e8 stata smentita da altri brigatisti (soprattutto da Valerio Morucci, che prese parte allo scontro a fuoco) e dalle risultanze processuali. Secondo Morucci inizialmente era stato previsto che Dura partecipasse all'agguato con il ruolo di rinforzare la copertura all'incrocio di via Stresa, ma all'ultimo momento il suo coinvolgimento diretto in via Fani sarebbe stato cancellato.\nL'omicidio di Guido Rossa.\nIl 24 gennaio 1979 Riccardo Dura fece parte, con Lorenzo Carpi (\"Elio\") e Vincenzo Guagliardo (\"Pippo\"), del gruppo brigatista che uccise il sindacalista della CGIL Guido Rossa: secondo la testimonianza di alcuni brigatisti, Guagliardo avrebbe sparato per primo ferendo alle gambe il sindacalista, mentre Dura sarebbe intervenuto in un secondo tempo uccidendo Rossa con un colpo al cuore. Secondo le testimonianze di alcuni brigatisti collaboranti con la giustizia, sembra che il Comitato esecutivo delle BR e la direzione della colonna genovese avessero deciso di ferire alla gambe il sindacalista e che Dura, uccidendo Rossa, avrebbe agito di sua iniziativa.\nSulla morte di Rossa, sulle precise modalit\u00e0 dell'esecuzione e sulle motivazioni dei brigatisti, sono circolate comunque varie ipotesi: dall'evento fortuito in seguito a colluttazione tra i brigatisti e Rossa, all'eccesso di reazione di Dura di fronte alla resistenza di Rossa che cerc\u00f2 di barricarsi dentro la sua auto, alla volont\u00e0 personale di Dura di uccidere un \"traditore di classe\" all'insaputa dei compagni e contrariamente alle indicazioni del Comitato esecutivo, al piano premeditato di Dura e Moretti (con il resto dell'Organizzazione all'oscuro) per uccidere Rossa. Questa tesi, avanzata principalmente da Sabina Rossa, figlia di Guido, presuppone la teoria di un doppio livello delle Brigate Rosse, con Moretti e i suoi luogotenenti considerati elementi ambigui con progetti e scopi autonomi rispetto a quelli delle BR.\nDal racconto di Vincenzo Guagliardo sembrerebbe che Riccardo Dura si accorse subito di aver ucciso Rossa; egli cerc\u00f2 di giustificare la sua azione dicendo a Guagliardo di essere intervenuto perch\u00e9 convinto che lui non lo avesse colpito ed anche per scarsa fiducia nelle capacit\u00e0 operative del suo compagno. Sembra comunque che Dura sia stato criticato all'interno dell'organizzazione per la sua cruenta azione, messa in atto in contrasto con le decisioni dei comitati dirigenti delle Brigate Rosse\nL'ultima attivit\u00e0 politico-militare.\nNell'estate del 1979, insieme a Mario Moretti, Massimo Gidoni e Sandro Galletta, Riccardo Dura si rec\u00f2 in Medio Oriente, a bordo della barca \"Papago\", per recuperare dai palestinesi armi da distribuire ai gruppi terroristici europei. Il viaggio si concluse con successo e un notevole quantitativo di armi ed esplosivi venne trasferito in Italia. Dopo il rientro a Genova, Dura riprese la sua attivit\u00e0 organizzativa e direttiva all'interno della colonna, impegnata, come le altre formazioni brigatiste, in una cruenta offensiva contro le forze dell'ordine.\nIl 21 novembre 1979 secondo alcune fonti avrebbe partecipato all'omicidio dei carabinieri Vittorio Battaglini, maresciallo Comandante del Nucleo Radiomobile, e Mario Tosa, assassinati alle spalle in un bar di Sampierdarena: indubbio il ruolo che avrebbe avuto nell'uccisione dei due militi, quand'anche - come da taluni ipotizzato -senza parte diretta e che potrebbe essere stato messo materialmente in atto da Livio Baistrocchi, Lorenzo Carpi e Francesco Lo Bianco. In realt\u00e0 i \"pentiti\" concordemente lo dicono, come capocolonna alla guida dell'azione, dicendo Baistrocchi rimasto fuori dal bar dell'attentato, anche in questo caso non previsto in tal modo, e limitandosi ad asportare una mitraglietta dall'automobile dei CC. Carpi, autista, era stato coinvolto suo malgrado per la seconda volta in esito non voluto\nIl 25 gennaio 1980 secondo le deposizioni dei pentiti, Dura non prese parte all'omicidio di altri due carabinieri, il tenente colonnello Emanuele Tuttobene e l'appuntato Antonino Casu, sorpresi all'interno dell'auto in via Riboli, nel quartiere di Albaro; nell'attentato riport\u00f2 gravi ferite anche il colonnello dell'Esercito Luigi Ramundo, che viaggiava coi due carabinieri. Gli autori dell'attentato secondo gli atti processuali sarebbero stati invece Francesco Lobianco e Livio Baistrocchi, ex pittore e ritenuto un esperto di armi all'interno della colonna). Il ruolo di Baistrocchi nell'agguato \u00e8 confermato da Enrico Fenzi, che aveva mediato tre anni prima il suo rientro nell'organizzazione, dopo la parentesi del 76 di riavvicinamento a Gianfranco Faina, periodo di libera uscita ma anche di conoscenza e ottima stima con la Sinistra Rivoluzionaria milanese, alcuni dei quali costituirono l'anno dopo Azione Rivoluzionaria\nAgli inizi del 1980 Dura divenne membro del Comitato Esecutivo delle Brigate Rosse, accanto a Mario Moretti, Rocco Micaletto e Bruno Seghetti, \"Claudio\". Il suo nome e il suo ruolo, tuttavia, erano ancora sconosciuti alle forze di Polizia: la sua importante funzione all'interno delle Brigate Rosse sarebbe stata rivelata solo dopo la sua morte, soprattutto dai vari militanti collaboranti con gli inquirenti. La sua passata vicinanza a Faina e al Movimento di Balbi, non diversamente che per Baistrocchi, poteva averlo fatto pensare un'azionista, ma non membro delle br il cui marxismo leninismo entrambi aborrivano e ideologicamente e come pelle.\nLa morte.\nRiccardo Dura rimase ucciso il 28 marzo 1980 non durante un dubbio conflitto a fuoco con i carabinieri in seguito alla loro irruzione nell'importante covo delle Brigate Rosse di via Fracchia 12, interno 1, a Genova, bens\u00ec con un colpo alla nuca da distanza ravvicinata. I carabinieri poterono sorprendere nella notte gli occupanti l'appartamento grazie alle informazioni fornite dal brigatista Patrizio Peci, che dopo il suo arresto stava collaborando con gli inquirenti; nel corso dell'operazione di polizia trovarono la morte anche altri tre brigatisti, Annamaria Ludmann, la proprietaria dell'appartamento, Lorenzo Betassa e Piero Panciarelli. Secondo l'allora cap. Riccio, in deposizione alla Commissione Parlamentare Moro nel 2017, la notizia della casa e della Luddmann sarebbero gia' state fornite da un ex rapinatore politicizzato. Secondo fonte di un presidente di municipio e autore di rievocazione delle azioni br contro la dc in giornalino operaio della Curia, per il quarantennale dell'uccisione di Moro, la DC, dopo l'attentato a Cuocolo, del giugno 79, avrebbe spostato la propria sede organizzativa e informativa da Via Caffaro dove restava la sede politica, a Via Fracchia 12, ossia fra migliaia di civici e caseggiati di Genova, proprio nello stesso Luddmann e luogo della tragedia\nIl rapporto dei carabinieri, archiviato senza ulteriori indagini dalla magistratura di Genova, afferm\u00f2 che, nonostante l'intimazione di resa rivolta ai terroristi, Lorenzo Betassa esplose un colpo di pistola ferendo al volto il maresciallo Rinaldo Ben\u00e0. Ci\u00f2 determin\u00f2 la successiva reazione dei carabinieri con conseguente uccisione dei quattro brigatisti. Secondo alcune fonti Dura non avrebbe sparato, sarebbe stato disarmato e i quattro terroristi sarebbero stati in procinto di arrendersi.\nLa perizia necroscopica del prof. Franchini, agli atti del procedimento relativo ai fatti e ipotesi di reato, tentato omicidio del Maresciallo Ben\u00e0 da parte dei brigatisti, omicidio volontario o preterintenzionale da parte dei Carabinieri, recita che Dura era morto in modi e tempi assolutamente diversi dai suoi compagni e quindi sicuramente non durante l'azione. Non viene ucciso, infatti, dai fucili a pompa che devastano i corpi degli altri tre, ma da un solo colpo di pistola, sparato dall'alto in basso e da una distanza compresa fra i trenta centimetri e il metro. Rileva Franchini come il corpo del Dura non presentasse abrasioni o contusioni o graffi come chi sia abbattuto o abbia intrapreso una colluttazione per cattura.\nLa foto, acquisita con tutto il fascicolo processuale, riconosciuto a Luigi Grasso, imputato BR e assolto con revisione, dal Tribunale \"per avervi interesse\" fin dal gennaio 2000, conferma per quanto \"de visu\" le conclusioni peritali e cos\u00ec i soli articoli che descrivono le foto e pubblicano larga parte degli atti, da parte dei giornalisti del \"Secolo XIX\" (Zinola) e del \"Lavoro Repubblica\" (Valli, Curia, Manzitti) in articoli di fine gennaio di quell'anno che rilevavano l'incongruenza di quell'arma corta rispetto alla versione ufficiale al riguardo dei tempi e modi.\nIl corpo di Riccardo Dura non venne identificato subito e per alcuni giorni gli inquirenti non furono in grado di fornire il nome del quarto brigatista ucciso; in un primo tempo si diffuse la notizia che si trattasse di Luca Nicolott, ma il cognome fatto alla stampa era, precisamente o sommariamente, Saverni o Saverini, cio\u00e8 il cognome che compariva su patente falsa con quel cognome e la foto del brigatista e famiglia cui rubata identit\u00e0 e che abitava pure anch'essa in via Fracchia Solo dopo alcuni giorni, il 3 aprile, venne rivelato il nome di Riccardo Dura, comunicato con una telefonata anonima all'ANSA dalle stesse Brigate Rosse. Il 5 aprile 1980 Riccardo Dura venne sepolto nel cimitero monumentale di Staglieno, e al suo funerale partecip\u00f2 solo la madre Celestina Di Leo. \nRiccardo Dura nelle impressioni degli altri brigatisti.\nRiccardo Dura \u00e8 stato descritto da suoi compagni delle Brigate Rosse, tra cui i pentiti Carlo Bozzo, Gianluigi Cristiani ed in parte anche Adriano Duglio, come un fanatico sanguinario, animato da odio di classe, e perci\u00f2 soprannominato \"Pol Pot\"; \u00e8 stato descritto anche come emotivamente instabile, il che sarebbe dimostrato dal comportamento tenuto durante gli omicidi di Esposito e Rossa. Lo hanno inoltre presentato come fanatico militarista, avvezzo a terrorizzare le reclute brigatiste, costrette a \"scavarsi la fossa\" sulla collina dei Righi presso Genova, minacciandole di morte in caso di tradimento. L'esponente di Lotta Continua Andrea Marcenaro, che lo conobbe durante la sua militanza nel movimento, lo descrive invece come chiuso e silenzioso.\nAl contrario altri brigatisti ne hanno invece lodato, pur riconoscendone l'estremismo, la dedizione alla causa rivoluzionaria, la disciplina, la forte motivazione, l'attivismo e l'impegno; Valerio Morucci, che pur ne critica la violenta carica ideologica, lo definisce \"fedelissimo\" all'organizzazione, \"compagno leale e sicuro\", affidabile ed estremamente determinato..\nRecente \u00e8 la pi\u00f9 vera di queste impressioni sulla persona di Dura. In \"Gli autonomi. Autonomia operaia a Genova e in Liguria, 1973-80, a cura Demontis e Moroni. L'ex giovane brigatista \"Samuel\", Gregorio Scarf\u00f2, raccontando in capitolo da lui scritto sul comitato autonomo di Pontedecimo, scrive \"due parole su Riccardo Dura, che e' stato vittima non solo delle vigliacche pallottole dei carabinieri, ma di un linciaggio senza pari e non ha la possibilit\u00e0 di difendersi\".\nSamuel aveva conosciuto Dura come persona dolce, sensibile e umana ed era stato lui Dura a contattarlo e arruolarlo, convinto quasi pi\u00f9 che dagli argomenti politici dal suo modo franco e rispettoso, che dopo la morte di Rossa non ritrovava pi\u00f9 nel ricordo che ne aveva avuto. Samuel volle dunque vedere Dura e chiedergli spiegazioni e \"Roberto\" gli disse, un po' ipocritamente perch\u00e9 era stato lui e non il \"nucleo operativo\" tutto a \"commettere l'errore, che il nucleo e in realt\u00e0 Dura stesso \"era andato a regolare i conti con un traditore ed andato in azione con rabbia\", mentre l'obiettivo doveva essere il pci e la sua politica (pp.229-230\" \nL'inchiesta del 2017.\nNel 2017 la procura di Genova, a seguito dell'esposto presentato dal ricercatore universitario Luigi Grasso (nel 1979 accusato di terrorismo e successivamente prosciolto con formula piena), ha aperto un fascicolo di inchiesta con l'ipotesi di omicidio in riferimento ai fatti relativi alla morte del brigatista. Nell'autunno 2018 la inchiesta fantasma \u00e8 stata archiviata senza praticamente essere svolta. Il motivo principale sarebbe stato, secondo il Procuratore Capo Cozzi, l'incompletezza degli atti per sparizione del fascicolo originale (altra inchiesta aperta e chiusa solo nell'ottobre 2019 poco prima dell'emergenza COVID) e la mancanza quindi del Decreto motivato di archiviazione del G.I. nel 1984 che per\u00f2 non ha fatto ipotizzare la mai effettuata redazione a pena di nullit\u00e0 di tutto, ma giustificarne l'assenza come atto non recuperato.\nIn realt\u00e0 quel decreto non era mai stato agli atti, come potevano attestare sotto giuramento i tre che l'avevano visto appena tratto fuori dall'archivio del Tribunale nel gennaio 2000, il citato Grasso, il direttore editoriale di Lavoro Repubblica, Matteini, il cronista della Giudiziaria del Secolo XIX, Zinola."}
{"id": "1893193", "revid": "217591", "url": "https://it.wikipedia.org/wiki?curid=1893193", "title": "Carcinoma papillare", "text": " \nIl carcinoma papillare in campo medico, \u00e8 una forma di carcinoma . Fra i tumori simili ricopre un 1-2% della casistica.\nTipologia.\nEsistono due principali tipi, l'infiltrante e quella non infiltrante. La forma infiltrante \u00e8 a volte considerata una evoluzione della seconda forma.\nEsami.\nPer una corretta diagnosi occorrono diversi esami:\nSintomatologia.\nCaratteristico sintomo si riscontra a livello di perdita di sangue del capezzolo.\nTerapia.\nIl trattamento \u00e8 di tipo chirurgico, vi si avvale della mastectomia.\nPrognosi.\nLa prognosi \u00e8 buona rispetto ad altre patologie simili"}
{"id": "1893194", "revid": "4252", "url": "https://it.wikipedia.org/wiki?curid=1893194", "title": "Artriti croniche dell'infanzia", "text": ""}
{"id": "1893196", "revid": "116643", "url": "https://it.wikipedia.org/wiki?curid=1893196", "title": "Artropatia psoriasica", "text": ""}
{"id": "1893201", "revid": "38120", "url": "https://it.wikipedia.org/wiki?curid=1893201", "title": "Zachary Williams", "text": "Biografia.\nZachary Isaiah Williams inizia a lavorare come baby-modello all'et\u00e0 di tre anni ottenendo di posare per firme di grande peso quali Nike e Disney, a quattro anni inizia a girare piccoli spot e sketch pubblicitari. Sempre nello stesso anno inizia a recitare per il piccolo schermo ottenendo piccole parti in telefilm come \"\", \"Roswell\" e \"Becker\". Il suo unico ruolo cinematografico sinora \u00e8 stato in \"Honey\" film con Jessica Alba. Dal 2003 al 2006 \u00e8 stato nel cast di \"Romeo\", una serie comica.\nDal 2007 al 2009 ha partecipato alla serie drammatica \"Lincoln Heights\".\nHa un fratello pi\u00f9 grande di nome Oren Williams, anche lui attore. Abita a Los Angeles dal 2004."}
{"id": "1893202", "revid": "767487", "url": "https://it.wikipedia.org/wiki?curid=1893202", "title": "Professional Chess Association", "text": "La Professional Chess Association o PCA (\"Associazione di Scacchi Professionistica\"), fu un'associazione scacchistica internazionale che dal 1993 al 1996 fu antagonista della Federazione Internazionale di Scacchi (FIDE). Venne fondata da Garri Kasparov e Nigel Short per l'organizzazione ed il marketing del loro incontro valido per il campionato del mondo di scacchi.\nLa fondazione.\nNel 1993 Nigel Short vinse il Torneo dei candidati e si qualific\u00f2 cos\u00ec come sfidante di Kasparov per il campionato del mondo.\nSecondo le regole FIDE, la sede del campionato del mondo si sarebbe dovuta decidere in accordo tra la FIDE stessa, il campione in carica (Kasparov) e lo sfidante (Short); secondo Kasparov e Short, il presidente della FIDE Florencio Campomanes viol\u00f2 questo accordo annunciando semplicemente che la sede sarebbe stata Manchester. Inoltre la FIDE ricav\u00f2 una parte cospicua delle proprie entrate dal monte premi del campionato.\nKasparov e Short reagirono fondando la PCA e nominando Bob Rice Commissario. I due scacchisti giocarono poi l'incontro sotto l'egida della nuova associazione nell'ottobre del 1993 al Savoy Theatre di Londra con la sponsorizzazione di \"The Times\". Kasparov vinse nettamente 12,5 a 7,5 e divenne il Campione del mondo PCA.\nLa FIDE priv\u00f2 Kasparov del titolo di campione del mondo FIDE e tenne una finale alternativa tra Anatolij Karpov e Jan Timman, gli ultimi due giocatori sconfitti da Short nel torneo dei candidati. Karpov vinse l'incontro e divenne il campione FIDE. Per la prima volta nella storia degli scacchi ci furono due campioni del mondo: Karpov per la FIDE e Kasparov per la PCA.\nIl titolo del 1995.\nDal 1993 al 1995 la PCA tenne un torneo interzonale e incontri dei candidati, seguendo lo stile di qualificazione per il titolo mondiale della FIDE che peraltro tenne il suo torneo parallelo con molti dei giocatori che parteciparono ad entrambi i tornei. Il torneo dei candidati PCA fu vinto dal Grande Maestro Internazionale indiano Viswanathan Anand.\nKasparov difese il titolo PCA contro Anand nel World Trade Center in un incontro di venti partite che inizi\u00f2 l'11 settembre 1995 e che vinse col punteggio di 10,5 a 7,5.\nLo scioglimento.\nNel 1996 la PCA perse il suo sponsor principale, Intel e fall\u00ec poco tempo dopo. Questo fatto lasci\u00f2 Kasparov senza possibilit\u00e0 di organizzare un torneo di qualificazione per il campionato mondiale. Il campione fin\u00ec cos\u00ec per giocare un incontro contro lo sfidante scelto senza qualificazioni Vladimir Kramnik, incontro che perse nel 2000. L'incontro si svolse col supporto di Braingames.\nQuando Kramnik difese il titolo nel 2004, la denominazione dell'incontro fu Campionato Mondiale Classico, per sottolineare la continuit\u00e0 col titolo detenuto in precedenza da Kasparov.\nLa separazione dei titoli mondiali fu infine superata nel 2006 con un incontro di riunificazione del titolo tra Kramnik ed il campione FIDE del 2005 Veselin Topalov, terminato con la vittoria di Kramnik."}
{"id": "1893204", "revid": "474610", "url": "https://it.wikipedia.org/wiki?curid=1893204", "title": "Ugo Colombo", "text": "Professionista dal 1964 al 1974, conta la vittoria di tre tappe al Giro d'Italia.\nCarriera.\nGregario di Franco Bitossi, in carriera ottenne ottimi risultati al Giro d'Italia, competizione nella quale vinse tre tappe, dove ottenne un quinto posto in classifica generale nel 1969 ed un terzo nel 1971. Oltre ad aver vinto tappe al Tour de Suisse, Tour de Romandie e Volta Ciclista a Catalunya, si impose anche in due edizioni consecutive della Coppa Placci (1970 e 1971). Partecip\u00f2 tre volte consecutivamente al Tour de France, nel 1966, nel 1967 e nel 1968.\nRappresent\u00f2 la Nazionale italiana nella prova in linea dei campionati del mondo di ciclismo su strada 1968 di Imola e fu due volte riserva (nel 1970 e nel 1973). "}
{"id": "1893205", "revid": "287204", "url": "https://it.wikipedia.org/wiki?curid=1893205", "title": "Il bosco dei mostri blu", "text": "Il bosco dei mostri blu (\"The Beast from the East\") \u00e8 il quarantatreesimo libro della serie horror per ragazzi \"Piccoli brividi\", scritta da R. L. Stine.\nTrama.\nGinger Wald e i suoi fratelli minori, due gemelli di nome Patrick e Nathan (detti Pat e Nat), stanno facendo un'escursione nel bosco assieme ai loro genitori. Ad un certo punto, tuttavia, si accorgono di essersi separati da questi ultimi, e di essersi persi nel bosco. Entrano cos\u00ec in una strana porzione della foresta, in cui l'erba \u00e8 gialla, i cespugli viola e gli alberi sono alti come grattacieli. Dopo poco, vengono avvicinati da strane creature bipedi simili ad orsi dalla pelliccia blu, altamente intelligenti, con denti e artigli affilati. I mostri vogliono mangiarli, ma come \u00e8 loro usanza, gli concedono un'opportunit\u00e0 di salvarsi. Dovranno partecipare a un bizzarro gioco, in uso nella foresta: Ginger comincer\u00e0 marchiata come \"la bestia che viene dall'Est\", e per sopravvivere dovr\u00e0 passare questo titolo a qualcun altro e raggiungere il \"Gullosalice\" (l'albero della salvezza) entro il tramonto. Se fallir\u00e0, lei e i suoi fratelli verranno mangiati.\nInizia cos\u00ec l'avventura dei ragazzi nel bosco, fra ostacoli e imprevisti: scopriranno ben presto che non c'\u00e8 possibilit\u00e0 di scappare, e che l'unica loro chance di sopravvivenza \u00e8 vincere il gioco. Arriva il tramonto, e Ginger \u00e8 riuscita a passare il titolo; ma proprio mentre sta per raggiungere il Gullosalice, viene colta di sorpresa e marchiata di nuovo come \"la bestia che viene dall'Est\". Ginger, Pat e Nat hanno perso. Ma proprio mentre stanno per essere mangiati, uno dei mostri blu si accorge che Pat e Nat sono identici, e pensa che siano dei \"cloni classici\". Questo fa di loro giocatori di terzo livello, e visto che i mostri blu sono giocatori di primo livello, non possono mangiarli. Grazie a questo strepitoso colpo di fortuna, i tre ragazzi sono liberi, ma proprio mentre stanno uscendo dal bosco, vengono avvicinati da un'altra creatura. Gli intimano di spostarsi, essendo loro di terzo livello ma, a quanto pare, anche il mostro \u00e8 di terzo livello. Marchia Ginger, e il gioco ricomincia."}
{"id": "1893206", "revid": "599013", "url": "https://it.wikipedia.org/wiki?curid=1893206", "title": "Scherma ai Giochi della XXVIII Olimpiade - Spada a squadre maschile", "text": "Hanno partecipato 8 squadre."}
{"id": "1893207", "revid": "767487", "url": "https://it.wikipedia.org/wiki?curid=1893207", "title": "Phil Lanzon", "text": "\u00c8 famoso per essere il tastierista degli Uriah Heep.\nBreve biografia.\nInizia a suonare le tastiere fin da piccolo. Incontra ben presto il futuro Heep Bernie Shaw, con il quale realizzer\u00e0 un disco insieme nei \"Grand Prix\". Dopo aver militato in vari gruppi, nel 1985 si unisce agli Sweet, e l'anno dopo \u00e8 negli Uriah Heep, band nella quale milita tuttora."}
{"id": "1893211", "revid": "110157", "url": "https://it.wikipedia.org/wiki?curid=1893211", "title": "Chiesa dei Santi Luca e Fiorenzo", "text": "La chiesa parrocchiale dei Santi Luca e \u00e8 un edificio religioso che si trova a Dongio, frazione di Acquarossa, in Canton Ticino.\nStoria.\nLa costruzione viene citata per la prima volta in documenti storici risalenti al 1205. Il 26 giugno 1758 una frana invest\u00ec la chiesa, che venne successivamente ricostruita in stile barocco nel 1767.\nDescrizione.\nLa chiesa si presenta con una pianta ad unica navata sovrastata da una volta a botte lunettata. Sui fianchi della navata si aprono 3 cappelle laterali e sul fondo si trova un coro semicircolare. La decorazione interna \u00e8 stata realizzata nel 1860 da Tommaso Calgari.\nSulla cantoria in controfacciata si trova un organo costruito dalla ditta milanese Balbiani Vegezzi Bossi nel 1937. Lo strumento, a trasmissione elettrica, ha due tastiere di 61 note e una pedaliera concavo-radiale di 32 pedali. Dispone di 24 registri."}
{"id": "1893215", "revid": "767487", "url": "https://it.wikipedia.org/wiki?curid=1893215", "title": "Anema e core (film)", "text": "Anema e core \u00e8 un film del 1951 diretto da Mario Mattoli."}
{"id": "1893220", "revid": "1442080", "url": "https://it.wikipedia.org/wiki?curid=1893220", "title": "Parco archeologico di Mesumundu", "text": "Descrizione.\nIl parco archeologico di Mesumundu \u00e8 un complesso archeologico che si trova a Siligo, in provincia di Sassari, in Sardegna. Esteso per oltre un ettaro, si trova in una valle alluvionale delimitata da una serie di altopiani basaltici, in prossimit\u00e0 di un antico percorso che, gi\u00e0 esistente in et\u00e0 protostorica, fu riassettato in et\u00e0 romana; \u00e8 attraversato dal Riu Mannu di Porto Torres.\nNell'area sono presenti numerose tracce appartenenti ad un arco temporale che va dall'epoca prenuragica a quella medievale: in particolare l'area \u00e8 caratterizzata da un'ampia zona di dispersione di reperti di materiale ceramico, prevalentemente di epoca romana. Per quanto riguarda gli edifici di epoca romana, parte dei quali dovrebbe essere stata una terma, sono in prevalenza costituiti da rovine, in genere ridotte a tracce di murature e a materiali di crollo. Fra queste si notano un frammento dell'acquedotto che convogliava le acque termali dalla sorgente di S'Abba Uddi nell'edificio, che sono a una distanza fra loro di circa 300 m, e i resti di una fornace per la produzione di laterizi.\nNell'area adiacente alla chiesa di Nostra Signora di Mesumundu, vi \u00e8 una necropoli costituita da sepolture risalenti al VI-VII secolo d.C. Le tombe furono scavate sotto la direzione dell'archeologo Guglielmo Maetzke fra il 1958-1965, in quell'occasione furono ritrovati diversi monili, gioielli ed armi, che sono conservati al Museo nazionale archeologico ed etnografico G. A. Sanna di Sassari. \nL'epoca d'impianto delle murature, per la tecnica costruttiva, \u00e8 stata ipotizzata al II o III secolo, ma, dopo i ritrovamenti nell'area di alcuni frammenti di cornici architettoniche in pietra locale, si ipotizza anche una nuova fase di ristrutturazione dell'esistente edificio termale che potrebbe collocarsi fra la fine del III e l'inizio del IV secolo d.C.\nGli scavi degli anni 2010.\nDal 2011 fino al 2018, nel contesto della scuola estiva sponsorizzata dall'Universit\u00e0 di Sassari, sono state fatte 7 campagne di scavo archeologico nell'area, sotto la direzione scientifica dell'archaeologo Marco Milanese. \nNel 2015, nel corso della quinta campagna di scavo, era stata individuata una fase insediativa tardo antica, collocabile tra l\u2019abbandono delle terme romane e la costruzione della chiesa; \"a questa nuova fase sembrano riferibili un pozzo, un lungo ambiente nei pressi della chiesa e i resti di un (...) edificio tardo-antico, con due fasi pavimentali in cocciopesto, ubicato in un\u2019area limitrofa, non in immediata contiguit\u00e0 con la chiesa bizantina. Potrebbe trattarsi dei resti di un modesto edificio paleocristiano, in relazione al quale sono state rinvenute numerose sepolture , riferibili a una piccola comunit\u00e0 rurale.\"\nNel 2016, nel corso della sesta campagna di scavo, si era ulteriormente confermato che \"Mesumundu \u00e8 stato un villaggio rurale tra il V e il VII sec. d.C.\" I ritrovamenti testimoniano la presenza continuativa di una consistente popolazione rurale, che si era insediata, nell\u2019area delle terme dismesse, ed aveva costruito le proprie abitazioni.\nInoltre nel 2018 \u00e8 stato ritrovato un tratto di strada romana lastricata risalente all'epoca imperiale, che rappresenta \"uno dei rari segmenti di strada romana della Sardegna\". In base all'orientamento questa \"potrebbe trattarsi di una deviazione, una sorta di svincolo, in direzione di Ardara\" (e quindi di Olbia), che si staccava dall'asse principale della viabilit\u00e0 romana della Sardegna, che collegava (Carales) Cagliari e (Turris Lybisonis) Porto Torres."}
{"id": "1893225", "revid": "1305772", "url": "https://it.wikipedia.org/wiki?curid=1893225", "title": "Fojiaquan", "text": "Il Fojiaquan (\u4f5b\u5bb6\u62f3, Pugilato Buddista, Fut Gar in Cantonese, Ph\u1eadt gia quy\u1ec1n in Vietnamita) \u00e8 uno stile di arti marziali cinesi classificabile come Nanquan. Come si evince dal nome stesso esso \u00e8 uno di quei pugilati strettamente legato alla religione buddista.\nLa leggenda vuole che esso sia stato creato da Bai Yufeng (\u767d\u7389\u5cf0) e sarebbe stato tramandato dai monaci buddisti dei templi Nanhuasi (\u5357\u534e\u5bfa) e Dinghushan Qingyunsi (\u9f0e\u6e56\u5c71\u5e86\u4e91\u5bfa). Nel 1814 un certo Chen Huyuan (\u9648\u62a4\u8fdc), di Jingmeixiang (\u4eac\u6885\u4e61) nell'area amministrativa di Xinhuixian (\u65b0\u4f1a\u53bf), ne avrebbe appreso la quintessenza dal bonzo Du Zhang (\u72ec\u6756) presso la montagna Dinghushan. Chen diffuse questo pugilato nella propria contea e nelle contee adiacenti del Guangdong.\nSecondo i praticanti di Lishan (\u8354\u5c71) lo stile sarebbe stato insegnato dal Monaco Soldato Shaolin del Fujian Yijiahai (\u76ca\u52a0\u6d77) a Li Huabao (\u674e\u534e\u4fdd o \u674e\u534e\u5b9d), che poi si trasfer\u00ec nel Guangdong.\nI registri genealogici della famiglia Huang di Lishancun \u8354\u5c71\u6751 riportano che alla prima generazione di praticanti vi sarebbero due fratelli, Huang Qiyun \u9ec4\u5176\u4e91 e Huang Chanyun \u9ec4\u7985\u4e91.\nI Taolu.\nQuesto \u00e8 un elenco fornito da alcuni documenti: Shuang fei yang die (\u53cc\u98de\u86c8\u8776); Neijiaquan (\u5185\u5bb6\u62f3); Jinzhengquan (\u91d1\u94ee\u62f3); Xiao Lianhuan (\u5c0f\u8fde\u73af); Da Lianhuan (\u5927\u8fde\u73af); Fojia Taizi jian (\u4f5b\u5bb6\u592a\u5b50\u5251); ecc.\nMolto pi\u00f9 complesso e diverso, l'elenco delle forme che si dice vengano praticate nel Fojiaquan delle contee di Fengkaixian (\u5c01\u5f00\u53bf) e di Xinxingxian (\u65b0\u5174\u53bf): 12 forme a mano nuda; 15 con armi; 9 combattimenti prestabiliti.\nLe Sequenze del Lishan Fojiaquan.\nNel Fojiaquan di Lishan (\u8354\u5c71\u4f5b\u5bb6\u62f3)) si pratica il Wuxingquan (\u4e94\u5f62\u62f3), anche se l'elenco degli animali differisce da quello che solitamente siamo abituati a vedere. Questo l'elenco di Lishan: Ying (\u9e70, aquila); He (\u9e64, gru), Hou (\u7334,scimmia), Hu (\u864e, tigre), Long (\u9f99,drago). Un altro elemento importante dello studio di questo Fojiaquan \u00e8 lo Shaolin Murenzhuang 108 shi (\u5c11\u6797\u6728\u4eba\u6869108\u5f0f, 108 figure di omino di legno dello Shaolin). Come armi a Lishan si studiano: Liudian bangun (\u516d\u70b9\u534a\u68cd); shuangdao (\u53cc\u5200); Shimendao (\u72ee\u95e8\u5200); ecc.\nBeipai Fojiaquan \u5317\u6d3e\u4f5b\u5bb6\u62f3.\nNel 1984 \u00e8 stato pubblicato a Taiwan il libro Beipai Fojiaquan (\u5317\u6d3e\u4f5b\u5bb6\u62f3, Fojiaquan della Scuola del Nord), scritto da Yuan Chucai (\u8881\u695a\u6750).\nIl Fojiaquan di Liang Tianzhu.\nNell'articolo \"Fut Gar\" si legge che il Fojiaquan sarebbe stato sviluppano nel 1700 da Liang Tianzhu (\u6881\u5929\u67f1, Leung Tien Chiu), ma dalle biografie di questo personaggio si \u00e8 a conoscenza che egli nacque nel 1877 e mor\u00ec nel 1972, dando cos\u00ec pieno discredito all'idea che egli possa aver creato lo stile. Pi\u00f9 verosimilmente lo stile da lui trasmesso e chiamato \"Nan Shaolin Fojiaquan \u5357\u5c11\u6797\u4f5b\u5bb6\u62f3\" \u00e8 il frutto di una sua sintesi di Caijiaquan \u8521\u5bb6\u62f3, Lijiaquan \u674e\u5bb6\u62f3, Fojiaquan \u4f5b\u5bb6\u62f3, Hongjiaquan \u6d2a\u5bb6\u62f3, Liujiaquan \u5218\u5bb6\u62f3, come ci viene raccontato in una delle sue biografie. A tredici anni apprese il Caijiaquan da Qiu Longguang (\u4e18\u9f99\u5149).\nI Taolu di Liang Tianzhu.\nSempre secondo le biografie di Liang egli tramand\u00f2 il Shiba Luohanquan \u5341\u516b\u7f57\u6c49\u62f3 ed un certo numero di altre sequenze, inoltre Feilonggun \u98de\u9f99\u68cd e le doppie sciabole \u53cc\u5200, ecc.\nL'articolo \"Fut Gar\" invece elenca Hudiezhang (Hu Dip Jeong, \u8774\u8776\u638c, cio\u00e8 palmi a farfalla), Shiziquan (Sup Ji Kuen,\u5341\u5b57\u62f3, pugilato a croce) e Dajialu (Dai Ga Lu, \u5927\u5bb6\u8def, Sequenza della grande famiglia), Shexing Diaoshou (Seah Ying Diu Sau, \u86c7\u5f62\u5201\u624b, vedi Shequan), Baimeiquan, Taijiquan, Luohanquan, Menghu Xiashan (Maang Fu Ha San, \u731b\u864e\u4e0b\u5c71), Da Jingang (Dai Gum Gong, \u5927\u91d1\u521a), nel novero delle sequenze a mano nuda;\nHeilongdao (Hak Loong Dao, \u9ed1\u9f99\u5200); Fuhugun (Fook Fu Gwun , \u4f0f\u864e\u68cd); e Longxingjian (Loong Chien Gim ,\u9f99\u5f62\u5251), nel novero delle sequenze con armi.\nShaolin Fut Kin.\nIn un articolo della rivista \"Inside Kung Fu\" intitolato \"Shaolin Fut Kin\" si racconta che il Fut Ga Kin (\u4f5b\u5bb6\u62f3 f\u00f3ji\u0101qu\u00e1n) \u00e8 il frutto di una sintesi avvenuta all'interno del Tempio Shaolin tra i cinque stili pi\u00f9 importanti del Guangdong, cio\u00e8 Hongjiaquan, Liujiaquan, Lijiaquan, Mojiaquan e Caijiaquan. Tra l'altro l'autore afferma che la famosa monaca Wu Mei apparteneva a questa scuola tracciando cos\u00ec un collegamento al Wing Chun.\nCaratteristiche Tecniche.\nLe tecniche di mano del f\u00f3ji\u0101qu\u00e1n (\u4f5b\u5bb6\u62f3) ruotano attorno alle \" Mani Opposte\" ( (in Cantonese yam yeuhng sau).\nI movimenti di colpire e ritrarsi sono lineari , diretti, tesi in avanti, semplici, ma in alcuni casi anche ellittici, per esempio nel \" pugno indietro alla testa\" () (in Cantonese gwa kyuhn). Questa \u00e8 una delle tre tecniche di pugno pi\u00f9 importanti assieme a \" pugno che penetra il cuore\" () (in Cantonese chyun sam kyuhn) e a \" colpo curvo verso il basso\" () (in Cantonese waan kuk cheuih). Queste tre tecniche sono rispettivamente associate a tre azioni : stordire, penetrare e devastare."}
{"id": "1893226", "revid": "767487", "url": "https://it.wikipedia.org/wiki?curid=1893226", "title": "Arrivano i nostri", "text": "Arrivano i nostri \u00e8 un film comico del 1951 diretto da Mario Mattoli con Walter Chiari, Carlo Croccolo, Giuseppe Porelli, Riccardo Billi e Mario Riva.\nProduzione.\nProdotto da Nicola Naracci e Angelo Mosco per Excelsa Film, ispettore di produzione Dino De Laurentiis, girato alla FERT di Torino nell'estate 1950, per uscire nelle sale il 7 marzo 1951.\nIncassi.\nIncasso accertato sino a tutto il 31 marzo 1959 \u00a3 401.296.300"}
{"id": "1893228", "revid": "1543377", "url": "https://it.wikipedia.org/wiki?curid=1893228", "title": "Subida a Urkiola", "text": "La Subida a Urkiola \u00e8 una corsa in linea maschile di ciclismo su strada, che si svolge a Durango, in Spagna, ogni anno nel mese di agosto. Fa parte del calendario dell'UCI Europe Tour, classe 1.1.\nLa prima edizione si \u00e8 corsa nel 1931 ed \u00e8 organizzata dalla Sociedad Ciclista Bilbaina, ma si tiene regolarmente solo a partire dal 1984.\nAlbo d'oro.\n\"Aggiornato all'edizione 2009.\""}
{"id": "1893231", "revid": "123060414", "url": "https://it.wikipedia.org/wiki?curid=1893231", "title": "Vincenzo Guagliardo", "text": "Biografia.\nPeriodo brigatista.\nFiglio di emigranti siciliani in Tunisia che, rimasti senza lavoro, nel 1962 ritornano in Italia dove il padre trova impiego alla catena di montaggio della Fiat a Torino e Vincenzo frequenta l'istituto tecnico per geometri ed inizia ad interessarsi di politica. Dopo poco abbandona la Federazione Giovanile Comunista Italiana venendo attirato dalle posizioni pi\u00f9 estreme conosciute leggendo i Quaderni Rossi, ponendosi politicamente in quell'area in fermento posizionata a sinistra del PCI. Conosce Renato Curcio e contribuisce alla nascita del primo nucleo torinese delle Brigate Rosse. Quindi operaio della Magneti Marelli di Milano, infine diventa un membro storico della colonna genovese delle Brigate Rosse.\nMilitante tra i vertici dell'organizzazione brigatista, dopo il rapimento di Aldo Moro fu tra i brigatisti attivi nei contatti con i gruppi rivoluzionari europei, con contatti a Parigi presso l'Istituto Hyperion. A Genova, il 24 gennaio 1979 partecip\u00f2 all'assassinio del sindacalista della CGIL Guido Rossa, assieme a Riccardo Dura e a Lorenzo Carpi. Vincenzo Guagliardo spar\u00f2 per primo, ferendo il sindacalista alle gambe, mentre Dura lo fin\u00ec \u201c\"perch\u00e9 le spie vanno uccise\"\u201d.\nPartecip\u00f2 nel maggio 1980 a Mestre all'assassinio del commissario di polizia Alfredo Albanese. Arrestato nello stesso anno fu condannato successivamente alla pena di quattro ergastoli.\nDopo le condanne.\nGuagliardo non si \u00e8 mai pentito o dissociato dalla lotta armata contro lo Stato, rifiutando i vantaggi dalla legge \"Gozzini\", ritenendo che questa offra agli ex \"militanti rivoluzionari\" un modo di chiudere l'esperienza personale che la svuota di quel significato collettivo tramite il quale pu\u00f2 essere compresa, e quindi fa valere anche nel sistema penale la logica di scambio neoliberistica individuale ed individualizzante. Queste sue riflessioni sono principalmente presenti nei suoi testi \"Dei dolori e delle pene\" (stampato con un contributo del MURS erogato tramite il Dipartimento di Scienze Storiche, Filosofiche e Geografiche dell'Universit\u00e0 di Lecce) e \"Di sconfitta in sconfitta\".\nDal 2011 gode del regime di semilibert\u00e0 e con la moglie Nadia Ponti, ex brigatista, lavora di giorno in una cooperativa di libri per non vedenti a Melegnano, mentre la sera rientra nel carcere milanese di Opera. Alcuni dei suoi scritti sono pubblicati dalla cooperativa \"Sensibili alle foglie\", di cui Renato Curcio, lo storico capo brigatista, \u00e8 direttore. Nell'ottobre 2008, Sabina, figlia di Guido Rossa, dopo un incontro con Guagliardo in regime di semilibert\u00e0, si \u00e8 dichiarata favorevole alla concessione della libert\u00e0 condizionale a favore del detenuto, avendo riscontrato, nel suo giudizio, un suo ravvedimento. Nel 2011, dopo lunghi colloqui con costui, Giovanni Bianconi ha pubblicato il libro \"Il brigatista e l'operaio\" in parte biografico sulle vicende del brigatista."}
{"id": "1893233", "revid": "124450175", "url": "https://it.wikipedia.org/wiki?curid=1893233", "title": "Un mostro in cattedra", "text": "Un mostro in cattedra (\"Creature Teacher\") \u00e8 il sessantacinquesimo libro della serie horror per ragazzi \"Piccoli brividi\", scritta da R. L. Stine.\nTrama.\nPaul Perez \u00e8 un maldestro ragazzino di prima media che tende sempre a scherzare su tutto,anche in momenti sconvenienti come le interrogazioni della sua insegnante (che peraltro ha accidentalmente fatto inciampare) la quale finisce per metterlo nei guai con i suoi genitori, che al contrario sono persone estremamente serie e rispettabili. Questi decidono allora di fargli cambiare scuola e lo iscrivono ad un prestigioso collegio lontano da casa dove ai ragazzi viene insegnato a crescere correttamente e tutti gli alunni si distinguono per essere particolarmente svegli e studiosi. Il collegio, chiamato \"Collegio Ricovero\", si rivela essere un imponente edificio isolato su una collina dove Paul viene accolto amichevolmente dal suo nuovo compagno di stanza Brad Caperton e dalle loro compagne di corso Celeste Majors e Molly Bagby, ciascuno dei quali possiede un talento particolare in cui eccelle. Paul non pu\u00f2 fare a meno di sentirsi a disagio in quanto \u00e8 l'unico alunno della sua classe a non spiccare per bravura in alcuna disciplina e, inoltre, i suoi nuovi amici lo avvertono insistentemente che questo potrebbe comportare un grave pericolo per lui. La sua nuova insegnante, infatti, \u00e8 la professoressa Margh, una donna estremamente grassa e ripugnante che tutti temono e che accoglie Paul mettendo in chiaro una regola precisa: chiunque non si impegni nello studio o si comporti male \u00e8 destinato a scendere di livello nella sua catena alimentare (ovvero una classifica dei risultati appesa nell'aula) fino a toccare il fondo. La donna gli comunica anche che fra tre settimane \u00e8 in programma uno spettacolo teatrale in cui i suoi alunni si esibiranno a turno nelle loro rispettive specialit\u00e0 e quel giorno colui che si sar\u00e0 classificato al livello pi\u00f9 basso della catena alimentare sar\u00e0 divorato da lei stessa, che sostiene di essere un mostro carnivoro. Paul pensa dapprima che si tratti del classico scherzo collettivo per l'ultimo arrivato e anche qui non manca di farsi notare con le sue battute spiritose che per\u00f2 non suscitano le risate n\u00e8 dei suoi compagni n\u00e8 tantomeno della strana insegnante. Quando per\u00f2 gli capita di sorprendere la professoressa Margh (che scopre essere anche la direttrice) divorare animali vivi con le sue fauci terrificanti si rende conto che non si tratta affatto di uno scherzo e comincia a spaventarsi del fatto che ella potrebbe avere in mente di mangiare proprio lui dato che si \u00e8 gi\u00e0 messo in cattiva luce. Brad. Molly e Celeste confidano a Paul di aver provato pi\u00f9 volte a scappare dal collegio o comunicare con l'esterno ma hanno sempre fallito: qualche tempo prima Molly era quasi riuscita a fuggire ma la professoressa Margh l'aveva raggiunta,trascinata indietro e \"spostata\" verso il fondo della catena alimentare. Di conseguenza l'unico modo per Paul di sperare di sopravvivere \u00e8 impegnarsi il pi\u00f9 possibile per \"rimanere a galla\" con ricerche e relazioni scientifiche che possano colpire positivamente la mostruosa insegnante e trovare un talento con cui esibirsi nel giorno dello spettacolo. In mensa Paul prende posto accanto ad un ragazzino isolato e taciturno di nome Marv, al quale confida il suo disgusto verso la professoressa Margh salvo poi scoprire che egli \u00e8 il figlio di quest'ultima, cosa che gli fa temere di essersi reso ancora pi\u00f9 antipatico al mostro. Alla fine decide di imparare a sagomare dei palloncini a forma di animali facendo anche affidamento al suo senso dell'umorismo. Durante i provini per\u00f2 accade qualcosa di terribile e inaspettato sia a Brad che a Paul; il primo, che avrebbe dovuto suonare il violino, trova il proprio strumento rovinato dalla secrezione di puzzola e il secondo si accorge che qualcuno ha bucato tutti i suoi palloncini, compromettendo le loro esibizioni e spingendo la professoressa Margh a spostarli agli ultimi due posti nella catena alimentare. Di conseguenza Paul si ritrova sul fondo. Disperato, Paul ricorre alla ricerca scientifica nella speranza di \"riemergere\" cimentandosi pazientemente nella costruzione del modellino di una complicatissima molecola ma il giorno in cui decide di presentare il suo lavoro alla professoressa Margh scopre che qualcuno ha trasformato il modellino in un insulto rivolto a lei. Il mostro, inferocito, reagisce estromettendo Paul dalla catena alimentare, facendogli chiaramente intendere che il suo pasto sar\u00e0 lui. Terrorizzato, Paul medita allora di scappare e sembra effettivamente fortunato nel trovare una porta incustodita vicina alla mensa. Tuttavia mentre sta attuando il suo piano di fuga viene fermato da Molly, la quale sostiene che c'\u00e9 una barriera elettrica invisibile intorno all'edificio e lo informa che sono appena arrivati i suoi genitori,convocati dalla professoressa Margh. Durante il colloquio per discutere della sua condotta discutibile, Paul si rende conto che in realt\u00e0 ella sta pianificando la sua scomparsa ma ovviamente i genitori preferiscono credere a lei (che si finge gentile e comprensiva) piuttosto che alle \"sciocchezze\" del figlio e si rifiutano di riportarlo a casa. La mattina del giorno dello spettacolo Paul riceve un messaggio da parte della professoressa Margh che con una scusa lo invita a raggiungerla sul palcoscenico. Paul pensa che la donna voglia offrirgli un'altra possibilit\u00e0 ma appena arrivato scopre con orrore che il messaggio \u00e8 in realt\u00e0 una trappola del mostro, deciso a mangiarlo una volta per tutte. Prima per\u00f2 lo trascina su un ascensore segreto che conduce nei sotterranei dell'edificio per cuocerlo vivo in una caldaia. All'ultimo momento Paul riesce ad evitare le fiamme e a fuggire disperatamente in un oscuro labirinto di corridoi dove incontra Molly. La ragazza gli chiede perdono poich\u00e9 ammette di essere stata lei l'artefice dei sabotaggi al violino di Brad, ai suoi palloncini e al modellino della molecola, e non Marv (come Paul aveva sempre pensato), tutto per paura di essere mangiata. Al momento di riprendere l'ascensore per\u00f2 Paul non riesce a salirvi poich\u00e9 viene nuovamente raggiunto e trattenuto nel sotterraneo dal mostro, dalla cui stretta riesce faticosamente a divincolarsi. Successivamente si imbatte anche in Marv, il quale gli spiega che lui non gli \u00e8 mai stato nemico,anzi lo considera il suo migliore amico, poich\u00e9 Paul \u00e8 stato l'unico in tutto il collegio ad averlo trattato con gentilezza. Marv gli rivela che il solo modo per fermare sua madre \u00e8 farla ridere di gusto poich\u00e9 in quel caso si addormenter\u00e0 subito e rester\u00e0 in letargo anche per diversi mesi. Paul allora si getta ai piedi del mostro e si mette a solleticarli con le dita per farle fare una lunga e sonora risata che effettivamente si conclude con il suo addormentamento. Paul ringrazia accoratamente il suo nuovo migliore amico per il suo aiuto ma mentre i due stanno per tornare insieme in superficie Marv, che \u00e8 pur sempre un mostro, gli confessa di avere un certo appetito...\nNote.\nIl nome dell'amico di Paul, Brad Caperton, \u00e8 lo stesso dell'amico di Craig Morgenstern in \"Sfide mortali\". Tuttavia, non c'\u00e8 alcuna connessione tra i due."}
{"id": "1893239", "revid": "287204", "url": "https://it.wikipedia.org/wiki?curid=1893239", "title": "Reunion (album)", "text": ""}
{"id": "1893240", "revid": "767487", "url": "https://it.wikipedia.org/wiki?curid=1893240", "title": "Il mare (film 2002)", "text": "Il mare (\"Hafi\u00f0\") \u00e8 un film del 2002 diretto da Baltasar Korm\u00e1kur."}
{"id": "1893242", "revid": "729019", "url": "https://it.wikipedia.org/wiki?curid=1893242", "title": "AIM-26 Falcon", "text": "L'AIM-26 Falcon era un missile aria-aria con guida a infrarossi, versione potenziata dell'AIM-4 Falcon costruito dalla The DirecTV Group. Fu l'unico missile aria-aria delle forze armate aeree statunitensi dotato di testata nucleare.\nStoria.\nPartendo dal 1956 la Hughes Electronics, pi\u00f9 tardi rinominata \"DirecTV Group\", inizi\u00f2 lo sviluppo delle varianti GAR-5 e GAR-6 dell'AIM-4 Falcon cercando di introdurre una testata nucleare. I prototipi, chiamati XGAR-5 e XGAR-6, avevano un diametro di 0,30 m e una lunghezza di 3,5 m. e differivano l'una dall'altra essenzialmente per il sistema di guida, a guida radar semi attiva nella prima versione, e a infrarossi nella seconda.\nNel 1959 venne completato il progetto della testata nucleare da assegnare al missile, che venne rinominato GAR-11 e la cui entrata nell'USAF avvenne nel 1961 sugli F-102 Delta Dagger. L'impossibilit\u00e0 di usare l'arma sopra il territorio nazionale o alleato (a causa delle radiazioni nucleari) port\u00f2 anche alla nascita di una versione con testata convenzionale denominata GAR-11A. ed esportata in Svezia sotto il nome di RB-27.\nNel 1963 l'USAF cambi\u00f2 il nome del Falcon in AIM-26A per il vecchio GAR-11 e in AIM-26B per il GAR-11A.\nL'arrivo dell'AIM-7 Sparrow fece passare in secondo piano l'AIM-26 che nel 1971, dopo 4\u00a0000 esemplari prodotti, venne ritirato dal servizio rimanendo per\u00f2 ancora presente nella versione RB-27 fino alla fine degli anni novanta.\nCollegamenti esterni.\nHughes GAR-11/AIM-26 Falcon"}
{"id": "1893246", "revid": "729019", "url": "https://it.wikipedia.org/wiki?curid=1893246", "title": "Gran Premio di Germania 1981", "text": "Il Gran Premio di Germania 1981 \u00e8 stata la decima prova della stagione 1981 del Campionato mondiale di Formula 1. Si \u00e8 corsa domenica 2 agosto 1981 sull'Hockenheimring. La gara \u00e8 stata vinta dal brasiliano Nelson Piquet su Brabham-Ford Cosworth; per il vincitore si tratt\u00f2 del sesto successo nel mondiale. Ha preceduto sul traguardo i francesi Alain Prost su Renault e Jacques Laffite su Ligier-Matra.\nVigilia.\nSviluppi futuri.\nDurante il weekend del gran premio venne annunciato che la Brabham avrebbe utilizzato, dal Gp di Monza un motore turbo, fornito dalla BMW. Tale propulsore era gi\u00e0 stato testato nel corso delle prove del GP di Silverstone, senza per\u00f2 essere utilizzato in gara.\nAspetti tecnici.\nG\u00e9rard Ducarouge, tecnico della Ligier, abbandon\u00f2 la scuderia francese.\nIl 27 luglio, presso il proprio Museo Storico di Arese, l'Alfa Romeo present\u00f2 una nuova versione della 179C, vettura dotata di motore turbo. Si trattava per\u00f2 solo un prototipo, visto che la versione definitiva sarebbe stata costruita in fibra di carbonio. La vettura, che non partecip\u00f2 a gare del mondiale (anche se ne venne prospettato l'impiego per il successivo Gran Premio d'Italia), venne testata, presso la pista del Balocco, da Giorgio Francia. Il motore turbo era frazionato in 8 cilindri, e non in sei, come il Ferrari 021 e il Renault EF1, o 4, come l'Hart, motori sovralimentati gi\u00e0 presenti in F1.\nLa Tyrrell abbandon\u00f2 anch'essa le Michelin e pass\u00f2 alle Avon. Venne inoltre presentata la 011 affidata al solo Eddie Cheever. La McLaren, invece, firn\u00f2 un accordo con la Michelin per terminare la stagione con le gomme francesi.\nAspetti sportivi.\nDopo l'incidente nel precedente Gp di Gran Bretagna, la permanenza di Andrea De Cesaris alla McLaren venne messa in dubbio. Si prospett\u00f2 la sua sostituzione con Keke Rosberg o Stefan Johansson. Il romano rimase per\u00f2 al volante della vettura inglese.\nMarch e Theodore iscrissero nuovamente una sola vettura. Fu in dubbio inoltre la partecipazione alla gara per la Fittipaldi, che si dibatteva in pesanti difficolt\u00e0 finanziarie.\nQualifiche.\nResoconto.\nI lunghi rettilinei del circuito tedesco favorivano le vetture dotate di motore turbo: le due Renault furono le pi\u00f9 rapide al venerd\u00ec, con Ren\u00e9 Arnoux che precedette Alain Prost per 15 centesimi. Terzo fu Alan Jones, staccato di mezzo secondo da Arnoux. Le Ferrari chiusero quarta (con Didier Pironi) e sesta con Gilles Villeneuve. Su entrambe le vetture di Maranello per\u00f2 vi furono delle rotture del motore. Pi\u00f9 lento fu Carlos Reutemann, leader del mondiale, che ottenne un tempo di due secondi pi\u00f9 alto di quello di Arnoux.\nAl sabato Alain Prost segn\u00f2 1'47\"50, e strapp\u00f2 al compagno di scuderia Arnoux la \"pole position\", la prima nel mondiale di F1. Prost era il sessantunesimo pilota a riuscire nell'impresa, nella storia del mondiale. Arnoux conferm\u00f2 la prima fila, staccato di 46 centesimi, mentre Carlos Reutemann conquist\u00f2 la terza piazza di partenza, pur in presenza di un trattamento migliore verso il compagno di team Alan Jones, a cui vennero fornite tre gomme da tempo. L'australiano soffriva per\u00f2 per una bronchite. Proseguirono i problemi tecnici per la Ferrari, che chiuse comunque quinta con Pironi e ottava con Villeneuve.\nRisultati.\nI risultati delle qualifiche furono i seguenti:\nGara.\nResoconto.\nAlain Prost scatt\u00f2 in testa davanti a Carlos Reutemann, Ren\u00e9 Arnoux, Didier Pironi (col ferrarista che gi\u00e0 alla prima \"chicane\" pass\u00f2 il pilota della Renault) e Alan Jones. Arnoux fu costretto subito ai box per una foratura, dovuta a un contatto con Piquet.\nGi\u00e0 al secondo giro Didier Pironi si ritir\u00f2 per un guasto elettrico sulla sua monoposto. Tre giri dopo Jones, che al quarto passaggio, aveva fatto segnare il miglior giro del gran premio, pass\u00f2 il compagno di scuderia Reutemann. La classifica era sempre guidata da Prost, seguito dalla due Williams, poi Nelson Piquet, Jacques Laffite, Gilles Villeneuve e Patrick Tambay. Al giro 8 Tambay sopravanz\u00f2 Villeneuve, mentre Jones attaccava, senza successo Prost. Il duello tra i primi due prosegu\u00ec per diversi giri: ci\u00f2 permise l'avvicinamento di Nelson Piquet e di Carlos Reutemann.\nVilleneuve scontava dei problemi agli pneumatici mentre l'altro pilota della Brabham, H\u00e9ctor Rebaque, entr\u00f2 in zona punti al giro 12, dopo il sorpasso su Tambay. Al quindicesimo giro Reutemann riprese il terzo posto, passando Piquet.\nAl ventunesimo passaggio Alan Jones sfrutt\u00f2, all'interno del \"Motodrom\", un malinteso tra Prost e Arnoux (il primo stava doppiando il secondo), e divenne primo. Al giro 27 Piquet riprese nuovamente la terza piazza a Reutemann, che un giro dopo fu costretto al ritiro col motore fuori uso.\nNella parte centrale di gara furono soggetti a problemi tecnici sia Jones che Prost. Il primo scontava dei guai all'alimentazione mentre il francese aveva un guasto al limitatore del turbo. Tra il 37\u00ba e il 39\u00ba passaggio Piquet non ebbe difficolt\u00e0 a passarli entrambi e portarsi al primo posto. Jones resistette fino al giro 42, quando si present\u00f2 ai \"box\" nel tentativo di far riparare la sua vettura. L'australiano riprese la gara ma ormai era sceso al di fuori della zona dei punti.\nNelson Piquet si aggiudic\u00f2 la gara, davanti a due francesi, Alain Prost e Jacques Laffite. Jean-Pierre Jarier chiuse ottavo con l'Osella, miglior prestazione, fino a quel momento, per la scuderia italiana.\nRisultati.\nI risultati del gran premio furono i seguenti:"}
{"id": "1893251", "revid": "283563", "url": "https://it.wikipedia.org/wiki?curid=1893251", "title": "Il pittore di battaglie", "text": "Il pittore di battaglie \u00e8 un romanzo di Arturo P\u00e9rez-Reverte pubblicato nel 2006 in Spagna ed edito in Italia da Marco Tropea Editore l'anno successivo, nella traduzione di Roberta Bovaia.\nPersonaggi.\n\"Faulques\", ex fotografo di guerra, vive solo in un'antica torre di guardia sul Mediterraneo, dove dipinge un murale in cui raffigura tutti conflitti della storia, dall'assedio di Troia al XXI secolo, ispirandosi a grandi pittori del passato. \n\"Olvido Ferrara\" \u00e8 la compagna di Faulques, ex modella ed ex fotografa per riviste di arredamento, che sceglie di seguire Faulques nelle guerre che egli ritrae. Olvido \u00e8 una grande appassionata d'arte, e paragona spesso gli atti bellici alle opere di artisti famosi, specialmente contemporanei.\n\"Ivo Markovic\" \u00e8 un ex soldato della guerra nei Balcani, fotografato da Faulques mentre marciava. La sua foto viene pubblicata su tutte le riviste del mondo e questo determina la rovina di Markovic: riconosciuto dai nemici, viene fatto prigioniero, mentre sua moglie e suo figlio vengono uccisi.\n\"Carmen Elksen\", guida turistica, passa tutte le mattine sotto la casa di Faulques a bordo di un battello, parlando in un megafono attraverso il quale dichiara ai turisti che nella torre, chiusa al pubblico, vive un noto pittore. Invitata da Faulques, Carmen visita la torre ed ammira il murale che il pittore di battaglie sta ultimando.\nTrama.\nFaulques, celebre reporter, dopo trent'anni passati nei campi di battaglia di tutto il mondo si \u00e8 ritirato in una torre su una scogliera, dove dipinge un grande murale in cui figurano tutte le guerre della storia. Nella mente del pittore affiorano continuamente ricordi della donna amata, Olvido, morta nella guerra dei Balcani calpestando una mina antiuomo.\nUn giorno si presenta alla porta di Faulques uno sconosciuto: \u00e8 Ivo Markovic, un militare croato che Faulques aveva incontrato per pochi istanti diversi anni prima, e al quale aveva rovinato la vita ritraendolo. Markovic, dopo essersi fatto riconoscere da Faulques, si intrattiene a conversare con lui, per poi spiegare al suo interlocutore di averlo raggiunto per ucciderlo. Markovic lo avvisa di non volerlo ammazzare subito perch\u00e9 desidera prima confrontarsi con Faulques. Comincia cos\u00ec una serie di visite nelle quali i ricordi e i racconti dei due uomini si intrecciano, nel tentativo di capire, dalle loro storie, i motivi della guerra e della crudelt\u00e0 umana. Durante i loro incontri, Faulques continua a dipingere, temendo di lasciare incompiuto il proprio lavoro.\nIl finale si svolge fuori dalla casa di Faulques, prima dell'alba: il pittore, ormai sicuro di morire, attende che Ivo lo colpisca, ma con suo stupore si accorge che il croato \u00e8 andato via, lasciandolo vivere. Una vendetta nei confronti di Faulques \u00e8 inutile: sia il fotografo sia il soldato hanno perso la donna che amavano nella stessa guerra.\nStile.\nIl romanzo si svolge per gran parte all'interno della torre in cui Faulques vive, con due soli personaggi. Prevale il flashback, e spesso i dialoghi dei personaggi vengono riportati dal narratore, senza virgolette. Olvido rivive grazie al ricordo di Faulques, che ripercorre tutte le tappe del loro amore e della sua vita con lei. \nL'autore descrive dettagliatamente sia i procedimenti della fotografia sia quelli della pittura. Inoltre lungo il romanzo vengono citati grandi artisti quali Hieronymus Bosch, Goya, Bruegel, Paolo Uccello, Picasso, Robert Capa e Jackson Pollock, tra gli altri.\nIl personaggio di Faulques pu\u00f2 essere visto come un alter ego di P\u00e9rez-Reverte, anch'egli inviato per molti anni in zone di guerra."}
{"id": "1893258", "revid": "1305772", "url": "https://it.wikipedia.org/wiki?curid=1893258", "title": "Sabotage", "text": "Sabotage (sabotaggio) pu\u00f2 riferirsi a:"}
{"id": "1893259", "revid": "1305772", "url": "https://it.wikipedia.org/wiki?curid=1893259", "title": "If God Will Send His Angels", "text": "If God Will Send His Angels \u00e8 un brano musicale degli U2, quinto singolo estratto dal loro album del 1997 \"Pop\", ed utilizzato anche nella colonna sonora del film \"La citt\u00e0 degli angeli\".\nIl video.\nIl video prodotto per \"If God Will Send His Angels\" \u00e8 stato diretto da Phil Joanou e si svolge in un ristorante. Lo schermo \u00e8 diviso orizzontalmente in due: nella met\u00e0 superiore c'\u00e8 Bono, mentre in quella inferiore si alternano numerose persone, sedute al suo tavolo, inclusi gli altri tre membri del gruppo.\nIl video \u00e8 stato filmato a bassa velocit\u00e0, per poi essere velocizzato in fase di montaggio. Bono ha dovuto infatti imparare a cantare il brano pi\u00f9 lentamente del normale, affinch\u00e9 sembrasse normale nel risultato finale. Quindi nel video Bono sembra cantare ad una velocit\u00e0 normale, mentre le altre persone appaiono accelerate.\nUna versione alternativa del video vede alternarsi alle sequenze principali, alcune scene tratta da \"City of Angels\"."}
{"id": "1893260", "revid": "93556", "url": "https://it.wikipedia.org/wiki?curid=1893260", "title": "Corona muraria", "text": "La corona muraria (latino: \"corona muralis\"), detta anche corona turrita quando vi compaiano anche delle torri stilizzate, era una corona utilizzata come onorificenza della Repubblica e dell'Impero romano. Era il massimo simbolo di valore militare e spettava al primo uomo che avesse scalato le fortificazioni di una citt\u00e0 nemica.\nCaratteristiche della corona muraria.\nLa corona era realizzata in oro, in foggia di cinta muraria merlata e turrita. Era una delle maggiori onorificenze militari ed era assegnata solo dopo attenta indagine per individuare a chi spettasse il primato nella scalata delle mura.\nLa corona riprendeva una simbologia di et\u00e0 ellenistica con la quale si usava raffigurare con la corona muraria la dea Tiche, personificazione del destino di una citt\u00e0, assimilabile alla romana dea Fortuna. La corona muraria era anche un attributo proprio della dea Cibele. Tale corona era per\u00f2 realizzata in legno.\nIl giovane Publio Cornelio Scipione Emiliano, futuro distruttore di Cartagine, ottenne la corona muraria durante una campagna militare in Spagna.\nAraldica.\nLa corona muraria ha avuto molta fortuna in araldica dove se ne \u00e8 fatto abbondante uso negli stemmi cittadini. In tali rappresentazioni la corona sembra raffigurare le tipiche mura di un castello o di una citt\u00e0 medievale.\nTutt'oggi corone murarie sono utilizzate nell'araldica urbana e amministrativa di numerosi paesi.\nLa corona muraria \u00e8 tuttora utilizzata nell'araldica civica italiana per simboleggiare la corona di comune, d'argento e senza torri, rappresentata negli stemmi dei comuni italiani o la corona di citt\u00e0, dorata e con otto torri (di cui cinque visibili) per quelli aventi il titolo di citt\u00e0. La corona compare poi negli stemmi dei corpi dell'Esercito Italiano e in quello dell'Aeronautica Militare.\nLa corona turrita \u00e8 infine un attributo iconografico dell'Italia turrita, personificazione simbolica della Nazione."}
{"id": "1893261", "revid": "287204", "url": "https://it.wikipedia.org/wiki?curid=1893261", "title": "Filistrucchi", "text": "La Filistrucchi \u00e8 una storica famiglia fiorentina che dal 1720 continuativamente fino ancora a tutt'oggi crea parrucche per il mondo dello spettacolo e non solo.\nStoria.\n\u00c8 la pi\u00f9 antica bottega esistente ancora a Firenze, tramandata di padre in figlio fino ai nostri giorni in modo continuativo.\nNell'allora via del Fosso, cos\u00ec chiamata a ricordo di un fossato adiacente ad un tratto della prima vecchia cerchia muraria comunale e attigua al retro del cinquecentesco oratorio di San Niccol\u00f2 del Ceppo, sorse l'attuale edificio che ospita la \"bottega\", rimasta immutata attraverso i secoli resistendo a ben due alluvioni che la sommersero il 3 novembre 1844 ed il 4 novembre 1966.\nL'attivit\u00e0 nacque nel momento storico in cui un barbiere era anche parruccaio, speziale, \"cavadenti\", flebotomo, profumiere, acconciatore e truccatore sia per donna che per uomo. Era questa l'epoca nella quale la parrucca, lascito del '600 ed accessorio in crescente evoluzione, veniva usata da nobili, dame, cavalieri e servitori. Basti ricordare Figaro il pi\u00f9 celebre barbiere di tutti i tempi per avere un'idea storica del lavoro della bottega in quel periodo.\nContemporaneamente, le crescenti esigenze sceniche dettero alla bottega unoi sviluppo rivolto al teatro. Gi\u00e0 in quell'epoca si registrava la presenza di Filistrucchi nei maggiori teatri italiani e in tanti spazi scenici fiorentini, alcuni dei quali ormai \"perduti\" o trasformati dal tempo, come il Teatro del Cocomero, divenuto nel 1859 Teatro Niccolini, il Teatro di Borgognissanti nell'omonima strada, il Teatro della Quarconia (Nazionale) in via dei Cimatori, il Teatro Politeama poi Teatro Comunale, il Teatro Pagliano oggi Teatro Verdi, e pi\u00f9 avanti ancora nel tempo il Teatro La Fiaba, il Teatro di via Laura. Dai primordi dell'attivit\u00e0, fino ad oggi, la Bottega ha fornito parrucche e trucco a compagnie ed artisti ospiti del magnifico Teatro della Pergola, come Ermete Zacconi, Eduardo De Filippo, Giorgio Albertazzi, Anna Proclemer, Romolo Valli, Alberto Lionello, Rossella Falk, Giorgio De Lullo; o anche l'\"Accademia dei Piccoli\" fondata da Tea De Seras e Dino Parretti.\nTanti ancora sono i teatri importanti che hanno visto la presenza di Filistrucchi dietro le quinte: il Teatro alla Scala, il Teatro Comunale di Firenze e di Bologna, il San Carlo, La Fenice, il Petruzzelli, il Teatro di Genova, il Piccolo di Milano, e ancora il Teatro Metropolitan di New York e l'Opera di Boston. Molte e svariate sono state le grandi personalit\u00e0 del teatro drammatico, musicale e della danza, insieme a meno conosciute \"filodrammatiche\" e giovani promesse.\nTra i pi\u00f9 celebri cantanti lirici si possono ricordare: Maria Callas (che indoss\u00f2 una parrucca di Filistrucchi nel film di Pasolini \"Medea\"), Renata Tebaldi, Fedora Barbieri, Tito Gobbi, Alfredo Kraus, Mario Del Monaco, Piero Cappuccilli, Luciano Pavarotti, Ettore Bastianini, Renato Bruson, Gino Bechi, Aldo Reggioli, Paolo Washington e molti altri.\nFin dal primo Maggio Musicale Fiorentino, inaugurato il 23 aprile 1933 con \"Nabucco\", Filistrucchi collabor\u00f2 con i pi\u00f9 famosi registi e figurinisti (De Chirico, Maccari, Casorati) nell'allestimento di sontuosi spettacoli, basti citare il \"Sogno di una notte di mezza Estate\" allestito nella magnifica cornice del giardino di Boboli nel 1933 o \"I Giganti della Montagna\", sempre in Boboli nel Maggio Musicale del '37. Tale collaborazione continua tutt'oggi, non ultima con Franco Zeffirelli per la sua \"Traviata\" del 1985, o per \"Orfeo\" di Monteverdi musicato da Luciano Berio, con scene e costumi di Pier Luigi Pizzi, allestito nel cortile di palazzo Pitti.\nNel 1936 troviamo l'opera della ditta Filistrucchi al Teatro Regio di Parma Con l\"Andrea Ch\u00e9nier\", \"Le astuzie di Bertoldo\" (di Luigi Zancarini e O. Lucarini su musiche di Luigi Ferrari Trecate), \"Carmen\", \"Aida\", \"Francesca da Rimini\", \"Maria Egizica\" e con \"Gianni Schicchi\".\nCol sorgere delle prime produzioni cinematografiche, Filistrucchi collabor\u00f2 con gli stabilimenti di Rifredi (i primi veri stabilimenti cinematografici in Italia) con \"Frate Francesco\" interpretato da Alberto Pasquali nel 1926. Pi\u00f9 tardi, nel '34 sorti gli stabilimenti di Tirrenia voluti da Gioacchino Forzano, ha lavorato alla realizzazione di numerosi film: \"Campo di maggio\", \"\u00c8 sbarcato un marinaio\" con Amedeo Nazzari e Doris Duranti, \"Il Pirata sono io\" con Erminio Macario, \"La congiura de' Pazzi\" con Paolo Stoppa, \"Il Signor Bonaventura\" di Sergio Tofano con Paolo Stoppa e Silvana Iachino. Gi\u00e0 nel periodo ante-guerra troviamo Filistrucchi a Cinecitt\u00e0, nel '41 con \"La cena delle beffe\" di Alessandro Blasetti.\nIl lavoro di Filistrucchi nel mondo del cinema e della televisione continua tutt'oggi lavorando con famosi registi e attori quali ad esempio Takeshi Kitano in \"La storia di tre citt\u00e0\" dove Kitano interpretava il ruolo di Niccol\u00f2 Machiavelli girato tra Firenze e Roma per la TBS giapponese."}
{"id": "1893262", "revid": "93556", "url": "https://it.wikipedia.org/wiki?curid=1893262", "title": "Araldica civica", "text": "Araldica civica \u00e8 il termine utilizzato per indicare quella specifica araldica applicata agli stemmi dei comuni e delle citt\u00e0 nel mondo.\nSin dall'epoca medievale (e specificatamente da quella comunale), citt\u00e0, villaggi, sobborghi e altri corpi civici utilizzano stemmi araldici come simboli della loro autorit\u00e0 e per distinguersi tra i vari centri abitati, con la conseguenza che i diritti su tali simboli spettano unicamente alle differenti comunit\u00e0 o enti e non ai singoli cittadini che sono membri di quelle comunit\u00e0, rappresentando quindi anche un elemento di distinzione tra la personalit\u00e0 giuridica degli enti stessi e quella dei loro singoli componenti. Pur nelle differenze dei singoli, ad ogni modo, ogni stato ha saputo sviluppare proprie norme comuni per l'araldica civica. L'elemento prominente \u00e8 sicuramente la corona murale che \u00e8 oggi il simbolo distintivo dell'autorit\u00e0 di molte citt\u00e0.\nIn Italia.\nL'araldica civica italiana si \u00e8 oggi attestata ad alcuni canoni precisi che hanno carattere genericamente valido per tutti i comuni e le citt\u00e0 della Penisola sulla base di quanto stabilito con il R.D. 5 luglio 1896, n. 314, con il quale si istitu\u00ec il \"Libro Araldico degli Enti Morali\" dove ancora oggi vengono riportati tutti i decreti concessivi di stemmi, gonfaloni, sigilli e bandiere ad enti territoriali e morali.\nGli elementi fondamentali dell'araldica civica italiana sono: lo scudo, la corona e l'elemento decorativo.\nLo scudo.\nLo scudo civico segue le medesime regole degli altri scudi per le armi gentilizie o ecclesiastiche in quanto lo stemma di un ente territoriale, pur essendo lo stemma di una comunit\u00e0 e non uno stemma personale o di famiglia, \u00e8 a tutti gli effetti uno stemma araldico. Per l'araldica italiana \u00e8 previsto che lo scudo abbia una forma di scudo sannitico, anche se alcuni enti storici come ad esempio la citt\u00e0 di Venezia, legalmente utilizza lo scudo \"alla veneta\" riconosciuto con D.P.R. del 6 novembre 1996.\nLa corona muraria.\nElemento fondamentale \u00e8, come gi\u00e0 si \u00e8 detto, la corona muraria che pu\u00f2 essere d'argento per i comuni o d'oro per le citt\u00e0. Per le province italiane (in alcuni casi citt\u00e0 metropolitane) \u00e8 previsto uno stemma con una corona specifica formata da un cerchio d'oro gemmato dal quale emergono due rami, uno di alloro e l'altro di quercia, che vengono quindi aboliti come elementi esterni a s\u00e9 stanti nello scudo.\nUna anomalia \u00e8 la araldica dei comuni della Provincia Autonoma di Bolzano i quali sono dotati di stemmi rigorosamente privi di corona, esclusi pochi casi.\nLe regioni d'Italia, essendo sorte dopo l'emanazione dei RR. DD. 7 giugno 1943 nn. 651 e 652 che regolavano appunto l'uso delle corone civiche, non dispongono di corone legalmente riconosciute sui loro stemmi, anche se per alcune regioni sono stati previsti dei decreti di legge appositi (come nel caso della Valle d'Aosta).\nElementi decorativi.\nSotto lo stemma comunale, si trovano normalmente un ramo d'alloro ed uno di quercia montati a corona, sostenuti da un nastro tricolore.\nAlcuni comuni, per particolari motivazioni storiche, conservano ad ogni modo stemmi, corone ed ornamenti esteriori che afferiscono all'aristocrazia e quindi all'araldica classica, in particolar modo per via di concessioni specifiche o di antichi privilegi.\nGli stemmi sono altres\u00ec riportati sul gonfalone cittadino che accompagna i momenti istituzionali della vita del paese.\nIl capo littorio.\nDurante il periodo del regime fascista, tutti gli stemmi civici vennero decorati col cosiddetto \"Capo del Littorio\". Esso venne istituito con e reso obbligatorio per tutti gli stemmi di comuni, province ed enti morali durante il regime fascista. Abolito con che ne prevedeva la completa eliminazione fu da alcuni enti erroneamente cancellato il solo fascio o il fascio e i due rami lasciando il capo di rosso.\nLe leggi che regolamentano l'araldica.\nSulla base delle norme contenute nel D.P.C.M. del 28 gennaio 2011 gli enti che possono dotarsi di stemma proprio sono le Regioni, le Province (in alcuni casi le Citt\u00e0 metropolitane), i Comuni, le Comunit\u00e0 montane, le Comunit\u00e0 isolane, i Consorzi, le unioni di Comuni, gli Enti con personalit\u00e0 giuridica, le banche, le fondazioni, le universit\u00e0, le societ\u00e0, le associazioni, le forze armate ed i corpi ad ordinamento civile e militare dello Stato. La domanda per la concessione ufficiale dell'uso di un simbolo come stemma civico dev'essere subordinata alla presentazione di adeguata documentazione al Presidente della Repubblica e contestualmente alla Presidenza del Consiglio dei Ministri.\nL'araldica civica napoleonica.\nDurante il periodo napoleonico, i simboli tradizionali dell'araldica civica italiana vennero uniformati a quelli del Primo impero francese come segue:"}
{"id": "1893264", "revid": "599013", "url": "https://it.wikipedia.org/wiki?curid=1893264", "title": "Hugo Morales", "text": "Carriera.\nDopo quattro anni nell'Hurac\u00e1n, con 109 presenze e 16 gol, passa ai connazionali del Lan\u00fas, dove, in cinque anni, mette a segno 17 gol in 126 partite e vince la Coppa CONMEBOL del 1996. Sempre nel 1996 partecipa alla XXVI Olimpiade ad Atlanta, ottenendo il secondo piazzamento.\nNel 1999 gioca in Spagna, nel Tenerife. Qui resta per tre stagioni, collezionando 89 presenze e 9 reti.\nFa ritorno al Lan\u00fas nel 2002, a 28 anni, per una sola stagione, con 8 partite e 2 gol. Poi passa dapprima all'Independiente (16 presenze e 2 gol), poi al Nacional Medell\u00edn, in Colombia, dove, con 5 reti, contribuisce alla conquista del campionato di Apertura 2005.\nNel 2006 passa ai Millonarios, squadra di Santa F\u00e9 de Bogot\u00e1, dove gioca 10 partite, segnando 3 gol; la stagione successiva si trasferisce in Cile, all'Universidad Cat\u00f3lica: 14 partite e 2 gol per lui.\nA fine anno fa ritorno in patria, al Talleres."}
{"id": "1893267", "revid": "1793900", "url": "https://it.wikipedia.org/wiki?curid=1893267", "title": "Mofo", "text": "Mofo \u00e8 un brano musicale degli U2, estratto come sesto ed ultimo singolo dall'album \"Pop\" del 1997.\nContinuando ad utilizzare un tema comune fra i testi delle canzoni, il brano parla in parte della madre di Bono, che l'artista ha perso quando aveva quattordici anni. Altre canzoni che Bono ha scritto sull'argomento sono state \"Lemon\", \"I Will Follow\", \"Tomorrow\" e \"Iris (Hold Me Close)\". La canzone ha aperto tutti i concerti del PopMart Tour."}
{"id": "1893274", "revid": "474175", "url": "https://it.wikipedia.org/wiki?curid=1893274", "title": "Strage di Cumiana", "text": "La strage di Cumiana avvenne il 3 aprile 1944 ad opera di un reparto del 7\u00ba Battaglione Milizia Armata .\nGli avvenimenti.\nIl 5 febbraio 1944 la legione SS italiana fu trasferita in Piemonte e il generale Peter Hansen, dal comando di Torre Pellice, fece subito affiggere in giro dei manifesti in cui spiegava che i suoi reparti si trovavano in zona per l'addestramento in previsione di trasferirsi al fronte. In seguito a Bobbio Pellice avvenne un incontro tra Hansen e i rappresentanti partigiani della zona in cui si stabil\u00ec una tregua in base alla quale i partigiani avrebbero potuto operare a monte di Torre Pellice dove i tedeschi e i fascisti non si sarebbero spinti.\nCiononostante a Cumiana e nelle aree circostanti inizi\u00f2 la guerra civile. Il 9 febbraio gli uomini della \"De Vitis\" attaccarono un camion con a bordo Marcello Martinasso, segretario del Partito Fascista Repubblicano di Trana, uccidendo tutti e cinque gli uomini a bordo, tra cui un contadino che aveva ottenuto un passaggio, un attentato fallito contro il segretario del PFR era gi\u00e0 avvenuto il 14 gennaio precedente. Il 16 febbraio il generale Hansen guid\u00f2 contro i partigiani un rastrellamento in val Pellice dove era stata proclamata '\"L'Italia Libera\".\nA Cumiana il 28 febbraio, intorno alle 18.30, fu fermato dai partigiani un camion che trasportava degli operai degli stabilimenti FIAT e l'operaio cinquantottenne Giacomo Bacco che era iscritto al Partito Fascista Repubblicano fu ucciso a colpi di moschetto. A Giaveno il commissario del Fascio Renato Soria fu sequestrato il 30 marzo nel Municipio della citt\u00e0 e ucciso.\nL'attacco partigiano.\nIl 30 marzo 1944 una compagnia del 7\u00ba Battaglione Milizia Armata o Waffen Miliz fu dislocato all'Istituto Agrario delle Cascine Nuove presso Cumiana per un ciclo di addestramento. Il giorno seguente fu avviato un rastrellamento nell'area circostante che port\u00f2 al fermo di una settantina di persone, quasi tutte rilasciate il giorno seguente, mentre alcune furono deportate in Germania. L'operazione di rastrellamento si inseriva in una pi\u00f9 ampia operazione di contrasto all'attivit\u00e0 partigiana che si era esplicitata in azioni di sabotaggio e di attacco ai magazzini per l'ammasso.\nIl 1\u00ba aprile la Waffen Miliz requis\u00ec un automezzo per trasportare a Cumiana i generi alimentari destinati al paese e furono assegnati quaranta militi di scorta. I generi alimentari furono consegnati al salumaio Vittorio Balbo Mussetto e posti sotto la sua responsabilit\u00e0, ma essendosi quest'ultimo dichiarato impossibilitato ad impedire eventuali sottrazioni da parte dei partigiani la scorta decise di rimanere in citt\u00e0.\nIl primo contatto con i partigiani avvenne la notte tra il 31 marzo ed il 1\u00ba aprile 1944. Due partigiani diretti all'ammasso di Volvera a bordo di un camion che avevano requisito furono fermati ad un posto di blocco, alle porte del paese, sulla strada per Giaveno, ma grazie alla sorpresa e all'oscurit\u00e0 riuscirono a fuggire attraverso i campi e ad avvisare i compagni acquartierati in alta Val Sangone che la neutralit\u00e0 della citt\u00e0 era stata violata. Dopo una breve riunione fra i capi partigiani, fu presa la decisione di sferrare un attacco sotto la guida dei comandanti Nino Criscuolo, Franco Nicoletta e Sergio De Vitis, alla guida di una quarantina di uomini. Intorno alle 11 del mattino essi diedero l'ordine di attaccare e i militi italiani che non avevano creato posti di guardia e si stavano apprestando a ripartire con il camion furono colti di sorpresa. L'attacco avvenne davanti alla salumeria Balbo Mussetto e pur colti di sorpresa, riparandosi dietro all'automezzo, resistettero per circa mezz'ora, ma l'arrivo del resto della squadra partigiana li costrinse alla resa. Un piccolo gruppo di militi sotto la guida di un capitano riusc\u00ec a disimpegnarsi ritirandosi per il paese ma alla fine contarono diciotto feriti. Trentadue volontari italiani e due sottufficiali istruttori tedeschi furono fatti prigionieri. Caddero nello scontro il milite Gregorio Ferrati e i partigiani Lillo Moncada e Andrea Gaido.\nI prigionieri furono caricati sul camion e portati prima a Giaveno e in seguito a Forno di Coazze.\nPoche ore dopo, alle 14 giunse in paese il 7\u00ba Battaglione Milizia Armata che inizi\u00f2 a rastrellare Cumiana, trattenendo in ostaggio un centocinquanta uomini di et\u00e0 compresa tra i quindici e i settantacinque, e dopo averle evacuate, diede fuoco con i lanciafiamme alle tre case da cui era partito l'attacco nella Piazza Vecchia in via Domenico Berti. Altre case situate sulla piazza furono incendiate pi\u00f9 tardi.\nLa trattativa e la strage.\nIn assenza del podest\u00e0 Giuseppe Durando, trasferitosi a Torino alcune settimane prima a seguito di una aggressione subita da parte dei partigiani, i tentativi di mediazione vennero affidati al curato del paese, don Felice Pozzo e al medico, Michelangelo Ferrero. Gli ufficiali tedeschi che comandavano il battaglione, fra i quali il tenente Anton Renninger, stabilirono le condizioni per ottenere lo scambio di prigionieri, ovvero la liberazione di tutti i prigionieri e la restituzione del camion e dell'armamento individuale.\nPozzo e Ferrero fecero la spola per ben cinque volte tra Cumiana e il Forno di Coazze, in Val Sangone, sede delle formazioni partigiane ma le trattative si rivelarono complesse, innanzitutto poich\u00e9 essendo i partigiani privi di un comando unitario si rendeva necessaria una decisione collegiale e inoltre si preferiva utilizzare i prigionieri per ottenere la liberazione di altri partigiani catturati nei mesi precedenti. Si decise pertanto di allungare le trattative chiedendo invece la liberazione di un egual numero di partigiani detenuti a Torino al posto dei civili di Cumiana. Il giovane ex ufficiale dei carristi il tenente Giulio Nicoletta raccont\u00f2 poi: \"All'inizio pensavamo che l'ultimatum tedesco fosse un'intimidazione, non una minaccia reale e che dovessimo a nostra volta dimostrarci fermi e determinati... Tra l'altro i tedeschi avevano chiesto la restituzione immediata, ma non avevano fissato un'ora limite, il che ci faceva pensare che volessero aprire una trattativa vera\".\nIl mattino del 3 aprile le controproposte partigiane furono comunicate agli ufficiali presenti a Cumiana ma i tedeschi le respinsero replicando che non si accettavano mediazioni e fissando come termine per l'ultimatum le ore 18 dello stesso giorno. Nel pomeriggio del 3 aprile, dopo vari incontri tra i capi partigiani, si giunse ad una drammatica votazione in cui prevalse la risoluzione favorevole allo scambio, avanzata con decisione proprio da Giulio Nicoletta, futuro comandante di tutte le formazioni della valle.\nIl 3 aprile alle 16.30 incominci\u00f2 la strage. Tra i civili presi in ostaggio e trattenuti nella stalla delle Cascine Nuove - una scuola di missionari salesiani a sette chilometri dal paese dove le SS del 7\u00ba battaglione avevano posto gi\u00e0 da alcune settimane il loro quartiere - furono scelti cinquantotto uomini destinati alla fucilazione. Incolonnati sotto forte scorta, essi furono dapprima condotti in paese e poi sul luogo dell'esecuzione, la cascina Riva di Caia, a trecento metri dalle ultime case di Cumiana. Delle esecuzioni furono incaricati i militi italiani che per\u00f2 si rifiutarono di eseguire l'ordine allora un sottufficiale tedesco, ingerito del cognac, Richard Rokita procede direttamente a gran parte delle uccisioni. Le esecuzioni avvennero con le modalit\u00e0 adottate in molte simili casi: le vittime, tre alla volta, furono giustiziate con un colpo alla testa.\nDopo i primi spari, esplosi dietro l'angolo del cascinale, gli ostaggi cercarono disperatamente di fuggire, ma furono falciati dalle mitragliatrici poste attorno al luogo. Sette uomini scamparono grazie ad una serie di circostanze fortuite: chi come il maestro Losano per merito di poche parole in tedesco imparate in quei giorni, chi perch\u00e9 graziato all'ultimo momento. Un altro fu graziato perch\u00e9 l'arma del maresciallo tedesco incaricato della fucilazione si incepp\u00f2. Un altro ancora per essersi nascosto fino a tarda notte nel mucchio di cadaveri, per poi allontanarsi di corsa in un momento in cui la sorveglianza si era allentata.\nLa delegazione formata dallo stesso Giulio Nicoletta, dal curato e dal medico, giunse a Cumiana alle 18.30 a ultimatum gi\u00e0 scaduto e quando ormai la strage era gi\u00e0 avvenuta. La notizia fu portata nella Trattoria della stazione, luogo scelto per l'incontro con gli ufficiali tedeschi dal sottotenente Anton Renninger. Ci fu uno rabbioso scambio di accuse, ma, nonostante il tragico esito, le trattative furono tenute in piedi e si decise di proseguirle il giorno successivo.\nIl difficile negoziato fu trasferito a Pinerolo, sede del comando SS dove Nicoletta, insieme a Eugenio Fassino, giunse sotto scorta. Il generale Peter Hansen, comandante di tutti i volontari italiani arruolati nelle SS ader\u00ec allo scambio degli ostaggi e fece intendere di essere molto contrariato da quanto era accaduto a Cumiana e per non aver potuto impedire la strage ma rinfacci\u00f2 ai partigiani la violazione della zona neutra che era stata concordata. I delegati partigiani ebbero la sensazione che la strage fosse avvenuta senza ordini specifici e avallata a posteriori\nFu stabilito che Cumiana divenisse zona neutra e lo scambio degli ostaggi e la restituzione delle armi avvenne senza incidenti il 5 aprile 1944 e il giorno seguente la citt\u00e0 fu abbandonata da tutti i reparti e il 7\u00ba Battaglione Milizia Armata fece rientro a Torino.\nGli avvenimenti successivi.\nA guerra finita, il 3 maggio 1945, una squadra SAP rintracci\u00f2 l'ex podest\u00e0 Giuseppe Durando a casa sua, a Torino e costretto a rientrare a Cumiana. Lungo il viaggio fu costretto a farsi appendere un cartello al collo su cui era stato scritto: \"Sono un criminale di guerra\", e portato in giro nei paesi vicini sul cassone di un camion, per poi giungere a Cumiana. Nonostante non avesse alcuna responsabilit\u00e0 nella strage avvenuta l'anno prima in citt\u00e0 fu trascinato fino alla piazza principale dove fu a lungo seviziato con forbici taglienti. Con difficolt\u00e0 fu sottratto alla folla nel tentativo di salvarlo e portato in ospedale ma poco pi\u00f9 tardi, gi\u00e0 agonizzante, l'ex podest\u00e0 fu tratto dal piccolo ospedale e portato nel piazzale di fronte al cimitero, sul greto del torrente Chisola dove venne finito con una scarica di mitra.\nLa riapertura del caso.\nIl tenente Anton Renninger invece fu rintracciato nel 1998 in Germania, a Erlangen (vicino a Norimberga) dove era vissuto tranquillamente fino ad allora. Il caso era stato riaperto dopo un'inchiesta di Alberto Custodero, giornalista torinese de \"La Repubblica\". Incriminato dal tribunale militare di Torino, Renninger non si present\u00f2 al processo e mor\u00ec nell'aprile del 2000, dopo poche udienze preliminari ponendo cos\u00ec fine al processo. L'avvocato della difesa Ennio Galasso aveva intanto reperito documenti che dimostravano che Renninger non era presente a Cumiana il giorno della strage."}
{"id": "1893275", "revid": "767487", "url": "https://it.wikipedia.org/wiki?curid=1893275", "title": "Kimberley Walsh", "text": "\u00c8 divenuta nota in particolar modo nel Regno Unito e in Irlanda nel 2002, anno della costituzione delle Girls Aloud, gruppo musicale pop del quale fa parte e che ha dato la possibilit\u00e0 a lei e alle altre quattro componenti anche una fama personale nei paesi d'origine.\nBiografia.\nOrigini.\n\u00c8 nata a Bradford, nel West Yorkshire, dai genitori Diane e John Walsh, ed \u00e8 cresciuta insieme alla sorella maggiore Sally e ai pi\u00f9 piccoli Adam e Amy nella periferia di Allerton.\nCarriera.\nDebutta nel 2000 interpretando il ruolo di Gillian Oldfield nella serie televisiva britannica \"This Is Personal: The Hunt for the Yorkshire Ripper\" e partecipa, nello stesso anno, al programma educativo prodotto per BBC \"Focus\". La sua carriera musicale per\u00f2 parte nel 2002, quando partecipa e vince il reality show \"Popstars\" andando a formare, con altre quattro vincitrici, il gruppo noto come Girls Aloud, che riscuoter\u00e0 molto successo negli anni successivi in particolar modo nel paese d'origine.\nParallelamente alla partecipazione al gruppo pop, nel 2008 recita nel film \"Britannia High\" insieme a Nicola Roberts, sua compagna nelle Girls Aloud."}
{"id": "1893276", "revid": "287204", "url": "https://it.wikipedia.org/wiki?curid=1893276", "title": "Maria Anna di Wittelsbach (disambigua)", "text": ""}
{"id": "1893281", "revid": "124102845", "url": "https://it.wikipedia.org/wiki?curid=1893281", "title": "Circo Massimo 2001", "text": "Circo Massimo 2001 \u00e8 il ventunesimo album di Antonello Venditti e il quarto live del cantautore romano, pubblicato nel 2001, registrato in occasione del concerto, avvenuto domenica 24 giugno 2001, al Circo Massimo di Roma tenutosi per festeggiare la conquista del terzo scudetto dell'Associazione Sportiva Roma ottenuto durante il campionato di Serie A 2000-2001. Con 1 800 000 spettatori (dato ufficiale della Questura) \u00e8 ad oggi il concerto gratuito pi\u00f9 affollato di sempre in Italia. L'album \u00e8 stato distribuito dalla Disney Music Group attraverso l'etichetta Buena Vista Records in Nord America.\nIn \"Roma capoccia\" Venditti \u00e8 accompagnato al pianoforte da Nicola Piovani.\nL'album contiene anche \"Grande Raccordo Anulare\", cantata dal comico Corrado Guzzanti, e l'inedita \"Che c'\u00e8\"."}
{"id": "1893283", "revid": "1305772", "url": "https://it.wikipedia.org/wiki?curid=1893283", "title": "Please (U2)", "text": "Please \u00e8 un singolo del gruppo musicale degli U2 estratto come quarto singolo dell'album \"Pop\" del 1997.\nCome la pi\u00f9 celebre \"Sunday Bloody Sunday\", il singolo ha come tematica il conflitto nordirlandese .\nIl disco.\nLa copertina.\nSulla copertina del singolo infatti sono rappresentati i volti di quattro politici nord-irlandesi (Gerry Adams, David Trimble, Ian Paisley, e John Hume). Due mesi prima dell'uscita del singolo, versioni dal vivo di \"Please\" e di altre canzoni del PopMart Tour, erano state pubblicate sull'EP \"\" nel settembre 1997.\nIl video.\nIl video prodotto per \"Please\" \u00e8 girato in bianco e nero da Anton Corbijn. Ambientazione del video \u00e8 una strada chiamata \"No Name\" (\"Nessun nome\"), dove un mendicante in piedi ha un cartello appeso al collo con la scritta \"please\", mentre la gente passa davanti a lui indifferentemente. Ad un tratto la situazione si ribalta, e stavolta il mendicante \u00e8 in ginocchio, mentre tutti quelli che passano davanti a lui sono in piedi. Bono appare spesso mentre canta il brano, mentre il resto degli U2 compare solo nel finale, durante l'assolo di chitarra di The Edge."}
{"id": "1893284", "revid": "110157", "url": "https://it.wikipedia.org/wiki?curid=1893284", "title": "Xan Valleys", "text": "Xan Valleys \u00e8 il primo EP realizzato dalla indie band Klaxons. \u00c8 stato registrato in Gran Bretagna il 16 ottobre 2006.Tre dei brani contenuti al suo interno (\"Four Horsemen of 2012\", \"Gravity's Rainbow\" e \"Atlantis to Interzone\") sono compresi anche nell'album di debutto della band inglese, \"Myths of the Near Future\", in versioni appositamente ri-registrate.\nI brani \"Gravity's Rainbow\" ed \"Atlantis to Interzone\" sono anche stati remixati, rispettivamente, dai Van She e dai Crystal Castles."}
{"id": "1893287", "revid": "599013", "url": "https://it.wikipedia.org/wiki?curid=1893287", "title": "Arma ad aria compressa", "text": "Per armi ad aria compressa (dette anche \"armi pneumatiche\") si intendono le armi da lancio che sparano proiettili propulsi da aria compressa o gas compresso.\nStoria.\nL'idea di usare un gas compresso al posto della polvere da sparo \u00e8 piuttosto antica e si pu\u00f2 dire che risalga grosso modo all'inizio del XVII secolo, ma la meccanica del tempo non ne permetteva una realizzazione veramente efficace e le poche armi fabbricate rimasero, in pratica, semplici curiosit\u00e0. Soltanto all'inizio del XVIII secolo e cio\u00e8 quando la tecnica cominci\u00f2 a permettere la costruzione di elementi meccanici di discreta precisione e le necessarie guarnizioni (allora generalmente in cuoio), armi efficaci furono in effetti fabbricate e usate in varie circostanze.\nPoich\u00e9 la loro funzione doveva essere quella di porsi in alternativa alle armi da fuoco si ricercava la massima potenza ed i calibri erano generalmente abbastanza grossi, pur non superando di solito i 9 mm. Si trattava sempre di armi ad aria precompressa e la compressione si effettuava mediante potenti (e ingombranti) pompe a mano che immagazzinavano l'aria in serbatoi (a volte solidali con l'arma stessa \u2013 per esempio nel calcio \u2013 e a volte separati e destinati a esservi applicati in seguito). Si costruirono anche fucili con la pompa incorporata ma di notevole complicazione meccanica. Armi ad aria compressa fabbricate dall'armaiolo J. Kuntz di Filadelfia furono impiegate dagli esploratori Meriwether Lewis e William Clark durante i loro viaggi all'interno dei territori nordamericani del 1804 - 1806.\nSolo in un caso per\u00f2 queste armi furono adottate da un esercito: nel 1799 l'Austria ne dot\u00f2 infatti alcune sue truppe, durante le guerre austro-turche. Si trattava del modello perfezionato da Bartolomeo Gilardoni nel quale un serbatoio di pallottole era aggiunto a lato della canna e un particolare meccanismo le camerava tramite l'azionamento di un cane esterno. Era, insomma, un'arma a ripetizione.\nTuttavia i problemi erano molti: innanzitutto la pompa doveva essere manovrata con molto vigore per ottenere pressioni di due o trecento atmosfere, necessarie per avere uno sparo abbastanza potente. Il movimento delle leve delle pompe inoltre le scaldava provocando vari malfunzionamenti e perdite dalle rudimentali guarnizioni. Anche le valvole delle armi non riuscivano a mantenere la pressione abbastanza a lungo per permettere lo sparo di vari colpi efficaci a distanza di tempo dal caricamento. Lo sparo, poi, per quanto discretamente potente (almeno per i primi colpi), non poteva mai raggiungere l'efficacia di quello delle normali armi da fuoco e inoltre con il decremento di potenza che si aveva gradualmente con lo scaricarsi del serbatoio, si doveva riaggiustare continuamente la mira. Infine la fuoriuscita del proiettile provocava un rumore se non proprio al pari di quello delle armi usanti la polvere da sparo, comunque abbastanza forte da essere ben udito dal nemico o dagli animali durante una battuta di caccia.\nPer tutte queste ragioni e con il contemporaneo progredire delle armi da fuoco, quelle ad aria (o, come si diceva, \u201ca vento\u201d) persero di interesse e rimasero in uso solo come oggetti sportivi. Per lo sport infatti non si richiede particolare potenza n\u00e9 grosso calibro ma piuttosto un'elevata precisione.\nGeneralit\u00e0 e principio di funzionamento.\nLe armi di questo tipo hanno forma analoga a quella delle armi da fuoco. Possono essere lunghe o corte, possono avere la canna rigata o liscia (quest'ultimo tipo di canna \u00e8 ormai quasi in disuso) e sono prodotte in diversi calibri: 4,3\u00a0mm, 4,5\u00a0mm, 5\u00a0mm, 5,5\u00a0mm e 6.35\u00a0mm.\nLa spinta per il lancio del proiettile viene conferita tramite la compressione di un gas che pu\u00f2 essere l'aria o altro (generalmente anidride carbonica). La potenza non \u00e8 mai elevata; esse vengono usate principalmente per tiro a segno. Queste armi possono essere divise in due categorie a seconda del modo in cui il gas espelle il proiettile:\nArmi ad aria compressa.\nPer quanto tutte le armi di questo tipo vengano chiamate \"ad aria compressa\", il nome dovrebbe essere usato solo per quelle che funzionano nel modo che segue: un pistone che scorre a tenuta d'aria in un cilindro viene fatto arretrare (per mezzo di una leva o pi\u00f9 spesso per l'abbassamento della canna) comprimendo una potente molla ed aspirando aria dall'esterno, che viene immagazzinata nel cilindro stesso. Quando la leva o la canna vengono riportate alla posizione iniziale il pistone rimane arretrato e scatta in avanti solo al momento della pressione sul grilletto. In questo modo viene spinta fuori l'aria contenuta nel cilindro attraverso un foro situato dietro la canna e quindi dietro il proiettile in essa inserito. Questa pressione infine espelle il proiettile.\nCome conseguenza del principio di funzionamento stesso, che il gas compresso \u00e8 sempre l'aria ambientale. Per ragioni costruttive inerenti al sistema di sparo, queste armi sono generalmente a colpo singolo.\nArmi ad aria (o altro gas) precompressa.\nIn queste armi l'aria non viene compressa al momento dello sparo, ma preventivamente; la trazione del grilletto ne provoca l'improvvisa espansione con il conseguente sparo del proiettile. Queste armi possono a loro volta essere divise in due sottocategorie:\nRinculo e tiro di precisione.\nIl rinculo nelle armi ad aria precompressa \u00e8 nelle sue cause e principi del tutto analogo a quello prodotto dalle armi da fuoco anche se \u00e8 assai minore essendo dipendente dalla quantit\u00e0 di moto acquisita dal proiettile. \nNelle armi ad aria compressa invece esso viene in qualche misura influenzato dal violento spostamento in avanti del pistone allo sparo ed \u00e8 in genere meno percepibile: vi \u00e8 piuttosto un certo spostamento in avanti ed in basso dell'arma (cio\u00e8 un movimento contrario al rinculo) che per\u00f2 non influenza il tiro in quanto esso raggiunge il suo massimo quando il pistone arriva a fine corsa con la sua battuta contro la superficie anteriore del cilindro, ma a questo punto il proiettile \u00e8 gi\u00e0 uscito dalla canna. Infatti il volume di aria compressa \u00e8 sempre volutamente superiore al volume interno della canna stessa.\nQueste armi (specialmente quelle ad aria precompressa) sono assai usate per il tiro agonistico in quanto, proprio per le loro caratteristiche (scarsissimo rinculo, leggerezza e bassissimo stress generato alla mano ed al braccio del tiratore) permettono un tiro assai accurato, e vengono generalmente dotate di mire di precisione. Il tiro viene effettuato sulla distanza dei dieci metri.\nLa gittata massima naturalmente dipende se trattasi di pistola o carabina e da molti altri fattori ma pu\u00f2 aggirarsi intorno ai duecento o trecento metri (con l'arma inclinata a 45\u00b0). La gittata utile, invece, oscilla tra i venti ed i cinquanta metri.\nMunizionamento.\nI proiettili usati sono generalmente in piombo e di varie forme. Per il tiro al bersaglio di precisione si usano di solito quelli a testa piatta (chiamati \" wadcutter\" o, pi\u00f9 popolarmente, \"Diablo\") in modo che i fori da essi lasciati nei bersagli di cartone siano ben netti.\nPer il tiro informale, o \"plinking\", si preferiscono quelli a punta semisferica dotati di una buona precisione sulla lunga distanza e di una maggiore penetrazione. Vi sono poi molti altri tipi di proiettili: a punta, detti \"point\", a punta cava, o \"hollow point\", sferici (dotati di scarsa precisione poich\u00e9 servono principalmente per le canne lisce e mal si adattano alle rigature) capaci di buona penetrazione ma soggetti a rimbalzo, o in plastica con punta in acciaio per una maggior penetrazione ecc. Il peso dei proiettili, varia dai 0,45 grammi, ai proiettili pi\u00f9 pesanti, ed utilizzabili con armi ad alta potenza, fino ad un massimo di 1,60 grammi. Generalmente sulle pistole sia esse ad aria precompressa che a gas, si utilizzano proiettili del peso compreso tra gli 0,45 e 0,55/0,57 grammi, cos\u00ec come per le carabine a bassa potenza siano esse ad aria compressa (dette \"springer\" per la presenza della molla) che precompressa (PCP o PCA). In passato, per le carabine, si usavano i \"piumini\", proiettili appuntiti in ferro recanti sul dietro una piccola quantit\u00e0 di pelo o altro materiale sintetico. Si sparavano in genere in canne lisce e questo materiale aveva la funzione di impedire che l'aria di spinta passasse ai lati del proiettile. Bench\u00e9 avessero il vantaggio di essere usabili pi\u00f9 volte in quanto non si deformavano, sono lentamente caduti in disuso per il loro alto costo e per la loro scarsa precisione e potenza.\nLegislazione nel mondo.\nItalia.\nSecondo la legge italiana, queste armi sono di libera vendita, tuttavia quelle che siano capaci di sviluppare un'energia alla volata superiore o uguale a 7,5 joule (circa 1,52 chilogrammetri) vengono considerate dalla legge italiana \"armi comuni da sparo\" e pertanto il loro acquisto richiede una autorizzazione e la successiva denuncia di possesso."}
{"id": "1893296", "revid": "113813556", "url": "https://it.wikipedia.org/wiki?curid=1893296", "title": "Dashiki", "text": "Il dashiki \u00e8 un colorito abito maschile originario dell'Africa Occidentale che copre pi\u00f9 della met\u00e0 del corpo. Esistono versioni formali e informali di dashiki e variet\u00e0 pi\u00f9 o meno elaborate. L'abito tradizionale femminile \u00e8 invece chiamato kaftan (o boubou).\nDashiki in Occidente.\nIl dashiki \u00e8 apparso nel mercato americano durante il movimento culturale nero e le contestazioni politiche degli anni sessanta. I primi modelli sono apparsi nel 1967 grazie a Jason Benning, Milton Clarke, Howard Davis e William Smith. Questi giovani professionisti fondarono la \"New Breed\", che produceva e distribuiva dashiki tramite i due negozi di abbigliamento nella 147\u00aa Strada e St. Nicholas Avenue ad Harlem, Manhattan.\nEtimologia.\nDashiki \u00e8 un termine yoruba traducibile in \"maglietta\".\nCuriosit\u00e0.\nL'ex sindaco e attuale membro del Consiglio del Distretto della Columbia, Marion Barry, \u00e8 famoso per le sue numerose apparizioni in pubblico con il dashiki."}
{"id": "1893297", "revid": "110157", "url": "https://it.wikipedia.org/wiki?curid=1893297", "title": "Berco", "text": "Berco S.p.A. \u00e8 un'industria italiana operante nel settore metalmeccanico specializzata nella fabbricazione di componenti e sistemi sottocarro per macchine movimento terra cingolate e attrezzature per la revisione e la manutenzione del sottocarro.\nL'azienda.\nBerco SpA \u00e8 stata fondata da Vezio Bertoni nel 1920 a Copparo, in provincia di Ferrara, come piccola impresa di riparazioni di macchine agricole, arrivando ad acquistare poi nel tempo sempre maggiore importanza nel proprio territorio ed espandendosi cos\u00ec oltre i confini provinciali di Ferrara e dell'Emilia-Romagna. Nel 1989 l'azienda acquista la fabbrica \"Simmel\" di Castelfranco Veneto in provincia di Treviso e nel 1998 acquisisce la fabbrica di forgiatura \"FILS\" di Busano in provincia di Torino (chiusa nel 2013) spostando tutte le lavorazioni a Copparo, arrivando cos\u00ec ad essere la pi\u00f9 grande azienda del settore in tutto il mondo.\nL'azienda opera principalmente nel settore della produzione di componenti e sistemi per carri e macchine per la lavorazione della terra.\nDal 1999 Berco SpA fa parte del gruppo ThyssenKrupp possedendo diversi stabilimenti in tutto il mondo. Le principali filiali di Berco sono presenti per l'America negli USA e in Brasile, per l'Europa in Italia e in Bulgaria.\nBerco in cifre.\nLo stabilimento principale di Copparo si estende su un'area di 550.000 m\u00b2 e conta circa 1400 dipendenti, la fabbrica di Castelfranco Veneto si estende su circa 70.000\u00a0m\u00b2 contando circa 200 dipendenti.\nAttualmente solo il 10% dei prodotti interessano il mercato Italiano mentre il 90% \u00e8 rappresentato dai mercati esteri, dei quali il 32,9% \u00e8 rappresentato dagli USA. Berco esporta prodotti in 84 paesi del mondo.\nOgni anno in Berco vengono lavorate 160.000 tonnellate di acciaio con la produzione di 200.000 catene 1.000.000 di rulli, 120.000 ruote e 5.000.000 di suole."}
{"id": "1893298", "revid": "767487", "url": "https://it.wikipedia.org/wiki?curid=1893298", "title": "Tristan Prettyman", "text": "Carriera.\nHa inizia la sua carriera nel dicembre 2002, quando pubblica il suo primo CD: un demo contenente quattro brani. In seguito, il 1\u00ba gennaio 2003, riesce a pubblicare il suo primo EP intitolato \"The Love\". il 2 agosto 2005 esce il suo primo album in studio completo \"T W E N T Y T H R E E\". L'album \u00e8 un successo sia dal punto di vista commerciale che per quel che riguarda la critica, portato alla ribalta anche grazie ai singoli \"Always Feel This Way\" e \"Love Love Love\".\nIl terzo lavoro di Tristan \"Hello...x\" viene pubblicato il 15 aprile 2008 e riesce a vendere pi\u00f9 di copie solamente nella prima settimana. Il disco entra alla #27 nella U.S. Billboard 200 e riesce ad entrare in classifica anche in Giappone.\nIl 20 giugno 2012 viene pubblicato il singolo \"My Oh My\", che anticipa l'album \"Cedar + Gold\", pubblicato il 2 ottobre 2012 per la Capitol Records. Lo stesso giorno della pubblicazione dell'album viene estratto anche il secondo singolo \"I Was Gonna Marry You\". Molte canzoni di questo nuovo disco parlano della relazione difficile col collega-cantautore Jason Mraz.\nVita privata.\nTristan Prettyman \u00e8 stata legata sentimentalmente al collega Jason Mraz all'inizio degli anni 2000 e nuovamente tra il 2010 e il 2011.\nSuo fratellastro, Cody McClintock, \u00e8 un produttore cinematografico."}
{"id": "1893302", "revid": "1305772", "url": "https://it.wikipedia.org/wiki?curid=1893302", "title": "Last Night on Earth (U2)", "text": "Last Night on Earth \u00e8 una canzone del gruppo degli U2 estratta come terzo singolo dall'album \"Pop\" del 1997. Nel singolo \u00e8 presente una cover di \"Happiness Is a Warm Gun\" dei Beatles.\nIl video.\nIl video prodotto per \"Last Night on Earth\" \u00e8 stato girato a Kansas City (Missouri). Diretto da Richie Smyth, vede la partecipazione di Sophie Dahl e di William Burroughs, alla sua ultima apparizione.\nIl testo.\nIl testo della canzone narra di una ragazza che sta per suicidarsi."}
{"id": "1893304", "revid": "767487", "url": "https://it.wikipedia.org/wiki?curid=1893304", "title": "Sarah Harding", "text": "Biografia.\nOrigini.\nNata ad Ascot, prima di diventare famosa insieme alle quattro componenti del gruppo musicale pop delle Girls Aloud nel 2002 ha prestato la voce per un progetto musicale chiamato Project G senza per\u00f2 pubblicazioni ufficiali. Partecipava anche a serate karaoke nei locali della sua citt\u00e0 e parallelamente svolgeva l'attivit\u00e0 di modella.\nCon le Girls Aloud.\nNel 2002 partecipa al reality show \"Popstars\", il cui obiettivo era costituire un gruppo musicale femminile (ma anche uno maschile) di cinque componenti. Sarah Harding fu l'ultima ad essere scelta, battendo la rivale Javine Hylton, diventata famosa negli anni a seguire con una carriera solista. Insieme alle Girls Aloud, questo il nome del gruppo, la Harding riscuote un grande successo vendendo altissimi numeri di copie dei vari album e singoli pubblicati negli anni a seguire, e si \u00e8 distingue dalle altre quattro componenti per la sua pettinatura, sempre diversa in ogni video musicale prodotto. Insieme alle Aloud ha partecipato a numerosi eventi televisivi e campagne pubblicitarie, come la promozione dell'azienda di tinture per capelli Sunsilk nel 2007, ma \u00e8 stata anche unica protagonista della campagna promozionale della Coca-Cola Zero in Irlanda.\nNello stesso anno ha recitato in un cameo insieme alle compagne del gruppo per il film \"St. Trinian's\", per il quale hanno inciso una canzone della colonna sonora, \"Theme to St. Trinian's\".\nSuccessivamente ha preso parte ad altri due film con ruoli secondari, \"Bad Day\" del 2008 e il film per la tv \"Freefall\", mentre nel 2009 ha debuttato come attrice protagonista nella seconda parte del film dove ha fatto la sua prima apparizione cinematografica; ha interpretato Roxy in \"St. Trinian's II: The Legend of Fritton's Gold\", film per il quale ha inciso alcuni brani come solista per la colonna sonora tra cui \"Too Bad\".\nMalattia e morte.\nIl 26 agosto 2020 annuncia di essere affetta da un cancro al seno, oramai diffusosi ad altre parti del corpo e necessitante di un trattamento di chemioterapia. Muore il 5 settembre 2021, dopo circa un anno dalla diagnosi, a 39 anni."}
{"id": "1893306", "revid": "62748", "url": "https://it.wikipedia.org/wiki?curid=1893306", "title": "Grandi Stazioni S.p.A.", "text": ""}
{"id": "1893312", "revid": "228587", "url": "https://it.wikipedia.org/wiki?curid=1893312", "title": "Creampie eating", "text": ""}
{"id": "1893313", "revid": "1305772", "url": "https://it.wikipedia.org/wiki?curid=1893313", "title": "Staring at the Sun (U2)", "text": "Staring at the Sun \u00e8 una canzone del gruppo musicale irlandese U2 estratta come secondo singolo dall'album \"Pop\" del 1997.\nIl verso \"Stuck together with God's glue\" \u00e8 una citazione diretta del titolo dell'album di una band irlandese, i \"Something Happens\", molto amica degli U2.\nLa canzone, seppur in una versione remixata, \u00e8 stata inserita nella raccolta \"The Best of 1990-2000\".\nLa canzone \u00e8 stata suonata per buona parte del \"PopMart Tour\". Proprio durante la prima data, tenutasi a Las Vegas il 25 aprile 1997, la band ha avuto qualche problema di sincronizzazione che li ha costretti a fermarsi e ricominciare da capo il brano. Nel corso dello stesso tour \u00e8 stata eseguita spesso anche in versione acustica. Presente anche in alcune date dell'\"Elevation Tour\" e in tutte quelle dell'\"Experience + Innocence Tour\" .\nIl video.\nEsistono due differenti video per \"Staring at the Sun\". Il primo \u00e8 stato diretto da Jake Scott, mentre il secondo da Morleigh Steinberg a Miami.\nTracce.\nTesti di Bono e The Edge, musiche degli U2."}
{"id": "1893316", "revid": "32304", "url": "https://it.wikipedia.org/wiki?curid=1893316", "title": "Rete trofica", "text": ""}
{"id": "1893330", "revid": "543975", "url": "https://it.wikipedia.org/wiki?curid=1893330", "title": "Episodi di Pianeta Terra - Cronaca di un'invasione (seconda stagione)", "text": ""}
{"id": "1893331", "revid": "897219", "url": "https://it.wikipedia.org/wiki?curid=1893331", "title": "Guido Bistazzoni", "text": "Carriera.\nGiocatore.\nEsord\u00ec nella stagione 1978-1979 con il , in Serie C2, dove disput\u00f2 24 partite. Nella stagione 1979-1980, sempre con il Grosseto, gioc\u00f2 31 partite subendo 26 gol.\nPer la stagione 1980-1981 venne acquistato dalla , che in quell'anno militava in Serie B, facendo il secondo portiere di Claudio Garella; disput\u00f2 una sola partita, contro la SPAL, subendo due gol da Mauro Gibellini. Nella stagione successiva, dove si altern\u00f2 nella difesa della porta dei blucerchiati con Paolo Conti, gioc\u00f2 sedici partite subendo otto gol. Nell'annata 1982-1983 esord\u00ec in Serie A il 12 settembre 1982 in Sampdoria-Juventus 1-0; in stagione gioc\u00f2 dodici partite e sub\u00ec 14 gol, alternandosi nella difesa della porta doriana sempre con Conti.\nNella stagione successiva venne ceduto alla , in Serie B, e qui gioc\u00f2 36 partite, subendo 27 gol.\nNell'annata 1984-1985 venne ceduto alla , dove disput\u00f2 tutte le 38 partite del campionato cadetto, subendo soltanto 27 gol. Nella stagione seguente, sempre con i giuliani, collezion\u00f2 34 partite con 25 gol subiti.\nNella stagione 1986-1987 ritorn\u00f2 alla Sampdoria, in massima categoria, dove gioc\u00f2 30 partite subendo 21 gol. Nell'annata successiva gioc\u00f2 28 partite e sub\u00ec 29 gol, avendo come secondo il futuro portiere della nazionale italiana Gianluca Pagliuca; in questa stagione arriv\u00f2 inoltre il primo trofeo, la Coppa Italia. Nel campionato seguente gioc\u00f2 solo una partita, subendo due gol nell'ultima partita contro il Cesena.\nDurante l'estate successiva venne ceduto al , in serie cadetta, dove collezion\u00f2 38 partite e sub\u00ec 31 gol. L'anno seguente, con la stessa maglia, collezion\u00f2 36 partite con 33 gol subiti.\nL'ultima stagione da protagonista la gioc\u00f2 con la maglia del , disputando circa met\u00e0 del campionato 1991-1992 (16 partite con 15 gol subiti) e alternandosi nella difesa della porta pugliese con Massimo Ferraresso; la formazione pugliese riusc\u00ec a salvarsi dalla retrocessione in Serie C1 dopo lo spareggio con la Casertana.\nChiuse la carriera diventando il terzo portiere del nel marzo del 1993, dopo un grave infortunio occorso a Francesco Antonioli; poche settimane dopo vinse formalmente lo scudetto, pur non scendendo mai in campo in gare ufficiali.\nAllenatore.\nCominci\u00f2 la carriera da preparatore dei portieri in serie C con lo Spezia, poi pass\u00f2 al , dove per una partita sostitu\u00ec anche Onofri nel guidare la prima squadra.\nNegli anni seguenti lavor\u00f2 nel settore giovanile della Sampdoria, allenando e preparando i giovani portieri della Primavera, degli Allievi e Giovanissimi Nazionali e Regionali. Con la Primavera divenne campione d'Italia, battendo l'Inter nella finale giocata a Chieti. Sempre con la Primavera della Sampdoria vinse anche Coppa Italia e Supercoppa.\nTra i portieri da lui allenati spicca il nome di Vincenzo Fiorillo, classe 1990, uno dei migliori giovani portieri a livello nazionale.\nNella stagione 2009-2010 divenne il preparatore dei portieri della prima squadra. Il rapporto con la societ\u00e0 blucerchiata si chiuse il 7 giugno 2011, dopo la retrocessione in Serie B.\nNella stagione 2011-2012 divenne il preparatore dei portieri del G.S.D. Bogliasco D'Albertis, squadra della omonima cittadina, in Serie D. Nel 2013 la societ\u00e0 rilev\u00f2 le giovanili del Rapallo (societ\u00e0 da non confondere con il pi\u00f9 noto Rapallo Ruentes), diventando il RapalloBogliasco, con sede a Rapallo. Rimase all'interno dello staff tecnico della societ\u00e0 per quattro stagioni.\nNella stagione 2015-2016 divent\u00f2 il preparatore dei portieri dell'Arenzano, squadra militante nel campionato di Promozione ligure. La stagione si concluse con la retrocessione in Prima Categoria.\nNella stagione 2016-2017 si accas\u00f2 al neonato Sporting Recco, societ\u00e0 nata dalle ceneri del RapalloBogliasco e con sede a Recco, in qualit\u00e0 di preparatore dei portieri. Il campionato si concluse con la retrocessione in Eccellenza e la mancata iscrizione al campionato successivo, decretando il fallimento della societ\u00e0 dopo appena un anno di vita.\nLa stagione seguente \u00e8 diventato il preparatore dei portieri del Rapallo Ruentes, in Eccellenza per due stagioni.\nAttualmente \u00e8 il preparatore dei portieri del Settore Giovanile della Sampdoria."}
{"id": "1893332", "revid": "1745361", "url": "https://it.wikipedia.org/wiki?curid=1893332", "title": "Barmecidi", "text": "I Barmecidi (; ) furono una famiglia nobile persiana che acquis\u00ec un immenso potere nel corso del primo califfato abbaside.\nOrigini.\nLa famiglia era originaria della regione di Balkh (nei pressi dell'odierna citt\u00e0 afghana di Mazar-e Sherif). Si discute se inizialmente fosse di fede zoroastriana o, come sembra pi\u00f9 probabile, buddista. A favore di questa seconda ipotesi gioca il fatto che il nome sembrerebbe derivare dal termine sanscrito per definire i \"sacerdoti\": \u092a\u094d\u0930\u092e\u0941\u0916 \"Pramukh\", arabizzato in \"Barmak\"), dal momento che il loro eponimo sembra fosse custode del monastero buddista di Nava Vihara (Nawbahar), a ovest di Balkh. Tradizionalmente, gli storici musulmani preferiscono credere che i Barmecidi fossero invece mazdei convertitisi poi all'Islam ma \u00e8 noto che per l'Islam gli zoroastriani erano inclusi fra l\"'Ahl al-Kitab\" mentre il Buddismo non lo \u00e8. Secondo lo studioso Andr\u00e9 Clot essi \"provenivano dal Khorasan, ma le loro radici erano buddiste, non zoroastriane\" (p. 95).\nSecondo la tradizione islamica, durante la conquista della Persia, la moglie del sacerdote fu catturata per breve tempo e messa nell'harem di \u02bfAbd Allah, fratello di Qutayba ibn Muslim, il conquistatore di Balkh, generandogli Khalid ibn Barmak (705-782). Barmak in seguito (verso il 736) ricostru\u00ec e abbell\u00ec la sua citt\u00e0 natale di Balkh, dopo la ribellione di al-H\u0101rith b. Surayj.\nLa famiglia si stabil\u00ec presto a Merv, un centro regionale di notevole rilevanza economica e politica.\nInfluenza sotto i primi Abbasidi.\nLa famiglia barmecide fu una sollecita sostenitrice della causa abbaside contro gli Omayyadi fin da quando essa si manifest\u00f2 e sostenne il primo califfo abbaside, Ab\u016b l-\u02bfAbb\u0101s al-Saff\u0101h. Questo consent\u00ec a Khalid ibn Barmak di godere di una notevole influenza a corte, tanto che gi\u00e0 il figlio di Khalid, Yahya ibn Khalid (m. 806) fu vizir del califfo al-Mahdi (\"reg.\" 775\u2013785), nonch\u00e9 tutore di H\u0101r\u016bn al-Rash\u012bd (\"reg.\" 786-809). I figli di Yahya, al-Fadl e Ja\u2018far (767-803) occuparono entrambi importanti posizioni di governo sotto Harun.\nNumerosi Barmecidi furono patroni di studiosi e artisti, svolgendo un ruolo di primissimo piano nel processo di trasmissione delle conoscenze greche al mondo islamico, senza dimenticare quello relativo all'elaborazione delle scienze indiane, persiane, ebraiche e perfino cinesi, nell'importante centro di Gundishapur (Jundishapur). \nPer esempio, per i Barmecidi verseggi\u00f2 il poeta Aban al-Lahiqi (... \u2013 815), autore di favole e leggende, in particolare dell'opera \"Kalila e Dimna\".\nFurono committenti e protettori di scienziati quali Giabir ibn Hayyan (Geber) e Jabr\u0101\u02be\u012bl b. Bakht\u012bsh\u016b\u02bf. Ad essi va riconosciuta l'immediata comprensione della rivoluzione costituita dalla fabbricazione della carta e la costruzione delle prime cartiere (al-Fa\u1e0dl ne fece costruire una a Samarcanda e suo fratello Ja\u02bffar un'altra a Baghdad). Il potere dei Barmecidi in quell'epoca \u00e8 riflessa nella silloge favolistica delle Mille e una notte, in cui il vizir Ja\u02bffar appare in numerosi racconti.\nDisgrazia e caduta.\nNell'803, il casato barmecide cadde improvvisamente in disgrazia agli occhi di H\u0101r\u016bn al-Rash\u012bd e molti suoi componenti furono mandati a morte o imprigionati e condannati alla confisca dei beni.\nI fatti, tradizionalmente narrati, sono che H\u0101r\u016bn, avendo saputo dell'amore segreto che legava la propria sorella \u02bfAbb\u0101sa con il vizir Ja\u02bffar, il quale, essendo fratello di latte del califfo, era per la legge coranica assimilato in tutto e per tutto ad un fratello di sangue, avesse imposto ai due, per risolvere una situazione suscettibile di creare scandalo, di contrarre un matrimonio bianco. Le condizioni imposte non sarebbero per\u00f2 state rispettate, per cui, alla notizia della nascita di un figlio della coppia, H\u0101r\u016bn avrebbe fatto arrestare il vizir, facendolo poi decapitare e crocifiggere sulla porta di un ponte sul Tigri. \nLa tradizione apparve infondata allo storico Ibn Khaldun che sottoline\u00f2 come il vero motivo delle azioni del califfo contro i Barmecidi fosse l'enorme ricchezza da loro accumulata e la straordinaria popolarit\u00e0 di cui essi godevano a causa della loro liberalit\u00e0, della generosit\u00e0 e della grande dirittura morale. Tutto ci\u00f2 potrebbe aver dunque creato un'incontenibile gelosia nel califfo, con la conseguente decisione di metter per sempre fine alle fortune della famiglia vizirale che aveva servito gli Abbasidi sotto Ab\u016b l-\u02bfAbb\u0101s al-Saff\u0101h, al-Mans\u016br, al-Mahd\u012b e al-H\u0101d\u012b.\nQuale che sia la realt\u00e0 della vicenda, narrata anche da al-\u1e6cabar\u012b nella sua \"Ta\u02ber\u012bkh al-rusul wa l-mul\u016bk\" (Storia dei profeti e dei re), essa non manc\u00f2 di provocare un grande scalpore popolare, tanto che anche nelle \"Mille e una notte\" ne \u00e8 tramandato il ricordo.\nMuhammad ibn Jar\u012br al-Tabar\u012b e la versione di Ibn Khald\u016bn.\nTuttavia al-\u1e6cabar\u012b e Ibn Khald\u016bn citano altri motivi, assicurando che il loro declino sarebbe stato graduale e non improvviso. Le loro ipotesi sono:"}
{"id": "1893333", "revid": "19079", "url": "https://it.wikipedia.org/wiki?curid=1893333", "title": "Antonio Segura", "text": "Vita e opere.\nIl suo esordio nel mondo del fumetto avviene alla fine degli anni settanta e, nel 1981, crea il suo primo personaggio di successo: \"Bogey\" disegnato da Leopoldo S\u00e1nchez. In quello stesso anno inizia il suo prolifico sodalizio con il connazionale Jos\u00e9 Ortiz creando uno dei personaggi di maggior succasso della sua carriera, \"Hombre\", il quale fece la sua prima apparizione su \"Cimoc\". Nel 1984, sempre per la rivista \"Cimoc\" crea la serie \"Sarvan\" che segna l'inizio della sua collaborazione con il disegnatore Jordi Bernet, con il quale realizzera l'anno seguente \"Kraken\" apparsa prima sulla rivista \" Metropol\" e successivamente su \"Zona 84\" e pubblicata in Italia su L'Eternauta.\nNegli anni seguenti lavorer\u00e0 principalmente in coppia con Ortiz dando vita a diverse serie come \"Morgan\", \"Jack lo squartatore\", \"Burton &amp; Cyb\", \"Ozono\" (alcune pubblicate in italia dalla rivista Comic Art).\nLa collaborazione tra i due proseguir\u00e0 alla Sergio Bonelli Editore quando, nel 1997, Segura raggiunger\u00e0 Ortiz sulle pagine di Tex scrivendo il Maxi dal titolo \"Il cacciatore di fossili\". Sempre per lo stesso personaggio scriver\u00e0 altre sei storie, tutte pubblicate su albi fuori serie, di cui quattro disegnate ancora assieme a Ortiz e due, raccolte in un unico albo (intitolato \"I due volti della vendetta\"), realizzate da Miguel \u00c1ngel Repetto.\nAncora per la Bonelli scriver\u00e0 due storie di Magico Vento (pubblicate sugli albi 34 e 81 della serie) e sempre in tandem col collega Jos\u00e9 Ortiz.\nMuore a Valencia il 31 gennaio 2012, all'et\u00e0 di sessantaquattro anni, dopo una lunga malattia."}
{"id": "1893334", "revid": "22475", "url": "https://it.wikipedia.org/wiki?curid=1893334", "title": "Cercopithecus erythrotis", "text": "Il cercopiteco dalle orecchie rosse (\"Cercopithecus erythrotis\") \u00e8 un primate della famiglia delle Cercopithecidae.\nDescrizione.\nLa lunghezza del corpo varia tra 40 e 60 cm, il peso fra 3 e 6,5\u00a0kg; i maschi sono pi\u00f9 grandi delle femmine.\nIl colore \u00e8 bruno sul dorso e pi\u00f9 chiaro sul lato ventrale, dove \u00e8 biancastro. Il naso e le orecchie sono rossi, le basette bianco-giallastre e il resto del muso bluastro.\nDistribuzione e habitat.\nL'areale \u00e8 costituito da una zona dell'Africa centrale che comprende la Nigeria sudorientale, il Camerun sudoccidentale e l'isola Bioko. L'habitat \u00e8 costituito dalla foresta.\nBiologia.\nConduce vita arboricola e l'attivit\u00e0 \u00e8 diurna. Vive in gruppi costituiti da un maschio adulto, femmine e piccoli. Il numero dei costituenti il gruppo pu\u00f2 variare tra 4 e 35 individui. \nCome per gli altri cercopitechi la dieta \u00e8 costituita prevalentemente di frutta, ma contiene anche altri alimenti vegetali e insetti.\nStato di conservazione.\nLa specie \u00e8 minacciata non solo dalla distruzione dell'ambiente, ma anche dalla caccia di cui \u00e8 oggetto per consumarne la carne. La IUCN considera la specie \"vulnerabile\"."}
{"id": "1893337", "revid": "125851203", "url": "https://it.wikipedia.org/wiki?curid=1893337", "title": "Minareto di Fasano", "text": "Il minareto di Fasano \u00e8 una residenza signorile costruita nei pressi delle colline della Selva di Fasano, in contrada Gordini. L'edificio, che presenta un'architettura eclettica influenzata dallo stile moresco, fu commissionato da Damaso Bianchi.\nArchitettura.\nL'edificio, nato per essere una villa residenziale, presenta fattezze singolari, molto dissonanti con l'architettura locale del tempo. Esso rappresenta la riproduzione perfetta di una costruzione orientale con alcune terrazze e una altissima torre-minareto che sovrasta tutta la zona silvana e la valle, formata dalla depressione carsica, di Canale di Pirro, con il caratteristico balconcino. La torre gode di un ampio panorama che spazia da Monopoli a nord alla marina di Ostuni a sud.\nStoria.\nL'idea della costruzione trae origine da un viaggio nei paesi islamici compiuto dal committente Damaso Bianchi, artista e nobiluomo fasanese. La realizzazione si avvalse di manodopera giunta appositamente dall'Africa, molto probabilmente dalla Tunisia, e da materiali pure di origine africana. \nDestinata originariamente a residenza estiva familiare e sede culturale per lo studio delle tracce della cultura orientale in Puglia, al villa ospit\u00f2 numerose feste mondane, durante le quali il proprietario era solito accendere sulla cima della torre-minareto un lume ad acetilene che simboleggiava \"la luce della cultura\", perch\u00e9 voleva che la struttura brillasse come le notti d'Oriente.\nIn seguito alla scoperta di una correlazione tra la cultura orientale e quella della Valle d'Itria (connotata dai trulli, dai tappeti fasanesi e dalle bisacce), l'edificio divenne anche scuola di tessitura, tenuta da Benedetta Tangari, moglie del proprietario.\nDamaso Bianchi colpito da paralisi nel 1932, si spense nel 1935. Due anni dopo, suo figlio Giuseppe don\u00f2 la villa allo Stato con l'idea che se ne facesse una colonia estiva per bambini intitolata al genitore.\nNel febbraio 1976 la propriet\u00e0 pass\u00f2 alla Regione Puglia, che nel 2003 diede l'edificio in concessione al Comune di Fasano. Nel 2015 la concessione, estesa alle pertinenze della villa, fu prorogata per 99 anni. Le recenti ristrutturazioni sottendono al progetto di realizzarne un contenitore culturale per convegni, conferenze, mostre d'arte e concerti a servizio della Puglia."}
{"id": "1893353", "revid": "124751807", "url": "https://it.wikipedia.org/wiki?curid=1893353", "title": "Diamante Hope", "text": "Il diamante Hope, noto anche come blu di Francia, \u00e8 un celebre diamante di un insolito e profondo colore blu, del peso di 45,52 carati (9,1 grammi), custodito presso lo Smithsonian Museum di Washington.\nDeve la sua notoriet\u00e0 non soltanto alla sua eccezionale bellezza, anche se per dimensioni \u00e8 ampiamente superato da altri diamanti famosi, ma anche alla sua lunga storia e alla fama di portasfortuna d'eccezione: salvo pochi proprietari, che comunque si trovarono in guai d'ogni sorta, gran parte di coloro che ne hanno potuto vantare il possesso sono morti entro breve tempo per omicidio, suicidio o malattie.\nStoria e leggenda.\nProveniente dalle miniere di Golconda in India, fu acquistato nel 1688 da un mercante francese, Jean-Baptiste Tavernier. Secondo alcuni fu lui stesso a disincastonarlo dall'occhio della statua di un idolo indiano, Rama-Sitra, scatenando l'ira della divinit\u00e0, che maledisse la pietra e tutti coloro che l'avrebbero posseduta. Subito dopo esserne entrato in possesso, comunque ci fosse riuscito, Tavernier fece bancarotta e tent\u00f2 di ricostituire la sua fortuna partendo per l'India, ma non giunse mai a destinazione perch\u00e9 mor\u00ec durante il viaggio.\nIl successivo proprietario, il re di Francia Luigi XIV, lo fece tagliare a forma di cuore, riducendone le dimensioni dagli originari 112 a 67,5 carati. Sia lui che il suo successore, Luigi XV, lo sfoggiarono in numerose occasioni ma, pur avendo avuto entrambi una vita abbastanza lunga, rispettivamente 77 e 64 anni, morirono entrambi a causa di malattie molto dolorose: Luigi XIV per gangrena a una coscia, mentre Luigi XV per vaiolo.\nIl diamante fu quindi donato a Maria Antonietta, che lo un\u00ec ad altre pietre preziose a formare una collana, ma sia lei che il marito Luigi XVI finirono decapitati durante la rivoluzione francese e il diamante fu rubato insieme ad altri gioielli ed oggetti preziosi. Pass\u00f2 poi nelle mani di un gioielliere che mor\u00ec di infarto non appena la pietra gli fu rubata: secondo altre fonti quando scopr\u00ec che il ladro non era altri che suo figlio. Il figlio del gioielliere, presunto autore del furto, non appena seppe di essere la causa della morte del padre, si suicid\u00f2. Un suo amico, che aveva trovato il diamante tra i beni lasciati incustoditi, mor\u00ec dopo pochissimo tempo.\nRubata nel 1791, venne tagliata, con la sezione pi\u00f9 grande che acquis\u00ec il nome di \"Hope\" quando \u00e8 apparsa nel catalogo di una collezione di gemme di propriet\u00e0 di una famiglia di banchieri scoti/olandesi chiamati Hope nel 1839.\nLa gemma pass\u00f2 rapidamente di mano in mano e giunse a Londra nel 1830, dove fu nuovamente tagliata, raggiungendo la forma ed il peso attuale di 45,5 carati. Il nobile inglese Lord Francis Hope, VIII duca di Newcastle, pag\u00f2 una cifra esorbitante per assicurarsi la gemma e battezzarla con il suo nome, ma, se si vuol dare credito alla presunta maledizione dell'idolo indiano, mal gliene incolse, perch\u00e9 quasi subito dopo aver ricevuto la pietra i rapporti con sua moglie si deteriorarono e la coppia si divise. La donna, Mary Yoh\u00e9, un'attrice e cantante statunitense di musical, cadde in miseria, mentre il banchiere si affrett\u00f2 a liberarsi del diamante.\nIl proprietario successivo, Jacques Colot, impazz\u00ec e si suicid\u00f2 dopo averlo venduto al principe Kanitowskij, che a sua volta mor\u00ec atrocemente, linciato dai rivoluzionari russi. Neanche la ballerina alla quale il principe aveva regalato il diamante si salv\u00f2: fu uccisa dallo stesso principe in un raptus di gelosia. Ne entr\u00f2 quindi in possesso un gioielliere greco, Simon Matharides, che si sfracell\u00f2 in un burrone prima ancora di ricevere materialmente la pietra. Il successivo proprietario fu il sultano turco Abdul Hamid II, che lo acquist\u00f2 per dollari, ma un anno dopo averlo acquistato fu deposto e impazz\u00ec. \nNel 1910 il gioielliere francese Pierre Cartier acquist\u00f2 la pietra dal successore del sultano e la vendette a Edward Beale McLean, proprietario del \"Washington Post\", che la don\u00f2 alla moglie. Ne segu\u00ec di l\u00ec a poco un autentico bollettino di guerra: nell'ordine morirono la madre di McLean, due cameriere ed il figlio primogenito di appena 10 anni (investito da un'auto), mentre i coniugi McLean divorziarono. Segu\u00ec l'alcoolismo del marito che - unito a uno scandalo - lo distrusse definitivamente. La moglie Evelyn decise di sfidare la sfortuna e tenne il diamante per s\u00e9, continuando a indossarlo finch\u00e9 la figlia non si suicid\u00f2 nel 1946 con i barbiturici (da notare che nel giorno del suo matrimonio aveva indossato il gioiello della madre). Evelyn mor\u00ec a 60 anni di polmonite. \nL'ultimo proprietario privato che abbia avuto tra le mani il diamante Hope \u00e8 stato il gioielliere statunitense Harry Winston, che nel 1958 don\u00f2 la pietra allo Smithsonian Institute di Washington, dove \u00e8 custodita, esposta al pubblico in una teca dotata di tutti i pi\u00f9 moderni sistemi di sicurezza."}
{"id": "1893356", "revid": "184835", "url": "https://it.wikipedia.org/wiki?curid=1893356", "title": "Louis St. Laurent", "text": ""}
{"id": "1893364", "revid": "155136", "url": "https://it.wikipedia.org/wiki?curid=1893364", "title": "Corona di citt\u00e0", "text": ""}
{"id": "1893369", "revid": "287204", "url": "https://it.wikipedia.org/wiki?curid=1893369", "title": "Teatro Nicola Vaccaj", "text": "Il Teatro Nicola Vaccaj \u00e8 un teatro di Tolentino. Originariamente denominato \"Teatro dell'Aquila\" (in onore del cardinale Filippo Carandini, sul cui stemma di famiglia compariva un'aquila bicipite), dal 1881 \u00e8 intitolato al musicista Nicola Vaccaj, nativo della cittadina marchigiana.\nStoria.\nIl teatro fu progettato nel 1787 da Giuseppe Lucatelli (che ne realizz\u00f2 anche gli affreschi) ed i lavori per la sua costruzione ultimati nel 1795, ma l'inaugurazione, per via della Campagna d'Italia intrapresa da Napoleone Bonaparte, avvenne soltanto il 10 settembre 1797.\nIl teatro rimase inattivo dal 1973 al 1985 per un intervento di restauro degli affreschi di Luigi Fontana (risalenti al 1881) e delle scene.\nIl 29 luglio 2008, durante i lavori di ristrutturazione del tetto, il teatro ha subito un grave incendio, che ha distrutto gran parte dei dipinti del Fontana.\nIl 10 settembre 2018 Il Teatro Nicola Vaccaj viene riaperto al pubblico, nel giorno di San Nicola e nel 221\u00ba anniversario dell'inaugurazione."}
{"id": "1893370", "revid": "125684070", "url": "https://it.wikipedia.org/wiki?curid=1893370", "title": "My Spy Family", "text": "My Spy Family \u00e8 una serie televisiva britannica trasmessa dal 2007 al 2012 su Cartoon Network e Boing, ideata da Paul Alexander.\nTrama.\nLa serie parla delle vicende di una bizzarra famiglia di spie formata dall'ex agente segreto britannico Dirk Bannon (Milo Twomey), dalla sua precedente arcinemica sovietica Natalia Sterminov (Natasha Beaumont) e dai loro figli Spike (Joe Tracini), Elle (Alice Connor) e Boris (Ignat Pakhotin). Le vicende sono ambientate a Batley,\ncitt\u00e0 britannica della contea del West Yorkshire.\nDopo che Dirk e Talia sono stati esonerati dal servizio dovrebbero vivere una vita normale con i loro tre figli, ma non fanno altro che metterli in imbarazzo.\nPersonaggi.\nPrincipali.\nEx spia britannica. \u00c8 sposato con la sua ex arcinemica Natalia, che era a sua volta una spia del governo sovietico, dal 13 giugno del 1988 (si scopre in una puntata in cui Dirk e Talia devono disinnescare una bomba, il cui codice di disattivazione \u00e8 la data del loro matrimonio). Veste sempre con uno smoking (parodia di James Bond) ed appare spesso come una persona sbadata ed ossessivamente legata al suo passato, dato che tratta qualunque aspetto della vita quotidiana come se si trattasse di una missione segreta. Il suo migliore amico Des (Vas Blackwood) \u00e8 stato il suo partner per le missioni e fornitore di gadget d'avanguardia (altro elemento parodia di James Bond).\nCome suo marito Dirk, anche lei era una spia anche se schierata dalla parte dei sovietici. Come si pu\u00f2 notare in vari episodi, \u00e8 una spia decisamente migliore del marito, dato che padroneggia ottimamente l'arte del travestimento, le tecniche di lotta ed i dispositivi di spionaggio. Poich\u00e9 sa il russo, \u00e8 l'unica che riesce a capire suo figlio Boris.\nSi sa che ha una sorella pi\u00f9 giovane che si chiama Nadia e, a detta del marito, pi\u00f9 bella. La sua pi\u00f9 grande vittoria, il caso Albovia, \u00e8 la cattura e l'umiliazione dell'uomo che diventer\u00e0 suo marito. Per evitargli l'imbarazzo gli cancella la memoria utilizzando come parola di \"sblocco\" il suo nome in codice, Grillo Arancione.\nFiglio di Dirk e Talia; \u00e8 uno studente non troppo brillante. Passa la maggior parte del suo tempo a progettare ed utilizzare insoliti gadget, spesso rubandoli a Des o costruendoli lui stesso con il suo migliore amico Travis. \u00c8 in perenne conflitto con il suo insegnante di geografia, il professor Vong, per motivi ignoti: l'antipatia tra i due \u00e8 comunque reciproca. \u00c8 il bersaglio preferito delle trappole di suo fratello Boris, di cui ha molta paura ma a volte prende anche di mira Des. Ha un laboratorio nell'armadietto che sbuca dietro un'aula, qui ha computer e gadget che ruba da Des furtivamente insieme a Travis e sempre la dentro ha una telecamera da cui pu\u00f2 spiare una parte della scuola.\nFiglia di Dirk e Talia; cerca sempre di comportarsi come una normale teenager ma resta spesso invischiata nei pasticci causati dalla sua bizzarra famiglia, pi\u00f9 spesso per colpa del padre o del fratello Spike. Ha un buon rapporto con la madre Natalia, la quale le ha insegnato le sue arti da spia. Passa molto del suo tempo con le sue migliori amiche Marcy e Donna.\nUltimogenito di casa Bannon, veste sempre con una calzamaglia nera e parla esclusivamente russo e con la madre. Nonostante questo, riesce a comunicare quasi normalmente o andare d'accordo con il padre, la madre e la sorella, mentre ha un rapporto non molto buono con suo fratello Spike, insieme a Des il bersaglio preferito delle sue armi e delle sue trappole molto sofisticate. Il suo ruolo negli episodi \u00e8 abbastanza marginale.\nSecondari.\nMigliore amico di Dirk, era il suo partner e fornitore di gadget nelle missioni. Dopo il congedo gestisce un piccolo bar, ma continua a costruire bizzarri marchingegni per le \"missioni\" del suo amico Dirk o per le personali battaglie di Spike contro il suo professore Vong. Come Spike, \u00e8 terrorizzato dallo sguardo glaciale di Boris (il quale spesso sabota i suoi gadget facendoglieli ritorcere contro). Nonostante non l'abbia mai confessato apertamente, \u00e8 da sempre innamorato di Talia, fin dai suoi incontri-scontri con Dirk durante la Guerra Fredda (1946-1989).\nTravis \u00e8 il migliore amico handicappato di Spike, gli \u00e8 molto fedele ed \u00e8 sempre pronto ad aiutarlo. Sia Travis che l'attore che lo interpreta (Richard Sargent) sono costretti sulla sedia a rotelle, ma il telefilm volutamente non parla della sua disabilit\u00e0 (anche se in un paio di puntate viene nominata la sua carrozzina). Viene invece preso in giro per via dei suoi occhiali e della scarsa vita sociale.\nInsegnante di geografia di Spike, con il quale \u00e8 in costante conflitto a causa della poca propensione allo studio di quest'ultimo. Tenta in tutti i modi di dimostrare la sua abilit\u00e0 nell'insegnamento e di vincere l'ambito premio dell'INPIG (Istituto Nazionale Per l'Insegnamento ai Giovani), ma spesso i suoi piani vengono sabotati dai tiri di Spike.\nMigliore amica di Elle e di Donna, \u00e8 l'esatto opposto di Donna: molto timida ed impacciata, porta gli occhiali ed \u00e8 la classica intellettuale senza gusto per la moda ed ignorata dalla maggior parte dei ragazzi.\nForma un terzetto di amiche con Marcy ed Elle; si interessa esclusivamente di moda e di ragazzi, e critica spesso Marcy per la scarsa cura del suo look. Il suo sogno \u00e8 diventare una star della televisione, e lo dimostra atteggiandosi spesso da diva.\nAltri personaggi.\nMademoiselle Monique.\nDottoranda, \u00e8 l'insegnante di francese della scuola. Compare in un episodio dove Spike e Vong si innamorano di lei e fanno a gara per uscirci. Ma lei si innamorer\u00e0 della madre di Spike travestita da professore di ginnastica.\nIspettrice dell'INPIG.\nCompare in un episodio. Si presenta a scuola per la candidatura di Vong a un concorso dell'INPIG dove scopre che il materiale che Vong aveva spedito per la candidatura era falso, falsificato con l'aiuto di Spike.\nPitt.\nIl vicino di casa dei Bannon. Compare in un episodio, con il ruolo di comandante della sorveglianza del quartiere, di cui fa parte Dirk. In questo episodio viene catturato da Dirk e Des che lo scambiano per un ladro. Gli cancelleranno la memoria con un intruglio di Des.\nI genitori di Marcy.\nCompaiono in un episodio. Partecipano ad un quiz scolastico insieme alla famiglia Bannon, finendo in parit\u00e0 con loro. Vengono messi in confusione con diversi tranelli da Talia, che li invita a casa con l'unico scopo di renderli impreparati per la finale del quiz e quindi avere pi\u00f9 probabilit\u00e0 di vittoria.\nLa signora Vong.\n\u00c8 la madre di Vong. Compare in un episodio, dove viene rapita da Spike e portata a casa Bannon per interrogarla e ottenere le prove che Vong vive ancora con la madre. Elle gli d\u00e0 l'incarico di far capire a Talia, che si crede vecchia a causa di un capello bianco, che \u00e8 ancora una donna giovane e bella, ma dato che Talia non vuole uscire dalla sua stanza la signora Vong, su richiesta di Elle, si stabilisce a casa Bannon per un giorno e si innamora di Dirk; appena Talia lo viene a sapere la caccia di casa. Perseguiter\u00e0 Elle per tutto il tempo perch\u00e9 \"si metta una gonna\" dato che con i pantaloni, secondo lei, non trover\u00e0 mai un uomo\nCamilla.\n\u00c8 la direttrice del giornalino scolastico, esperta di moda e compare in diversi episodi. Nel primo episodio in cui compare viene stordita con una lavagna da Boris per permettere a Elle di prendere il suo posto di direttrice; in tutti gli altri episodi in cui compare (uno \u00e8 quello della sfilata di divise scolastiche) copre il ruolo di comparsa e compagna di classe di Elle.\nRory.\n\u00c8 il bullo che si diverte a maltrattare Spike. Compare in diverse puntate. In una di queste Spike riesce a ricattarlo con un filmato che lo ritrae a scuola di ballo.\nAdam.\nHa lavorato come cameriere nella cafetteria di Des; innamorato di Donna, compare in un episodio dove Elle lo convince a invitare Marcy alla cena di san Valentino.\nAaron.\nIl ragazzo conteso tra Elle, Donna e Marcy. Compare nell'episodio \"Il caso \"Amicizie in pericolo\"\" dove Elle scopre che lui \u00e8 il ladro che ruba alcuni oggetti della cafetteria di Des.\nVladimir Spensky.\nEx spia russa e campione mondiale di scacchi. Lavorava insieme a Talia, con cui era fidanzato, ma una sera mentre giocava a scacchi con lei, Dirk, per ordine della regina, irrompe nel rifugio e rapisce Talia. Compare in un episodio dove arriva a Batley per partecipare a un torneo di scacchi, ritrovare Talia e vendicarsi. Perder\u00e0 contro Spike truffando la gara per conquistare Talia ma si ritrover\u00e0 truffato.\nDan.\nUno dei tanti fidanzati di Donna. Compare in un episodio, dove Donna lo lascia perch\u00e9 \u00e8 un fifone ed Elle lo aiuta a diventare cosciente e sicuro delle azioni che fa, fin troppo. Toccher\u00e0 a Talia ridimensionare il suo ego.\nLord Bollistoque.\nFiglio di critico d'arte, compare in un episodio dove viene invitato da Vong ad uno spettacolo organizzato da Elle.\nGadget di Des.\nNonostante sia in congedo, Des non riesce a staccarsi del tutto dal suo precedente lavoro, proprio come il suo migliore amico Dirk. La sua attivit\u00e0 principale consiste nel costruire bizzarri gadget. Alcuni di questi sono:\nScenario.\nI luoghi dove si svolgono i fatti sono:"}
{"id": "1893381", "revid": "120652383", "url": "https://it.wikipedia.org/wiki?curid=1893381", "title": "Tabar\u00e9 Viudez", "text": "Soprannominato \"El Chaiulong\", il suo piede preferito \u00e8 il sinistro.\nCarriera.\nClub.\nDefensor Sporting.\nViudez ha iniziato a giocare nel Defensor Sporting. Con il club di Montevideo ha esordito in Coppa Libertadores il 28 marzo 2007 contro il Deportivo Pasto (2-1). Il 18 agosto 2007 ha esordito nel campionato uruguaiano contro il Rampla Juniors (2-1), subentrando all'84\u00ba minuto a Mauro Vila. Nel Campionato di Apertura ha disputato 10 partite (quasi tutte partendo dalla panchina), realizzando un gol, il primo in campionato, al 56\u00ba minuto di gioco della partita contro il Cerro del 29 settembre 2007. Ha giocato anche tutte le 15 partite del Campionato di Clausura, realizzando due reti nelle prime due giornate, rivelandosi una delle sorprese del campionato uruguaiano e diventando titolare dei \"Violetas\" da aprile 2008. Vincendo i play-off contro il Pe\u00f1arol (andata 1-2, ritorno 0-0), il 25 giugno 2008 si \u00e8 laureato campione d'Uruguay.\nMilan.\nIl 30 luglio 2008 \u00e8 stato acquistato insieme al connazionale Cardacio dal Milan per circa 4,5 milioni di euro. Il contratto che lega Viudez al Milan \u00e8 stato depositato in Lega Calcio il 4 agosto 2008. Il 9 agosto 2008 ha fatto il suo esordio in maglia rossonera, giocando tutto il secondo tempo dell'amichevole tra Manchester City e Milan, vinta dagli inglesi per 1-0. Dopo la preparazione estiva con la prima squadra, \u00e8 stato aggregato alla Primavera rossonera.\nHa esordito in Serie A l'8 marzo 2009 in Milan-Atalanta (3-0) sostituendo Beckham appena 7 secondi prima del fischio finale.\nIl 28 agosto 2009 ha rescisso consensualmente il contratto con la societ\u00e0 rossonera.\nRitorno al Defensor Sporting.\nIl 20 ottobre 2009 si \u00e8 aggregato nuovamente al Defensor Sporting. Il club non lo ha per\u00f2 potuto schierare prima del mese di novembre, avendo ricevuto solo allora il \"transfer\" necessario dalla FIGC.\nL'Am\u00e9rica e i prestiti.\nIl 7 giugno 2010 Viudez si \u00e8 trasferito al Necaxa, squadra della Primera Divisi\u00f3n messicana, in prestito dall'Am\u00e9rica che dopo pochi mesi il 12 gennaio 2011 lo ha girato, ancora in prestito, al Nacional Montevideo. Con la squadra uruguaiana ha vinto la Primera Divisi\u00f3n 2010-2011 segnando su calcio di punizione il gol che ha deciso il play-off per l'assegnazione del titolo contro il Defensor Sporting.\nNazionale.\nIl 4 luglio 2007, a 18 anni, ha esordito nella Nazionale uruguaiana Under-20 conto i pari et\u00e0 della Giordania (1-0), in una partita valida per il Mondiale Under-20 del 2007, nella quale ha disputato 2 partite entrambe partendo dalla panchina.\nNel 2009 ha partecipato al Sudamericano Sub-20, manifestazione nella quale \u00e8 sceso in campo in 8 incontri segnando una rete contro il Cile nella prima fase.\nIl 26 settembre 2009, nella prima gara nella Nazionale uruguaiana nel Mondiale Under-20 2009 disputato in Egitto, ha realizzato con una sforbiciata la rete del successo contro l'Inghilterra.\nNel 2011 ha partecipato, con la selezione Under-22, ai Giochi panamericani, dove ha disputato 4 gare e vinto la medaglia di bronzo.\nNel 2012 \u00e8 stato convocato da \u00d3scar Tab\u00e1rez per le Olimpiadi di Londra, durante le quali ha disputato 2 partite.\nStatistiche.\nPresenze e reti nei club.\n\"Statistiche aggiornate al 19 aprile 2014.\""}
{"id": "1893386", "revid": "401052", "url": "https://it.wikipedia.org/wiki?curid=1893386", "title": "Rheinsberg", "text": "Rheinsberg \u00e8 una citt\u00e0 di abitanti del Brandeburgo, in Germania.\nAppartiene al circondario dell'Ostprignitz-Ruppin.\nOspita l'omonima centrale nucleare.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl territorio della citt\u00e0 di Rheinsberg si divide in 17 frazioni (\"Ortsteil\"):\nAmministrazione.\nGemellaggi.\nRheinsberg \u00e8 gemellata con:"}
{"id": "1893388", "revid": "942622", "url": "https://it.wikipedia.org/wiki?curid=1893388", "title": "Daniele Archibugi", "text": "Biografia.\nDopo una non assidua frequentazione del Liceo Sperimentale della Bufalotta, si \u00e8 laureato con lode alla Facolt\u00e0 di Economia e Commercio dell'Universit\u00e0 di Roma \"La Sapienza\" con Federico Caff\u00e8. Ha conseguito il dottorato di ricerca presso lo Science Policy Research Unit dell'Universit\u00e0 del Sussex, dove ha lavorato con Christopher Freeman e Keith Pavitt. Ha insegnato alle Universit\u00e0 del Sussex, Madrid, Napoli, Roma La Sapienza e Roma Luiss, Cambridge, London School of Economics and Political Science e Harvard. Ha anche tenuto corsi presso universit\u00e0 asiatiche quali la Ritsumeikan University di Kyoto e la SWEFE University di Chengdu.\nNel 2006 \u00e8 stato nominato Professore Onorario presso l'Universit\u00e0 del Sussex e nel 2016 Membro d'Onore del R\u00e9seaux de Recherche sur l'Innovation.\nDirigente presso il Consiglio Nazionale delle Ricerche a Roma, \u00e8 Professore di Innovation, Governance and Public Policy presso l'Universit\u00e0 di Londra, Birkbeck College.\nDal 1997 al 2002 \u00e8 stato Commissario dell'Autorit\u00e0 sui servizi pubblici locali di Roma, eletto a larga maggioranza dal Consiglio Comunale.\nLa democrazia cosmopolita.\nIl progetto della democrazia cosmopolita o cosmopolitica si interroga sulla possibilit\u00e0 di applicare alcune norme e valori della democrazia anche nelle relazioni internazionali. La necessit\u00e0 deriva dal fatto che la globalizzazione economica e sociale ha reso gli stati sempre pi\u00f9 vulnerabili e che decisioni importanti per loro sono prese al di fuori dal processo democratico.\nLa soluzione proposta dalla democrazia cosmopolita \u00e8 sviluppare istituzioni sovra-statali che siano capaci di affrontare democraticamente problemi comuni quali l'ambiente, la sicurezza, le migrazioni, il commercio estero e i flussi finanziari.\nLa democrazia cosmopolita guarda con fiducia alle organizzazioni internazionali, e desidera rafforzare al loro interno il controllo dei cittadini, cui va dato un peso politico parallelo e autonomo rispetto a quello che gi\u00e0 hanno i loro governi.\nA livello politico, Archibugi ha sostenuto la limitazione del potere di veto nel Consiglio di Sicurezza delle Nazioni Unite e la formazione di un'Assemblea Parlamentare Mondiale. Ha invece ritenuto insoddisfacenti e anti-democratici i vertici inter-governativi quali il G7, G8 and G20. Ha anche preso posizione contro l'idea di una Lega delle democrazie sostenendo che una riforma democratica delle Nazioni Unite riuscirebbe assai meglio a soddisfare le medesime istanze.\nA seguito della crisi del Covid-19, ha sostenuto la necessit\u00e0 di aumentare le competenze e le risorse delle organizzazioni internazionali, quali l'Organizzazione Mondiale della Sanit\u00e0, per dare una risposta efficace alle emergenze.\nGiustizia globale.\nFautore della responsabilit\u00e0 individuale dei governanti nel caso di crimini internazionali, Archibugi ha anche attivamente sostenuto, sin dalla caduta del muro di Berlino, la creazione di una Corte penale internazionale, collaborando sia con i giuristi della Commissione del diritto internazionale delle Nazioni Unite sia con il governo italiano. Nel corso degli anni, la sua posizione \u00e8 diventata sempre pi\u00f9 scettica per l'incapacit\u00e0 dei tribunali internazionali di incriminare i pi\u00f9 forti. Ha, quindi, preso posizione a favore di altri strumenti quasi-giudiziari come le Commissioni per la verit\u00e0 e la riconciliazione e i Tribunali d'opinione. \nGlobalizzazione della tecnologia.\nArchibugi ha proposto una tassonomia della globalizzazione della tecnologia che distingue fra tre meccanismi di trasmissione della conoscenza: sfruttamento internazionale delle innovazioni, generazione globale delle innovazioni e collaborazioni globali nella scienza e nella tecnologia.\nCome Presidente di un Gruppo di Esperti dello Spazio di Ricerca Europeo della Commissione europea dedicato alla collaborazione internazionale nella scienza e nella tecnologia, Archibugi ha indicato che il declino demografico dell'Europa, combinato con la scarsa vocazione delle nuove generazioni per le scienze, generer\u00e0 una drastica carenza di lavoratori qualificati in meno di una generazione. Questo metter\u00e0 in pericolo il livello di benessere della popolazione europea in aree cruciali come la ricerca medica, le tecnologie dell'informazione e le industrie ad alta tecnologia. Ha cos\u00ec sostenuto di rivedere radicalmente la politica dell'immigrazione europea in maniera di accogliere e formare in un decennio almeno due milioni di studenti dai paesi emergenti e in via di sviluppo, qualificandoli in discipline quali le scienze e l'ingegneria.\nEconomia della ricostruzione dopo le crisi economiche.\nDa studioso dei cicli economici, Archibugi ha combinato la prospettiva keynesiana derivata dai suoi mentori Federico Caff\u00e8, Hyman Minsky e Nicholas Kaldor con quella schumpeteriana derivata da Christopher Freeman e dallo Science Policy Research Unit dell'Universit\u00e0 del Sussex. Combinando le due prospettive, Archibugi ha sostenuto che per uscire da una crisi, un paese deve investire nei settori emergenti e che, in assenza di spirito imprenditoriale del settore privato, il settore pubblico deve avere la capacit\u00e0 manageriale di sfruttare le opportunit\u00e0 scientifiche e tecnologiche, anche a salvaguardia dei beni pubblici.\nRelazioni familiari.\nFiglio dell'urbanista Franco Archibugi e della poetessa Muzi Epifani, ha numerosi fratelli e sorelle, tra cui la regista Francesca Archibugi e il politologo Mathias Koenig-Archibugi, con il quale frequentemente collabora nei suoi studi. I fratelli maggiori del nonno di suo nonno furono Francesco e Alessandro Archibugi, volontari del Battaglione universitario della Sapienza e morti nella difesa della Repubblica Romana (1849).\nPubblicazioni.\nNell'ambito degli studi sull'organizzazione internazionale, ha pubblicato i seguenti volumi:\nNell'ambito degli studi economici, ha pubblicato i seguenti volumi:"}
{"id": "1893390", "revid": "118330066", "url": "https://it.wikipedia.org/wiki?curid=1893390", "title": "Animazione teatrale", "text": "Con il termine animazione teatrale (da non confondere con il teatro d'animazione o di figura) si indica un movimento culturale che si svilupp\u00f2 in Italia a cavallo degli anni sessanta e settanta, in particolare con i bambini e i ragazzi, e da cui derivano una serie di pratiche, tecniche e metodologie che vengono applicate nel tempo libero e in educazione. \nL'animazione teatrale non \u00e8 solo un approccio ludico a qualsivoglia iniziativa di gruppo, o un modo giocoso per fare le cose assieme o sfruttare le tecniche di derivazione teatrale per aumentare l'affiatamento di una massa inizialmente eterogenea di persone, ma un modo per \"tirare fuori\" le risorse che ognuno di noi possiede dentro di s\u00e9 e che spesso non sappiamo nemmeno di avere.\nL'approccio ludico nel senso infantile \u00e8 in realt\u00e0 una cosa molto seria e \"animare\" significa per i bambini aiutarli a crescere senza perdere la capacit\u00e0 che hanno di giocare con il mondo, e per i pi\u00f9 grandi recuperare questa capacit\u00e0, contro l'appiattimento e l'omologazione consumistica o formale che la societ\u00e0 spesso impone. Si potrebbe dire che l'animazione teatrale (e l'animazione pedagogica che ne deriva, applicata agli argomenti e situazione pi\u00f9 varie) \u00e8 esattamente il contrario di altre forme di \"animazione\", da discoteca o da spiaggia.\nEssere in grado di trovare il gioco nelle cose \u00e8 un modo per eliminarne le aspettative negative, superare insieme le difficolt\u00e0, fare le cose a partire da noi stessi e non da regole esterne e spesso incomprensibili, fare meno fatica e aumentare la coesione e la complicit\u00e0 del gruppo.\nFondamentale risulta in questo contesto la figura dell'animatore (che possiamo chiamare anche educatore, capogruppo, allenatore o intrattenitore - la parola per sua natura, come spesso accade con i termini ricchi, \u00e8 ambigua -, a patto che induca le persone a essere se stesse, piuttosto che a seguirlo passivamente). Questi dovrebbe essere una persona competente e preparata, in modo da saper indirizzare correttamente il gruppo rispetto agli orientamenti previsti dall'attivit\u00e0.\nI tempi di una esperienza di animazione possono essere brevi o lunghi, e i risultati variano anche notevolmente. Un insegnante animatore infatti suggerisce senza mai imporre e fa in modo che l'elaborazione di quello che ha proposto venga direttamente dal gruppo. Gruppi diversi quindi, facilmente arriveranno a risultati finali diversi, anche se comune \u00e8 di solito il percorso di liberazione delle energie, di scoperta collettiva e collaborazione reciproca. Il vero protagonista di una esperienza di animazione teatrale infatti non \u00e8 l'animatore, ma il gruppo."}
{"id": "1893391", "revid": "767487", "url": "https://it.wikipedia.org/wiki?curid=1893391", "title": "Damaso Bianchi", "text": "Biografia.\nNato a Bari da famiglia fasanese, si laure\u00f2 in economia e commercio e intraprese la carriera bancaria presso la succursale della Banca d'Italia a Bari.\nCollaboratore del giornale di satira locale \"Fra Melitone\", per il quale disegn\u00f2 alcune caricature di personaggi del tempo, abbandon\u00f2 tutto per trasferirsi a studiare Roma, presso l'Accademia delle Belle Arti, dove si diplom\u00f2 con successo.\nTorn\u00f2 nella sua citt\u00e0 e si inser\u00ec nel dibattito artistico-culturale del tempo, ricevendo riconoscimenti per la propria autorit\u00e0 e cultura, nonch\u00e9 opponendosi duramente alla distruzione della Citt\u00e0 Vecchia di Bari.\nNegli stessi anni, per incontrare un suo fratello, comp\u00ec un viaggio in Tunisia, chiamato da lui stesso \"viaggio d'Oriente\", che cambi\u00f2 la sua vita e la sua vena artistica.\nNel 1915 ritorn\u00f2 nella sua terra e avvi\u00f2 la costruzione di un Minareto nel punto pi\u00f9 alto della Selva di Fasano, in perfetto stile orientale, facendo giungere manodopera e materiale direttamente dalla Tunisia. Questa villa singolare, nei pressi della zona dei trulli, divent\u00f2 ben presto il suo centro culturale, dove incontr\u00f2, ormai vedovo, la giovane artista e pianista Benedetta Tangari, che lo spos\u00f2 nonostante la notevole differenza d'et\u00e0.\nProprio nel suo Minareto di Fasano scopr\u00ec i legami della sua terra con la cultura orientale: i trulli, i tappeti fasanesi e le bisacce (sacchi contenenti prodotti agricoli).\nLa sua cultura ebbe una vocazione nomade rintracciabile nella sua pittura, che lo rese noto in tutto il territorio. \nMolte opere orientalistiche che descrivono il \"Viaggio d'Oriente\" sono andate perdute.\nMor\u00ec sulla strada che da Bari lo conduceva al \u201cMinareto\u201d.\nLa moglie don\u00f2 i quadri in suo possesso alla citt\u00e0 di Bari per la nascente Pinacoteca Provinciale, fortemente desiderata e sostenuta da Damaso Bianchi."}
{"id": "1893397", "revid": "307923", "url": "https://it.wikipedia.org/wiki?curid=1893397", "title": "Episodi di Pianeta Terra - Cronaca di un'invasione (terza stagione)", "text": ""}
{"id": "1893398", "revid": "767487", "url": "https://it.wikipedia.org/wiki?curid=1893398", "title": "Il padrone del vapore", "text": "Il padrone del vapore \u00e8 un film del 1951 diretto da Mario Mattoli.\nTrama.\nUn ricco magnate statunitense, arrivato in Italia per lanciare una nuova bevanda, \u00e8 costretto, da un imprevisto, a fermarsi in un paesino di montagna fuori dagli itinerari turistici. L'imprenditore, attorniato da una corte di collaboratori che fingono di lavorare per lui ma in realt\u00e0 lo sfruttano, trova alloggio in una locanda gestita da una giovane donna e finisce per innamorarsene. Mentre corteggia la proprietaria del locale, i suoi segretari cominciano a trasformare il paese inondandolo di cartelloni pubblicitari e di moderni ritrovati. L'americano rimane tuttavia affascinato dalla vita semplice e fuori dal tempo che si conduce nel borgo e, influenzato positivamente dai consigli della donna, si libera degli sfruttatori, fa smantellare i cartelli e si stabilisce per sempre nel piccolo paese in cui ha trovato la felicit\u00e0."}
{"id": "1893399", "revid": "149727", "url": "https://it.wikipedia.org/wiki?curid=1893399", "title": "Beerenbusch", "text": ""}
{"id": "1893400", "revid": "253269", "url": "https://it.wikipedia.org/wiki?curid=1893400", "title": "Ricardo Montalb\u00e1n", "text": "\u00c8 noto al pubblico per il ruolo di Mr. Roarke nella serie televisiva \"Fantasilandia\" e per il ruolo dell'iconico Khan Noonien Singh nell'episodio \"Spazio profondo\" (1967) della serie televisiva \"Star Trek\" e nel film \"Star Trek II - L'ira di Khan\" (1982).\nBiografia.\nMontalb\u00e1n dichiar\u00f2 che quando arriv\u00f2 la prima volta a Hollywood, gli studios avrebbero voluto che cambiasse il suo nome in Ricky Martin.\nIl suo primo ruolo di un certo rilievo fu nel \"noir\" \"Mercanti di uomini\" (1949) e durante gli anni cinquanta e sessanta fu uno degli attori ispanici pi\u00f9 attivi a Hollywood, spesso con il ruolo di caratterista in film western. A dispetto delle sue origini latine, interpret\u00f2 anche personaggi asiatici, come in \"Sayonara\" (1957). Dal 1957 al 1959 lavor\u00f2 a Broadway nel musical \"Jamaica\".\nAlla fine del 1966 interpret\u00f2 il ruolo di Khan Noonien Singh, un ex dittatore terrestre \"potenziato\" del XX secolo, nell'episodio \"Spazio profondo\" (\"Space Seed\") della serie televisiva di fantascienza \"Star Trek\", che venne trasmesso nel febbraio 1967. L'attore riprender\u00e0 il ruolo dell'antagonista del Capitano Kirk nel successivo film del 1982, \"sequel\" dell'episodio televisivo del 1967, \"Star Trek II - L'ira di Khan\" (\"Star Trek II: The Wrath of Khan\"), diretto da Nicholas Meyer e secondo film della serie cinematografica di \"Star Trek\" con protagonista l'equipaggio della serie classica.\nNegli anni settanta, Montalb\u00e1n apparve in due capitoli della saga de \"Il pianeta delle scimmie\", \"Fuga dal pianeta delle scimmie\" (1971) e \"\" (1972), interpretando il ruolo del Se\u00f1or Armando, il proprietario del circo dove viene nascosto Cesare, figlio di Zira e Cornelius.\nSugli schermi televisivi, nel 1975 interpret\u00f2 il matador Luis Montoya nell'episodio \"Una questione d'onore\" della serie televisiva \"Colombo\" ed \u00e8 celebre per la sua partecipazione alla serie \"Fantasilandia\", nel ruolo di Mr. Roarke. Vinse l'Emmy nel 1978 come miglior attore non protagonista per l'interpretazione del capo indiano Satangkai nel telefilm \"Alla conquista del West\".\nNel 1988 interpret\u00f2 il ruolo di Vincent Ludwig in \"Una pallottola spuntata\".\nDal 1993 alla morte, Montalb\u00e1n apparve in scena su una sedia a rotelle a causa del peggioramento dei postumi di un infortunio alla colonna vertebrale occorsogli anni prima durante le riprese del film \"Il cacciatore del Missouri\" (1951).. Dal 1995 al 1997, doppi\u00f2 Armando Gutierrez nel cartone animato \"Freakazoid\". \nAll'inizio degli anni duemila apparve in due capitoli della serie cinematografica \"Spy Kids\", \"Spy Kids 2 - L'isola dei sogni perduti\" (\"Spy Kids 2: Island of Lost Dreams\", 2002) e \"Missione 3D - Game Over\" (\"Spy Kids 3: Game Over\", 2003), nella parte del nonno.\nMor\u00ec nel 2009 per insufficienza cardiaca congestizia.\nVita privata.\nIl fratello maggiore Carlos fu anch'egli attore cinematografico, ancorch\u00e9 meno noto.\nDoppiatori italiani.\nDa doppiatore \u00e8 sostituito da:"}
{"id": "1893401", "revid": "287204", "url": "https://it.wikipedia.org/wiki?curid=1893401", "title": "Oates", "text": "Il cognome Oates \u00e8 legato a:"}
{"id": "1893403", "revid": "149727", "url": "https://it.wikipedia.org/wiki?curid=1893403", "title": "Berkholzofen", "text": ""}
{"id": "1893404", "revid": "155136", "url": "https://it.wikipedia.org/wiki?curid=1893404", "title": "Corona d'alloro", "text": ""}
{"id": "1893405", "revid": "149727", "url": "https://it.wikipedia.org/wiki?curid=1893405", "title": "Charlottenau", "text": ""}
{"id": "1893407", "revid": "149727", "url": "https://it.wikipedia.org/wiki?curid=1893407", "title": "Feldgrieben", "text": ""}
{"id": "1893409", "revid": "149727", "url": "https://it.wikipedia.org/wiki?curid=1893409", "title": "Paulshorst", "text": ""}
{"id": "1893411", "revid": "149727", "url": "https://it.wikipedia.org/wiki?curid=1893411", "title": "Schlaborn", "text": ""}
{"id": "1893412", "revid": "149727", "url": "https://it.wikipedia.org/wiki?curid=1893412", "title": "Witwien", "text": ""}
{"id": "1893417", "revid": "149726", "url": "https://it.wikipedia.org/wiki?curid=1893417", "title": "Cercopiteco dalle orecchie rosse", "text": ""}
{"id": "1893425", "revid": "287204", "url": "https://it.wikipedia.org/wiki?curid=1893425", "title": "Etienne Bonnot de Condillac", "text": ""}
{"id": "1893426", "revid": "37401", "url": "https://it.wikipedia.org/wiki?curid=1893426", "title": "Bluegrass music", "text": ""}
{"id": "1893427", "revid": "287204", "url": "https://it.wikipedia.org/wiki?curid=1893427", "title": "Ectoplasmi!", "text": "Ectoplasmi! (\"Ghost Camp\") \u00e8 il quarantacinquesimo libro della serie horror per ragazzi \"Piccoli brividi\", scritta da R. L. Stine.\nTrama.\nHarry e Alex Altman, due fratelli di rispettivamente dodici e undici anni, vengono mandati ad un campo estivo dai propri genitori: il campeggio \"Spirito Lunare\". La permanenza al campeggio \u00e8 piacevole, ma ad un certo punto Harry comincia a notare qualcosa di strano: fanno la loro comparsa strane macchie di una sostanza collosa blu in giro per il campo, e i ragazzi e gli istruttori sembrano essere stranamente immuni al dolore. Ad esempio, la prima sera, dinanzi al grande fal\u00f2 del direttore del campeggio, lo zio Marv, Harry vede la sua amica Lucy infilare la mano nel fuoco per recuperare un w\u00fcrstel che le era caduto dentro senza emettere il minimo gemito, mentre un ragazzo di nome Sam si pianta un paletto da tenda nel piede senza neanche accorgersene e un altro ragazzo di nome Joey viene visto levitare ad una spanna al di sopra del suo letto. I compagni di bungalow di Harry, inoltre, sembrano avere gli occhi che brillano nel buio.\nPoi, una sera, Lucy prende da parte Harry e gli confessa la verit\u00e0: tutte le persone del campeggio sono morte tempo fa, e gli attuali occupanti sono i loro fantasmi. Infatti quelle strane chiazze blu si rivelano essere protoplasma, la sostanza prodotta dai fantasmi nell'enorme sforzo per poter apparire umani.\nQuesti fantasmi hanno bisogno di un corpo umano per andarsene, e visto che Harry ed Alex sono gli unici umani disponibili, hanno intenzione di possedere i loro corpi. Lucy attacca perci\u00f2 Harry, che per\u00f2 riesce a sconfiggerla e a proteggere cos\u00ec il proprio corpo.\nFuggito dal fantasma, Harry avverte Alex del pericolo, e tutti e due scappano nella foresta; qui, per\u00f2, vengono inghiottiti da una mostruosa creatura, sbucata dal terreno stesso. Riescono a sconfiggerla, tuttavia, pensando intensamente che lei non esista.\nQuesto trucco, purtroppo, non funziona con i fantasmi, e i due fratelli vengono catturati. Quando sembra che sia tutto perduto, per\u00f2, fra gli spettri scoppia una violenta lite per decidere chi abbia il diritto di prendere il possesso dei corpi. Gli spettri finiscono cos\u00ec per eliminarsi del tutto a vicenda, e Harry ed Alex sono liberi di scappare.\nDurante la fuga, tuttavia, Harry capisce che c'\u00e8 qualcosa che non va. Suo fratello, per natura un ottimo cantante, \u00e8 ora molto stonato mentre canta di felicit\u00e0. Quando Harry chiede spiegazioni, gli risponde la voce di Elvis McGraw (un amico di Alex) che lo prega di non rivelare a nessuno la sua vera identit\u00e0 promettendogli di non cantare mai pi\u00f9."}
{"id": "1893431", "revid": "648655", "url": "https://it.wikipedia.org/wiki?curid=1893431", "title": "Tia Maria", "text": "La Tia Maria \u00e8 un liquore prodotto in Giamaica. Questo prodotto \u00e8 composto da rum al caff\u00e8 e da una selezione di vari tipi di spezie la cui selezione \u00e8 tenuta segreta. Questo tipo di liquore pu\u00f2 essere usato come ottimo digestivo oppure in numerosi cocktail come:"}
{"id": "1893433", "revid": "1494169", "url": "https://it.wikipedia.org/wiki?curid=1893433", "title": "Braunsberg", "text": ""}
{"id": "1893436", "revid": "149727", "url": "https://it.wikipedia.org/wiki?curid=1893436", "title": "Braunsberg (Ostpreu\u00dfen)", "text": ""}
{"id": "1893437", "revid": "767487", "url": "https://it.wikipedia.org/wiki?curid=1893437", "title": "John Butler", "text": "\u00c8 il leader della band australiana The John Butler Trio, che ha conquistato in patria due dischi di platino con \"Three\" (2001) e \"Living 2001-2002\" (2003).\nL'album \"Sunrise Over Sea\" (2004) ha debuttato al primo posto nelle classifiche australiane il 15 marzo 2004 e ha raggiunto il disco d'oro ad una settimana dall'uscita.\nBiografia.\nNato in California da padre australiano e madre statunitense, si \u00e8 trasferito con la famiglia in Australia nel 1986, stabilendosi in Western Australia.\nJohn Butler cresce a Pinjarra, Western Australia, e comincia la propria carriera musicale come busker a Fremantle, presso Perth, prima di raggiungere la fama.\nI primi due album della sua band (\"John Butler\", 1998; \"JBT\" EP, 2000) ebbero un successo discreto, tale da permettergli di crearsi un seguito grazie soprattutto al passaparola. La svolta arriva con l'album \"Three\" (2001), contenente i brani \"Take\" e \"Betterman\", che vengono trasmessi con frequenza dalla radio alternativa Triple J, e raggiungono buone posizioni nell'annuale classifica Top 100 dell'emittente australiana. \nSeguono apparizioni al Big Day Out e ad altri importanti festival musicali.\nAl momento dell'uscita di \"Sunrise Over Sea\" (2004), il singolo \"Zebra\" era gi\u00e0 inserito nelle programmazioni delle radio commerciali."}
{"id": "1893440", "revid": "149727", "url": "https://it.wikipedia.org/wiki?curid=1893440", "title": "Dierberg", "text": ""}
{"id": "1893441", "revid": "149727", "url": "https://it.wikipedia.org/wiki?curid=1893441", "title": "Dorf Zechlin", "text": ""}
{"id": "1893442", "revid": "149727", "url": "https://it.wikipedia.org/wiki?curid=1893442", "title": "Zechlin", "text": ""}
{"id": "1893443", "revid": "149727", "url": "https://it.wikipedia.org/wiki?curid=1893443", "title": "Flecken Zechlin", "text": ""}
{"id": "1893444", "revid": "149727", "url": "https://it.wikipedia.org/wiki?curid=1893444", "title": "Alt-Lutterow", "text": ""}
{"id": "1893445", "revid": "287204", "url": "https://it.wikipedia.org/wiki?curid=1893445", "title": "A3 Champions Cup", "text": "La A3 Champions Cup (nota anche come \"East Asian Champions Cup\") \u00e8 un evento calcistico annuale che comporta la partecipazione dei campioni nazionali di Cina, Giappone e Corea del Sud. La nazione ospitante ha la possibilit\u00e0 di invitare un altro club del proprio paese raggiungendo cos\u00ec il numero di quattro squadre partecipanti alla competizione. Il formato di questa competizione \u00e8 una sorta di girone dove le squadre affrontano tutte le altre partecipanti del torneo una sola volta (non andata e ritorno).\nNegli ultimi anni le federazioni coinvolte nella coppa hanno suggerito di aggiungere, nei prossimi anni, anche i campioni di Australia nella competizione. Per l'edizione del 2008 i campioni giapponesi non potranno partecipare dal momento che la squadra giapponese degli Urawa Red Diamonds non ha versato la quota per partecipare all' edizione 2007. Dal 23 settembre 2008 il torneo \u00e8 stato annullato a causa della bancarotta dello sponsor organizzatore."}
{"id": "1893446", "revid": "149727", "url": "https://it.wikipedia.org/wiki?curid=1893446", "title": "Alt Lutterow", "text": ""}
{"id": "1893447", "revid": "149727", "url": "https://it.wikipedia.org/wiki?curid=1893447", "title": "Neu-Lutterow", "text": ""}
{"id": "1893450", "revid": "149727", "url": "https://it.wikipedia.org/wiki?curid=1893450", "title": "Neu Lutterow", "text": ""}
{"id": "1893451", "revid": "149727", "url": "https://it.wikipedia.org/wiki?curid=1893451", "title": "Lutterow", "text": ""}
{"id": "1893453", "revid": "149727", "url": "https://it.wikipedia.org/wiki?curid=1893453", "title": "Gro\u00dfzerlang", "text": ""}
{"id": "1893454", "revid": "149727", "url": "https://it.wikipedia.org/wiki?curid=1893454", "title": "Adamswalde", "text": ""}
{"id": "1893457", "revid": "1573940", "url": "https://it.wikipedia.org/wiki?curid=1893457", "title": "Sitta", "text": "Sitta \u00e8 un genere di uccelli passeriformi, unico genere della famiglia Sittidae .\nLa maggior parte di questi uccelli vive nelle zone montuose o boscose della fascia a clima temperato dell'Eurasia.\nTassonomia.\nComprende 28 specie:"}
{"id": "1893459", "revid": "486946", "url": "https://it.wikipedia.org/wiki?curid=1893459", "title": "Executive", "text": ""}
{"id": "1893465", "revid": "110157", "url": "https://it.wikipedia.org/wiki?curid=1893465", "title": "Diebach", "text": "Diebach \u00e8 un comune tedesco di 1.137 abitanti, situato nel land della Baviera."}
{"id": "1893467", "revid": "767487", "url": "https://it.wikipedia.org/wiki?curid=1893467", "title": "Vendetta... sarda", "text": "Vendetta... sarda \u00e8 un film del 1952 diretto da Mario Mattoli.\nTrama.\nMilano. Nel ristorante \"Somarello d'oro\" del cavalier Bertucci lavorano due cugini sardi, Gualtiero e Pinuccio Porchiddu. Un giorno Gualtiero, che \u00e8 pieno di debiti, riceve la notizia che al suo paese, Dente di Canu, \u00e8 morto lo zio Elias. Sicuro di esserne erede universale, parte per la Sardegna accompagnato dai due creditori, il cameriere Mario e il cuoco Riccardo. Giunto in paese, Gualtiero viene a sapere che lo zio Elias \u00e8 stato ucciso dalla famiglia rivale, i Leoni: su di lui incombe quindi l'obbligo di vendicarlo. Affamati, i tre giungono in casa Porchiddu, dove per\u00f2 si digiuna in onore del morto. Scampati senza accorgersene ad un attentato, finiscono proprio in casa dei Leoni dove si sta tenendo la festa dei \"promessi sposi\". I tre ballano e fanno amicizia con Annesa, Gavina ed Efisia, le giovani figlie dei Leoni, ma quando si scopre che Gualtiero \u00e8 un Porchiddu, le cose cambiano: i tre sfideranno a duello altrettanti Leoni. Annesa, invaghita di Gualtiero, gli assicura che caricher\u00e0 a salve i fucili dei fratelli. Intanto arriva da Milano l'altro Porchiddu, il cugino Pinuccio, insieme a Lul\u00f9, amica di Bertucci, e allo stesso Bertucci, il quale ha scoperto che il vero erede \u00e8 Pinuccio. Annesa, ingelosita di Lul\u00f9, rimette le pallottole nei fucili. I tre amici fuggono, inseguiti dai Leoni. La strage sta per compiersi, quando il vecchio Leoni ferma tutto: pensando che le figlie siano disonorate, esige un matrimonio riparatore. Gualtiero, Mario e Riccardo tornano a Milano in compagnia delle tre promesse spose, il cavalier Bertucci si riconcilia con Lul\u00f9, mentre Pinuccio, avendo rivendicato l'eredit\u00e0 dei Porchiddu, entra a pieno titolo nella faida tra le famiglie."}
{"id": "1893469", "revid": "77332", "url": "https://it.wikipedia.org/wiki?curid=1893469", "title": "Epistolari", "text": ""}
{"id": "1893470", "revid": "37401", "url": "https://it.wikipedia.org/wiki?curid=1893470", "title": "Musica degli Stati Uniti", "text": ""}
{"id": "1893471", "revid": "113747244", "url": "https://it.wikipedia.org/wiki?curid=1893471", "title": "Heinrichsdorf", "text": ""}
{"id": "1893472", "revid": "77332", "url": "https://it.wikipedia.org/wiki?curid=1893472", "title": "Voti religiosi", "text": ""}
{"id": "1893476", "revid": "102996865", "url": "https://it.wikipedia.org/wiki?curid=1893476", "title": "Heinrichsfelde", "text": ""}
{"id": "1893479", "revid": "114297588", "url": "https://it.wikipedia.org/wiki?curid=1893479", "title": "K\u00f6pernitz", "text": ""}
{"id": "1893481", "revid": "149727", "url": "https://it.wikipedia.org/wiki?curid=1893481", "title": "Kagar", "text": ""}
{"id": "1893482", "revid": "290023", "url": "https://it.wikipedia.org/wiki?curid=1893482", "title": "Oratorio di Santa Croce (Siligo)", "text": "L'oratorio di Santa Croce \u00e8 una chiesa di Siligo, costruita nel XVII secolo per la locale Confraternita dei Disciplinati (o della Santa Croce). Si trova sulla via principale, a pochi metri dalla parrocchiale di Santa Vittoria.\nLa chiesa \u00e8 composta da un'aula voltata a crociera divisa in tre campate di uguali dimensioni, pi\u00f9 il presbiterio, di dimensioni leggermente maggiori, al quale si aggiunge una piccola abside cupolata a semicatino. L'oratorio misura m. 21,20X6,40.\nAl suo interno si trova un crocefisso adoperato per \"S'iscravamentu\" (ossia utilizzato nella settimana santa per il rito della Deposizione), scultura lignea policromata del XVII secolo, di ottima fattura."}
{"id": "1893484", "revid": "149727", "url": "https://it.wikipedia.org/wiki?curid=1893484", "title": "Kleinzerlang", "text": ""}
{"id": "1893485", "revid": "149727", "url": "https://it.wikipedia.org/wiki?curid=1893485", "title": "Prebelow", "text": ""}
{"id": "1893486", "revid": "149727", "url": "https://it.wikipedia.org/wiki?curid=1893486", "title": "Linow", "text": ""}
{"id": "1893487", "revid": "149727", "url": "https://it.wikipedia.org/wiki?curid=1893487", "title": "Warenthin", "text": ""}
{"id": "1893488", "revid": "149727", "url": "https://it.wikipedia.org/wiki?curid=1893488", "title": "Luhme", "text": ""}
{"id": "1893489", "revid": "149727", "url": "https://it.wikipedia.org/wiki?curid=1893489", "title": "Heimland", "text": ""}
{"id": "1893491", "revid": "6923", "url": "https://it.wikipedia.org/wiki?curid=1893491", "title": "Repente", "text": ""}
{"id": "1893492", "revid": "149727", "url": "https://it.wikipedia.org/wiki?curid=1893492", "title": "Schwanow", "text": ""}
{"id": "1893494", "revid": "149727", "url": "https://it.wikipedia.org/wiki?curid=1893494", "title": "Wallitz", "text": ""}
{"id": "1893495", "revid": "149727", "url": "https://it.wikipedia.org/wiki?curid=1893495", "title": "Zechow", "text": ""}
{"id": "1893497", "revid": "149727", "url": "https://it.wikipedia.org/wiki?curid=1893497", "title": "Rheinshagen", "text": ""}
{"id": "1893498", "revid": "149727", "url": "https://it.wikipedia.org/wiki?curid=1893498", "title": "Zechlinerh\u00fctte", "text": ""}
{"id": "1893499", "revid": "149727", "url": "https://it.wikipedia.org/wiki?curid=1893499", "title": "Z\u00fchle", "text": ""}
{"id": "1893504", "revid": "287204", "url": "https://it.wikipedia.org/wiki?curid=1893504", "title": "Radiotossicit\u00e0", "text": "La radiotossicit\u00e0 \u00e8 definita come la dose equivalente associabile sommariamente ad un radioisotopo.\nIndica la capacit\u00e0 di produrre effetti dannosi nelle cellule viventi o nei diversi tessuti in seguito alla sua inalazione (in genere la situazione pi\u00f9 pericolosa) o per ingestione. \nEssa assume valori diversi per i diversi nuclidi e dipende da tre fattori:\nDescrizione.\nIn indice di radiotossicit\u00e0 di un nuclide per un essere vivente o un tessuto biologico \u00e8 il rapporto tra la dose equivalente e la radioattivit\u00e0 del nuclide:\nFd = D/A\ndove D \u00e8 la dose equivalente (in sievert) e A la radioattivit\u00e0 del radionuclide (in becquerel).\nL\"International Commission on Radiation Protection\" (ICRP) ha pubblicato i fattori di dose Fd per quasi tutti i radioisotopi dei nuclidi conosciuti. Questi diversi radioisotopi sono classificati in 4 categorie di radiotossicit\u00e0: bassa, moderata, alta e molto alta."}
{"id": "1893505", "revid": "767487", "url": "https://it.wikipedia.org/wiki?curid=1893505", "title": "Down in the Valley", "text": "Down in the Valley \u00e8 un film del 2005 scritto e diretto da David Jacobson.\n\u00c8 stato presentato nella sezione Un Certain Regard al 58\u00ba Festival di Cannes.\nTrama.\nSan Fernando Valley, Stati Uniti. October \"Tobe\" (Wood), una adolescente alquanto ribelle esce a fare una passeggiata con il fratello minore Lonnie (Culkin). Il giorno dopo Tobe e i suoi amici decidono di andare in spiaggia. Durante una sosta per far benzina vengono assistiti da Harlan (Norton), un giovane, dall'aspetto singolare, molto simile ad un Cowboy. Tobe, attratta dal ragazzo, leggermente pi\u00f9 grande di lei, decide di invitarlo ad andare al mare con loro. Lui accetta e mentre sono in mare a fare il bagno, si scambiano un bacio alquanto passionale. In seguito Tobe va a casa di lui e i due hanno un rapporto sessuale. Dopo qualche giorno lui decide di organizzare un vero e proprio primo appuntamento invitando lei e suo fratello Lonnie a prendere qualcosa fuori. Pi\u00f9 tardi quella sera inizia l'appuntamento vero e proprio e i due vanno a ballare insieme agli amici di lei e sotto consiglio di Tobe, Harlan assume delle droghe. Il giorno dopo Tobe ritorna a casa e vede il padre (Morse) e il fratello visibilmente preoccupati seduti al tavolo dopo averla aspettata per tutta la notte. Il padre infuria contro la ragazza che per evitare il peggio si rifugia in camera sua. Il padre a quel punto comincia a bussare fortemente alla sua porta pretendendo di voler parlare con lei e all'ennesimo rifiuto colpisce con pi\u00f9 forza, lasciando sulla porta danni molto visibili.Incurante degli avvertimenti del padre, Tobe continua a frequentare Harlan. Il giorno dopo Harlan invita Tobe a fare una cavalcata ma vengono sorpresi dal proprietario del cavallo il quale asserisce di non conoscere Harlan, al contrario di quanto aveva detto quest'ultimo, e lo accusa del furto del cavallo. I due ragazzi vengono trattenuti dalla polizia e Wade, il padre di Tobe, si precipita in soccorso della figlia. I due, tornati a casa hanno un ennesimo litigio il quale finisce come il precedente. Il giorno seguente Harlan si ripresenta a casa di Tobe a cavallo ma lei non c'\u00e8 e trova Lonnie, solo ed annoiato. Decide cos\u00ec di portare il ragazzo sotto un ponte e gli mostra una pistola con la quale gli insegna a sparare. Riportandolo a casa, trova Wade ad aspettarli. Vedendo che Harlan persiste nel suo atteggiamento Wade gli punta una pistola e lo insulta pesantemente, intimando il ragazzo di lasciare in pace sua figlia. Al suo ritorno Tobe viene informata dell'accaduto e ha un'ennesima discussione con il padre, dopo di che scappa via. Raggiunge Harlan in un fast food e gli dice che forse \u00e8 meglio che non si vedano per un po'. Lui rimane sconvolto dalla sua decisione e lei lo lascia li e torna a casa. In seguito Harlan parte e si intrufola di nascosto nella casa del suo presunto padre naturale, un rabbino, il quale lo aveva abbandonato quando era piccolo. Gli svaligia la casa e dopo aver incassato i soldi del bottino ritorna da Tobe. Quando \u00e8 da solo in casa, Harlan ama interpretare la parte del cowboy, inscenando delle vere e proprie scorribande in stile vecchio West. Da qui si capisce che la sanit\u00e0 mentale del ragazzo non \u00e8 delle migliori. In seguito si intrufola di nascosto in casa di Tobe e lei arriva poco dopo. Harlan le chiede di scappare via con lei dopo averle preparato la valigia durante la sua assenza ma Tobe rifiuta chiedendogli con decisione di andarsene. All'improvviso Harlan tira fuori la pistola e senza volerlo le spara un colpo in pieno petto, dopodich\u00e9, avendo visto dalla finestra che Wade stava rientrando in quel momento, scappa via dal retro. Wade rinviene la figlia in coma e sospetta subito di Harlan, il quale prima di andarsene aveva chiamato il 911 riattaccando subito dopo. Nel frattempo Harlan si rende conto di avere la camicia sporca del sangue di Tobe e per far ricadere i sospetti su Wade si spara un colpo nel punto esatto dove era la macchia di sangue. Poi si reca nuovamente a casa di Tobe dove trova Lonnie a letto e dopo averlo convinto che \u00e8 stato suo padre a sparare a sua sorella gli chiede di scappare con lui e il bambino accetta. Tobe fortunatamente si risveglia dal coma e Wade tornando a casa si rende conto che il figlio \u00e8 sparito e, rivoltosi ad un detective, Sheridan, parte in cerca del figlio. Nel frattempo Harlan e Lonnie, dopo aver passato la notte in un edificio malridotto ripartono e arrivano, guardacaso, al set di un film western. Wade e il detective li raggiungono ed inizia uno scontro a fuoco dove sia il detective che un poliziotto perdono la vita per mano di Harlan. Wade riesce a sparargli, ferendolo gravemente. Dopo essersi rifugiato insieme a Lonnie in una casa in costruzione, Harlan \u00e8 raggiunto da Wade che lo finisce sotto gli occhi sconvolti del figlio. Diverso tempo dopo vediamo Wade, Tobe e Lonnie che si fermano con il loro pick up in aperta campagna, esattamente in un luogo dove Tobe e Harlan avevano passato forse il pi\u00f9 bel momento della loro breve ma intensa storia. Lonnie chiede alla sorella cosa dovrebbe dire e lei gli risponde di non dire niente, ma semplicemente di pensare a lui, dopodich\u00e9 getta nell'aria le sue ceneri.\nColonna sonora.\nLa colonna sonora originale del film \u00e8 stata composta da Peter Salett."}
{"id": "1893508", "revid": "1543377", "url": "https://it.wikipedia.org/wiki?curid=1893508", "title": "Westland Whirlwind (elicottero)", "text": "Il Westland Whirlwind era un elicottero medio ad uso militare e civile realizzato dall'azienda Britannica Westland Aircraft su licenza della statunitense Sikorsky negli anni cinquanta.\nIl Whirlwind, che era la versione britannica del Sikorsky H-19 Chickasaw, rimase in servizio operativo principalmente con la Fleet Air Arm nel ruoli di anti sommergibile e ricerca e salvataggio.\nSviluppo.\nIl primo prototipo del Whirlwind HAR.1 vol\u00f2 nell'agosto 1953 motorizzato da un radiale Pratt &amp; Whitney R-1340-40 Wasp da 600 hp (447 kW) e it entered service shortly afterwards impiegato in svariati ruoli civili tra i quali ricerca e salvataggio e communications functions. I successivi sviluppi furono l'HAR.3, equipaggiato con il pi\u00f9 potente Wright R-1300-3 Cyclone 7 da 700\u00a0hp (522\u00a0kW), e l'HAR.5, dotato per la prima volta di un motore prodotto nel Regno Unito, l'Alvis Leonides Major.\nL'HAR.7, entrato in servizio nel 1954, divenne il primo elicottero britannico espressamente progettato nel ruolo anti sommergibile. Equipaggiato con apparecchiature elettroniche per il rilevamento dei sottomarini in superficie, radar, e in immersione, sonar filabile ad immersione (ASDIC), poteva essere equipaggiato, in alternativa all'ASDIC, con un siluro. Dotato di un radiale Alvis Leonides Major 755/1, raggiungeva la tangenza massima di 9\u00a0400 ft (2\u00a0865 m) con un'autonomia di 334 nm (534 km) a 75 kt (139 km/h - 86 mph).\nSuccessivamente alcuni HAR.9 vennero dotati del turboalbero Rolls-Royce Gnome.\nNel Regno Unito, dopo un iniziale utilizzo nella Royal Navy, il Whirlwind venne impiegato anche dalla British Army e Royal Air Force.\nDegli oltre 400 esemplari prodotti, circa 100 vennero esportati in numerosi paesi esteri, tra cui l'Italia.\nVersioni.\nI modelli di valutazione di produzione statunitense sono stati i seguenti\nEsemplari attualmente esistenti.\nSono oltre 20 gli esemplari presenti nelle collezioni museali britanniche, tra i quali il Royal Air Force Museum ed il Fleet Air Arm Museum, oltre al gate guardian presente alla base RAF Odiham.\nIl Whirlwind Series 3, matricola G-APWN, presente al Midland Air Museum, di Coventry, in Inghilterra, \u00e8 occasionalmente lasciato aperto consentendo al pubblico di visitarlo internamente.\nNote.\nNel corso della crisi di Suez fu attuato il primo attacco su larga scala effettuato con elicotteri. Il 6 novembre 1956 elicotteri Bristol Sycamore e Westland Whirlwind decollati dalla Ocean e dalla Theseus, sbarcarono 425 uomini del 45\u00b0 Commando e pi\u00f9 di 20 tonnellate di attrezzature a Port Said in soli 90 minuti."}
{"id": "1893513", "revid": "149727", "url": "https://it.wikipedia.org/wiki?curid=1893513", "title": "Altthymen", "text": ""}
{"id": "1893514", "revid": "39884", "url": "https://it.wikipedia.org/wiki?curid=1893514", "title": "Viudez", "text": ""}
{"id": "1893516", "revid": "39884", "url": "https://it.wikipedia.org/wiki?curid=1893516", "title": "Tia maria", "text": ""}
{"id": "1893517", "revid": "149727", "url": "https://it.wikipedia.org/wiki?curid=1893517", "title": "Barsdorf", "text": ""}
{"id": "1893520", "revid": "149727", "url": "https://it.wikipedia.org/wiki?curid=1893520", "title": "Blumenow", "text": ""}
{"id": "1893521", "revid": "149727", "url": "https://it.wikipedia.org/wiki?curid=1893521", "title": "Bredereiche", "text": ""}
{"id": "1893524", "revid": "149727", "url": "https://it.wikipedia.org/wiki?curid=1893524", "title": "Himmelpfort", "text": ""}
{"id": "1893525", "revid": "729019", "url": "https://it.wikipedia.org/wiki?curid=1893525", "title": "Vasilij Danilovi\u010d Sokolovskij", "text": "Fu anche maresciallo dell'Unione Sovietica.\nOrigini e carriera.\nNato in una famiglia povera di Ko\u017aliki, una localit\u00e0 dell'attuale comune polacco di Zab\u0142ud\u00f3w, nell'allora gubernija di Grodno, al confine occidentale dell'Impero russo. Lavor\u00f2 in giovent\u00f9 come insegnante in una scuola di campagna e prese parte a proteste e manifestazioni contro lo zar. Nel febbraio 1918, si un\u00ec nell'armata rossa.\nA partire dal 1919 inizi\u00f2 a frequentare l'Accademia Militare dell'Armata Rossa, dove si diplom\u00f2 nel 1921. Nominato ufficiale di una divisione stazionata in Turkmenistan. Per il valore dimostrato durante la campagna militare contro la rivolta dei Basmachi venne ferito in uno scontro a Samarcanda e decorato con l'ordine della Bandiera Rossa. Dopo la\nGuerra civile russa ricopr\u00ec una lunga sequela di incarichi come alto ufficiale in grado, fino a diventare comandante del distretto militare di Mosca ed in seguito di Vice Capo di Stato Maggiore, incarico che deteneva al momento dell'invasione tedesca con l'operazione Barbarossa.\nVoci correlate.\nLemma su Enciclopedia Treccani"}
{"id": "1893528", "revid": "287204", "url": "https://it.wikipedia.org/wiki?curid=1893528", "title": "Zootzen", "text": ""}
{"id": "1893529", "revid": "149727", "url": "https://it.wikipedia.org/wiki?curid=1893529", "title": "Steinf\u00f6rde", "text": ""}
{"id": "1893535", "revid": "287204", "url": "https://it.wikipedia.org/wiki?curid=1893535", "title": "Osmanthus x burkwoodii", "text": ""}
{"id": "1893536", "revid": "149727", "url": "https://it.wikipedia.org/wiki?curid=1893536", "title": "Gro\u00dfmenow", "text": ""}
{"id": "1893538", "revid": "2048389", "url": "https://it.wikipedia.org/wiki?curid=1893538", "title": "Consequenzialismo", "text": "Il termine consequenzialismo \u00e8 stato usato per la prima volta da Gertrude Elizabeth Margaret Anscombe nel suo saggio \"Modern Moral Philosophy\" del 1958 :\nLa stessa Anscombe successivamente nel 1981 , critica la teoria morale teleologica contrapponendole il consequenzialismo che rifiuta di definire valori morali a priori e che sostiene che un'azione vada valutata rapportandola ai suoi effetti, per cui un comportamento \u00e8 giusto se produce buone conseguenze.\nPer il consequenzialismo, quindi, l'unico criterio normativo sono le conseguenze, e perci\u00f2 si oppone alle etiche deontologiche, che invece si fondano sul senso del dovere di chi agisce moralmente e che intendono l'etica kantianamente autonoma, che ha cio\u00e8 la legge di s\u00e9 in s\u00e9 stessa e che non pu\u00f2 essere condizionata da nulla che intervenga dall'esterno.\nConsequenzialismo e utilitarismo.\nLa teoria consequenzialista ebbe un'iniziale diffusione nell'ambito giuridico dei paesi anglosassoni e fu considerata erroneamente come equivalente all'utilitarismo poich\u00e9, avendo questi le caratteristiche formali di ogni teoria consequenzialista, offriva a quest'ultima una giustificazione: ma \u00e8 pur vero che il consequenzialismo a sua volta non pu\u00f2 essere sempre inteso come utilitaristico.\nPer il fondatore della teoria utilitaristica, Jeremy Bentham, le conseguenze buone di un'azione devono essere valutate quantitativamente in termini di piacere per cui tanto pi\u00f9 se ne produrr\u00e0 quanto pi\u00f9 l'azione sar\u00e0 buona: se invece l'azione non produrr\u00e0 il piacere o il massimo di piacere possibile sar\u00e0 ritenuta non morale. \nIn questo senso le motivazioni di chi agisce moralmente non hanno nessuna importanza, ci\u00f2 che conta sono i risultati e perci\u00f2 \u00abnon esiste qualcosa come un tipo di movente che sia in se stesso cattivo\u00bb \nSe l'agente dell'azione morale non ha rilievo e se ci\u00f2 che conta \u00e8 l'effetto buono, \u00e8 chiaro che questi non sar\u00e0 rapportato esclusivamente al singolo che ha messo in atto il comportamento morale, ma riguarder\u00e0 soprattutto tutti coloro che trarranno piacere, ossia felicit\u00e0, dagli effetti di questo comportamento. Il dovere allora di chi agisce moralmente \u00e8 quello di raggiungere il massimo della felicit\u00e0 a vantaggio di tutti.\nLa differenza del consequenzialismo rispetto all'utilitarismo appare chiara in John Stuart Mill che, pur condividendo molti elementi della teoria utilitaristica, si propone come consequenzialista quando subordina al valore della regola morale quello dei risultati dell'agire, per cui, se violando una legge morale si ottiene un qualche effetto positivo, \u00abnon \u00e8 affatto conveniente, per ottenere un qualche vantaggio immediato, violare una regola dotata di una convenienza cos\u00ec suprema\u00bb \nSe per esempio uno mentisse per ottenere un profitto, violerebbe la regola superiore del non mentire che ha maggiore convenienza complessiva rispetto al momentaneo vantaggio che ricaverebbe mentendo.\nCritiche del consequenzialismo.\nNella seconda met\u00e0 del Novecento il consequenzialismo \u00e8 stato rivisto e ha subito, soprattutto ad opera del Premio Nobel per l'economia John Charles Harsanyi e del filosofo statunitense Richard B. Brandt, le seguenti critiche ispirate alla morale deontologica:\nAlcuni hanno poi insistito sulle differenze tra utilitarismo e consequenzialismo per cui una cosa sono le conseguenze utili, un'altra le conseguenze in s\u00e9 . Si \u00e8 pensato cio\u00e8 a un nuovo consequenzialismo, non pi\u00f9 di stampo utilitarista, dove non sia pi\u00f9 prevalente il benessere pubblico (il welfare), ma che faccia rientrare nella valutazione dell'azione i valori della libert\u00e0 e dei diritti fondamentali.\nIl consequenzialismo giuridico.\nNell'ambito della filosofia del diritto, il consequenzialismo rappresenta invece una teoria sul ragionamento giuridico elaborata, fra gli altri, dallo scozzese Neil MacCormick, (1941\u00a0\u2013 2009) il quale ritiene che sia possibile dirimere i casi giudiziari pi\u00f9 difficili dal punto di vista dell'interpretazione delle norme, seguendo due modalit\u00e0: facendo riferimento all'ordinamento giuridico in generale, oppure partendo dalla considerazione delle diverse conseguenze discendenti dalle differenti interpretazioni possibili della norma."}
{"id": "1893542", "revid": "1851848", "url": "https://it.wikipedia.org/wiki?curid=1893542", "title": "Giordano Caini", "text": "Caratteristiche tecniche.\nGiocava come terzino sinistro; in alcune occasioni \u00e8 stato utilizzato anche come centrale di difesa. Giocatore grintoso, eccedeva talvolta nel gioco falloso.\nCarriera.\nGiocatore.\nCresciuto nel Brescia (con cui disputa una sola gara di Coppa Italia, il 23 agosto 1989 contro la ), gioca quattro campionati tra Serie C2 e Serie C1 con le maglie di Centese, Pro Sesto e . Con i siciliani disputa il campionato di Serie C1 1991-1992, l'ultimo prima della radiazione degli \"etnei\". Nell'estate 1992 passa al Foggia per circa 800 milioni di lire, dopo l'intervento di Pasquale Casillo che lo dirotta dal ai pugliesi. In quella stagione la formazione di Zden\u011bk Zeman viene rivoluzionata con l'acquisto di numerosi giovani dalle serie minori, e Caini disputa all'esordio 22 partite. Nelle due stagioni successive si ritaglia spazi sempre maggiori, con Zeman prima e Catuzzi poi, diventando stabilmente titolare nel ruolo di terzino sinistro nel campionato Serie A 1994-1995, concluso con la retrocessione; nella stessa annata raggiunge con il Foggia la semifinale di Coppa Italia, realizzando il gol decisivo ai quarti contro l'.\nPrima della fine del campionato viene acquistato dalla , anch'essa retrocessa. Con i granata disputa tre stagioni, conquistando la promozione in Serie A al termine del campionato 1995-1996, e retrocedendo nuovamente nella stagione successiva. Nel 1998, dopo un ulteriore campionato cadetto, si trasferisce al , con cui firma un contratto biennale. Acquistato come riserva di Gian Paolo Manighetti, nel corso della stagione diventa la terza scelta per il ruolo di terzino, dopo lo stesso Manighetti e Gianluca Lamacchi, anche a causa di diversi infortuni, e disputa in tutto 6 partite di campionato. Nella stagione 1999-2000 gioca un'unica partita, nuovamente condizionato dagli infortuni e dalla situazione tecnica della squadra, che termina all'ultimo posto.\nSvincolatosi dopo la retrocessione, sceglie di riavvicinarsi a casa e scende in Serie D al Rodengo Saiano; conclude la carriera nel Sal\u00f2, con cui disputa sei campionati consecutivi conquistando la promozione in Serie D e la Coppa Italia Dilettanti, entrambi nella stagione 2003-2004.\nAllenatore.\nAl termine della carriera come giocatore, rimane al Sal\u00f2 come allenatore in seconda, ruolo che ricopre anche dopo la fusione con il Feralpi Lonato che d\u00e0 origine al Feralpi Sal\u00f2. Abbandona l'incarico all'inizio della stagione 2011-2012, dopo la sostituzione di Claudio Rastelli con Gian Marco Remondina."}
{"id": "1893550", "revid": "486946", "url": "https://it.wikipedia.org/wiki?curid=1893550", "title": "Malus x arnoldiana", "text": ""}
{"id": "1893559", "revid": "149587", "url": "https://it.wikipedia.org/wiki?curid=1893559", "title": "Italia nordorientale", "text": ""}
{"id": "1893560", "revid": "223320", "url": "https://it.wikipedia.org/wiki?curid=1893560", "title": "Misa Hayase", "text": ""}
{"id": "1893561", "revid": "287204", "url": "https://it.wikipedia.org/wiki?curid=1893561", "title": "Photinia x fraseri", "text": ""}
{"id": "1893562", "revid": "57342", "url": "https://it.wikipedia.org/wiki?curid=1893562", "title": "Vittorio Chiusano", "text": ""}
{"id": "1893564", "revid": "118168582", "url": "https://it.wikipedia.org/wiki?curid=1893564", "title": "65\u00aa Mostra internazionale d'arte cinematografica di Venezia", "text": "La 65\u00aa edizione della Mostra internazionale d'arte cinematografica si \u00e8 svolta a Venezia, Italia, dal 27 agosto al 6 settembre 2008. La madrina della rassegna \u00e8 l'attrice russa Ksenia Rappoport, nota al grande pubblico per la vittoria del David di Donatello 2007 come migliore attrice protagonista per \"La sconosciuta\" di Giuseppe Tornatore. Il Leone d'oro alla carriera \u00e8 stato consegnato al regista italiano Ermanno Olmi.\nLe giurie.\nLe giurie internazionali della 65\u00aa Mostra internazionale d'arte cinematografica di Venezia sono state composte da:\nSezioni principali.\nI film sono in ordine alfabetico secondo il cognome del regista.\nFilm in concorso.\nConcorso internazionale di lungometraggi in 35\u00a0mm e in digitale, proiettati in anteprima mondiale, in gara per il Leone d'Oro.\nI premi.\nPremi principali.\nLa mostra ha assegnato i seguenti riconoscimenti:\nRetrospettive.\nNella sezione \"Questi fantasmi. Il cinema italiano ritrovato (1946-1975)\" vennero presentate copie restaurate dalla Cineteca Nazionale del film diretto da Giorgio Bianchi \"Una lettera all'alba\" e \"La citt\u00e0 dolente\" diretto da Mario Bonnard, entrambi del 1948. Inoltre venne proiettata la copia, ritrovata in Francia, del film \"Un uomo ritorna\" di Max Neufeld, del 1946."}
{"id": "1893567", "revid": "101768", "url": "https://it.wikipedia.org/wiki?curid=1893567", "title": "Santuario della Madonna del Lares", "text": "Il santuario della Madonna del L\u00e0res \u00e8 una piccola chiesetta situata circa 3\u00a0km a monte dell'abitato di Bolbeno (TN), si trova a 793 m s.l.m. ed \u00e8 detto \"del lares\" perch\u00e9 edificato al centro di una radura delimitata da larici.\nArchitettura.\nLa facciata \u00e8 a timpano lenese e riporta la scritta \"Ave Maris Stella\", dipinta nel 1872 da Valentino Pupin da Schio; sulla destra si erge un piccolo campanile a comignolo. \nIl pronao \u00e8 sostenuto da quattro colonne cilindriche di granito e il tetto \u00e8 ricoperto di zinco; anche l'interno del santuario \u00e8 dipinto dal Pupin.\nL'icona miracolosa.\nL'icona della \"Madonna con bambino e rosa in mano\", che la leggenda ritiene miracolosa, \u00e8 collocata nella nicchia dell'altare.\nL'icona che si pu\u00f2 ammirare oggi \u00e8 una copia eseguita nel 1971 da Marisa Ritter delle suore della Nigrizia di Verona basandosi su delle vecchie fotografie, perch\u00e9 l'originale del XVI secolo, di cm 30 x 40 venne rubato.\nLa leggenda.\nL'edificazione del santuario \u00e8 legata alla leggenda mariana, di comune riscontro nell'arco alpino, del dipinto trovato dai pastori appeso ad una pianta (nel caso della Madonna del Lares un larice del bosco delle Pian\u00e8ze). Il quadro, nell'intento di esporlo in un luogo di maggior passaggio, fu collocato al vicino Dos Tompl\u00ecz, detto anche Belvedere. Ma il giorno dopo il dipinto fu trovato appeso allo stesso larice delle Pian\u00e8ze. Il dipinto fu spostato per diverse volte, ma veniva sempre ritrovato nella sua ubicazione originale, fin tanto che venne lasciato presso il larice e custodito in un tabernacolo.\nGeografia.\nDal bivio della Madonna del Lares si imbocca la strada forestale che risale la valle di Bolbeno (Vallarga, Malga Meda, m 1656)."}
{"id": "1893568", "revid": "21880", "url": "https://it.wikipedia.org/wiki?curid=1893568", "title": "Chrysophyceae", "text": "Le Crisoficee (Chrysophyceae) sono una classe di organismi acquatici (sia marini che d'acqua dolce) unicellulari.\nAlcuni sono dotati di due o tre flagelli altri ne sono del tutto privi.\nI cromatofori contengono clorofilla \"a\" e \"c\", b-carotene e fucoxantina, da cui il caratteristico colore giallo-oro. Si tratta quindi di organismi fotoautotrofi che per\u00f2 in alcuni casi sono in grado di nutrirsi per fagocitosi.\nPossono avere organizzazione monadale, capsale o tricale.\nLa riproduzione asessuale pu\u00f2 avvenire per divisione diretta o per formazione di zoospore. In alcuni casi \u00e8 presente anche la riproduzione sessuale per isogamia\nClassificazione.\nOrdini.\nSecondo una classificazione pi\u00f9 vecchia le Chrysophyceae comprendevano anche gli ordini Ochromonadales, Rhizochloridales e Synurales che attualmente sono raggruppati nella classe Synurophyceae."}
{"id": "1893573", "revid": "767487", "url": "https://it.wikipedia.org/wiki?curid=1893573", "title": "Il vedovo allegro", "text": "Il vedovo allegro \u00e8 un film del 1950 diretto da Mario Mattoli.\nTrama.\nA Cannes, Beb\u00e8 il grande artista di variet\u00e0 dirige un locale chiamato \"Il vedovo allegro\" per via della perdita prematura di sua moglie. Ma a San Remo si trova sua figlia malata di cui tutti ignorano l'esistenza: gli equivoci cominciano quando Beb\u00e8 s'innamora di una donna."}
{"id": "1893574", "revid": "29990", "url": "https://it.wikipedia.org/wiki?curid=1893574", "title": "Stipole", "text": ""}
{"id": "1893585", "revid": "1649933", "url": "https://it.wikipedia.org/wiki?curid=1893585", "title": "Nanchang", "text": "Nanchang (cinese: ) \u00e8 il capoluogo della provincia dello Jiangxi nel sud-est della Cina. Nel 2004 possedeva una popolazione di 3.790.000 abitanti, 4.990.000 nell'area urbana."}
{"id": "1893586", "revid": "986213", "url": "https://it.wikipedia.org/wiki?curid=1893586", "title": "Matilde di Wittelsbach", "text": "Biografia.\nEra figlia di Guglielmo IV di Baviera, duca di Baviera dal 1508 al 1550, e di Maria Giacomina di Baden.\nSpos\u00f2 a Ratisbona nel 1557 Filiberto, margravio di Baden-Baden dal 1536 al 1569.\nSuo marito aveva ereditato dal padre Bernardo III il titolo, il quale a sua volta aveva diviso con i fratelli i territori del padre Cristoforo I di Baden.\nMatilde diede alla luce quattro figli:"}
{"id": "1893590", "revid": "21880", "url": "https://it.wikipedia.org/wiki?curid=1893590", "title": "Michelia figo", "text": ""}
{"id": "1893592", "revid": "339392", "url": "https://it.wikipedia.org/wiki?curid=1893592", "title": "Nomi di Dio (Corano)", "text": ""}
{"id": "1893593", "revid": "125629304", "url": "https://it.wikipedia.org/wiki?curid=1893593", "title": "Hypaspistai", "text": "Gli Ipaspisti o Hypaspistai (, \"portatori degli scudi dei compagni\") erano reparti oplitici scelti nell'esercito macedone di Filippo II di Macedonia, di suo figlio Alessandro Magno e in quello dei suoi successori, i Diadochi.\nGli ipaspisti erano truppe versatili, efficaci sia in difesa che nel distruggere reparti di fanteria pesante nemica, grazie anche alla elasticit\u00e0 della loro formazione. Inoltre venivano utilizzati anche in azioni tipo \"commando\" come incursioni notturne o scalate di mura nemiche.\nEquipaggiamento.\nL'armamento degli ipaspisti consisteva in un \"aspis\" (scudo), una \"spolas\" (corazza), un elmetto, schinieri, una lancia un po' pi\u00f9 lunga della consueta \"dory\" in uso agli opliti greci ed una spada (\"xiphos\"). L'equipaggiamento, specialmente dei veterani, poteva essere anche pi\u00f9 ornato.\nSchieramento.\nIn battaglia, gli ipaspisti venivano schierati nella falange macedone alla destra dei fanti armati con le lunghissime \"sarisse\", i \"pezhetairoi\" (o \"compagni a piedi\"). Questa posizione era motivo d'onore nella maggior parte degli eserciti greci, per via della natura stessa della falange: un soldato in una tale formazione si affidava allo scudo del milite che si trova alla propria destra, per coprire la propria parte destra del corpo e sia per proteggere parzialmente la propria sinistra, sia il compagno alla propria sinistra (va notato infatti, che ai falangiti erano necessarie entrambe le mani per reggere la sarissa, e quindi avevano lo scudo legato sull'avambraccio che non usavano). Cos\u00ec il fianco destro della falange era sempre il meno protetto e debole, poich\u00e9 non vi era pi\u00f9 altro scudo. Per controbilanciare questo svantaggio, tradizionalmente nelle armate greche gli uomini migliori e maggiormente abili dell'unit\u00e0 erano posizionati proprio sul fianco destro. Questo rimedio poteva per\u00f2 essere applicato generalmente anche allo schieramento da battaglia e non solo ad ogni singola unit\u00e0, e nel caso macedone gli ipaspisti assumevano questo ruolo, fronteggiando i nemici che tentavano di aggirare sul fianco la falange - compito in cui eccellevano grazie alle loro lance pi\u00f9 corte e maneggevoli, all'abilit\u00e0 nella spada e agli scudi molto pi\u00f9 larghi di quelli dei falangiti - che altrimenti, per la propria carenza di mobilit\u00e0, si sarebbe trovata in difficolt\u00e0.\nLa mobilit\u00e0 degli ipaspisti venne sfruttata tatticamente, con risultati significativi, in scontri come la Battaglia di Cheronea (338 a.C.). Guardie personali e truppe d'\u00e9lite di Alessandro, furono da lui utilizzate estensivamente per ogni sorta di missione, come l'assalto alle fortificazioni o il supporto alle truppe leggere nel terreno accidentato. Tuttavia, dopo che Alessandro raggiunse l'India, i dettagli su questi soldati divennero sempre pi\u00f9 rari per poi riapparire sotto varie forme nei regni dei diadochi e con una breve comparsa anche in Epiro con Pirro. Possibilmente nei regni ellenistici costituivano un quinto dei 10.000 falangiti d'\u00e9lite (\"argyraspidai\" o \"scudi argentati\") oppure una sorta di polizia militare o la guardia personale pi\u00f9 vicina ai re macedoni.\nTuttavia, nonostante il loro valore, gli ipaspisti furono costretti o ad evolvere l'antiquato modello oplitico nell'est o a scomparire con la caduta dei loro regni nell'ovest, man mano che la potenza militare romana seppe insinuarsi negli scontri fra i diadochi per affermare la propria supremazia e quella della legione nei campi da battaglia del mondo antico.\nGli ipaspisti erano in genere reclutati dall'intero regno piuttosto che su base cantonale; erano l'\"esercito del Re\" piuttosto che l'\"esercito del Regno\". Alessandro tent\u00f2 di riorganizzare l'intero esercito su queste linee per rafforzare la sua autorit\u00e0 sull'altrimenti potente fedelt\u00e0 locale percepita dai suoi uomini. Gli ipaspisti del primo battaglione formavano l\"'ag\u00e8ma\" reale ed erano definiti \"basilikoi hypaspistai\" (\"portatori di scudo del re\")."}
{"id": "1893595", "revid": "72396", "url": "https://it.wikipedia.org/wiki?curid=1893595", "title": "Battaglia del 24 giugno 1859", "text": ""}
{"id": "1893597", "revid": "1573940", "url": "https://it.wikipedia.org/wiki?curid=1893597", "title": "Pa Drengen Changchop Simpa", "text": "Pa Drengen Changchop Simpa \u00e8 la mitica scimmia progenitrice del popolo tibetano. Assieme al re Gesar e ad Avalokite\u015bvara \u00e8 una delle pi\u00f9 importanti figure della cultura tibetana. A volte \u00e8 considerato come l'incarnazione del bodhisattva della compassione. Infatti Pa significa \"padre\", Drengen \"vecchia scimmia\", Changchop pu\u00f2 essere tradotto con \"compassione\" e Simpa con \"cuore\".\nNascita dei primi tibetani.\nIn un mito della creazione molto popolare nel Tibet, all'inizio il mondo era coperto dalle acqua. Gradualmente le acque sono evaporate lasciando spazio per la vita animale. Sulle terre asciutte del Tibet giunse una scimmia che si era ritirata in questo paese per dedicarsi alla meditazione e seguire una vita di ascetismo e di castit\u00e0. Si install\u00f2 sul Monte Gongori, che dovrebbe corrispondere alla citt\u00e0 di Tsetang oggi nella prefettura di Lhoka nel sud del Tibet. \nUn giorno la sua meditazione fu interrotta da un demone femminile. Secondo la tradizione il demone sarebbe la manifestazione del bodhisattva Tara, noto in tibetano come \u201cJetsun Dolma\u201e, simbolo dell'energia della piet\u00e0 e protettrice dei commercianti e dei viaggiatori. La demone lo minaccia dicendo che se non si unisce a lei, allora lei si unir\u00e0 ad un demone e concepir\u00e0 un gran numero di piccoli mostri che distruggeranno gli esseri viventi. La saggia scimmia accetta ed chiede l'autorizzazione di Avalokite\u015bvara per sposarla. Quest'ultimo benedisse la loro unione e alcuni mesi dopo nacquero sei piccole scimmie. \nLa scimmia lasci\u00f2 crescere i suoi sei figli nella foresta, ma dopo tre anni scopr\u00ec che si erano diventati cinquecento. I frutti della foresta non erano pi\u00f9 sufficienti per nutrirli e supplicarono loro padre per aiutarle a trovare del cibo. La scimmia non sapeva cosa fare e and\u00f2 dal dio della piet\u00e0 per chiedere la sua assistenza. Allora Avalokite\u015bvara and\u00f2 sul Monte Meru o Sumeru, che dovrebbe corrispondere oggi al Monte Kailash, luogo sacro per Induismo, Buddhismo, Giainismo e B\u00f6n. Secondo alcuni, raggiunse la vetta della montagna e raccolse una manciata di orzo; secondo altri, avrebbe estratto direttamente dal suo corpo cinque cereali e li avrebbe offerti alla scimmia. Questa impar\u00f2 a coltivarli ed ebbe buon raccolto con cui pot\u00e9 infine sfamare tutti i suoi figli. Nutrendosi di cereali, le scimmie persero gradualmente i loro peli e la loro coda. Inoltre cominciarono ad utilizzare gli strumenti in osso e in pietra, quindi a fare vestiti e a costruire case fino a formare una civilt\u00e0 da cui sarebbe disceso il popolo tibetano.\nAltra versione.\nSi dice anche che, vedendo il mondo popolato di demoni, Avalokitesvara, il Bodhisattva della compassione, prov\u00f2 piet\u00e0 per la Terra. Allora si incarn\u00f2 in una scimmia e si un\u00ec con una orchessa della roccia. Da questa unione nacquero sei scimmie che rappresentano i sei principali clan che costituiscono il popolo tibetano."}
{"id": "1893602", "revid": "921573", "url": "https://it.wikipedia.org/wiki?curid=1893602", "title": "Rhoda Griffis", "text": "Doppiatrici italiane.\nNelle versioni in italiano dei suoi film, Rhoda Griffis \u00e8 stata doppiata da:"}
{"id": "1893603", "revid": "44876", "url": "https://it.wikipedia.org/wiki?curid=1893603", "title": "Guido Tavellin", "text": "Biografia.\nNasce in una famiglia di commercianti di mobili legnaghesi, che nel 1933 si trasferiscono nel capoluogo Verona.\nPresta servizio militare nell'esercito italiano nella seconda guerra mondiale, con continuit\u00e0 fra il gennaio del 1940 e met\u00e0 del 1941, prima in Francia e poi in Nord Africa; a fasi alterne nei mesi futuri fino all'estate del 1941.\nCaratteristiche tecniche.\nEra una mezzapunta molto dotata tecnicamente, utile in fase di costruzione del gioco. Dotato inoltre di un dribbling difficilmente ostacolabile e tiro di buona potenza, con cui concludeva spesso le azioni da lui stesso impostate. Mancava di continuit\u00e0 e peso agonistico.\nCarriera.\nGiocatore.\nGli inizi a Verona.\nInizia da bambino la pratica del Calcio e trasferitosi a Verona si iscrive, all'et\u00e0 di tredici anni nella squadra locale della Voluntas; nel 1936 supera un provino, consigliatogli da un estimatore, per l'Associazione Calcio Verona. Esordisce nella prima squadra degli \"scaligeri\" il 10 dicembre 1939 in -Verona 4-1, venendo subito confermato titolare; poche settimane dopo realizza il primo goal da professionista all'87\u00ba minuto di Pro Vercelli-Verona del 31 dicembre. Nel gennaio 1940 interrompe l'attivit\u00e0 agonistica perch\u00e9 chiamato alle armi (l'Italia entra in guerra); torna a giocare in gialloblu il 7 dicembre 1941 con i veneti in C, contro il (\u00e8 tornato a Verona in licenza per la malattia della madre), ma sospende a pi\u00f9 riprese l'attivit\u00e0 per il servizio militare.\nTramite l'aiuto di un colonnello e della societ\u00e0 scaligera trova spazio nella rappresentativa calcistica Sanit\u00e0, impiegata nei tornei dei reparti militari, evitando quindi di tornare a combattere. Chiude la stagione 1941-1942 come capocannoniere del Verona, con all'attivo 14 goal. Nell'anno calcistico successivo realizza 15 reti per i veronesi, che dopo essersi piazzati primi nel proprio girone vengono eliminati nelle fasi finali per la promozione in serie cadetta e poi ripescati a causa dell'illecito del .\nSempre nel Verona disputa il Campionato Alta Italia del 1943-1944 e il campionato misto B-C Alta Italia nella stagione successiva (ricavando nelle due competizioni, in tutto 32 presenze e 11 marcature).\nBari, Lazio e ancora Verona.\nNell'estate del 1946 viene acquistato dal Bari in Serie A, per un milione al club veneto e 350000 lire d'ingaggio. Titolare nei biancorossi, con cui chiude la Serie A 1946-1947 al settimo posto (dopo aver stazionato per buona parte del girone d'andata al quarto posto), posizionamento poi non pi\u00f9 eguagliato dai pugliesi negli anni successivi, e capocannoniere della squadra con 8 reti. L'anno seguente mette a segno il goal con cui i \"galletti\" battono in casa il grande Torino nella seconda giornata di campionato, realizzato al 75\u00ba minuto con un suo lancio lungo a sorprendere il portiere nazionale Valerio Bacigalupo. Nell'estate del 1948 desta stupore e risentimento nei sostenitori biancorossi, cui il calciatore \u00e8 entrato nelle grazie per le sue prestazioni, la notizia della sua cessione alla .\nCon la formazione biancoceleste, in andamento discontinuo nell'anno 1948-1949, trova poco spazio e a fine stagione viene girato in prestito al Verona in cadetteria, dove in coppia d'attacco con Ugo Pozzan realizza 35 reti in campionato (18 le sue marcature); i veronesi chiudono la competizione a met\u00e0 classifica.\nGli ultimi cinque anni.\nNel 1950 la Lazio lo cede all'Anconitana neo promossa in B e questa, poi retrocessa, lo vende al Bolzano militante in Promozione interregionale. Dopo un anno, nel 1952, si accasa all'A.S. Hellas di Verona (societ\u00e0 fusa nel 1959 con l'A.C. Verona, a dare l'A.C. Hellas Verona), in cui permane per le ultime tre stagioni della sua carriera da calciatore pur con una piccola parentesi nel Marzotto Valdagno.\nIn carriera ha totalizzato 67 presenze e 16 reti in Serie A, 92 presenze e 29 reti in Serie B, (almeno) 48 presenze e 29 goal in Serie C. Con le sue 59 marcature \u00e8 il terzo calciatore per numero di goal nella storia del Verona Calcio (formazione con cui ha raggiunto i 119 gettoni di presenza).\nAllenatore e osservatore.\nTerminata la carriera di calciatore, intraprende gli studi da allenatore e nel 1956 torna al Verona come vice di Angelo Piccioli. Nella Serie A 1957-1958 (la prima stagione nella massima serie a girone unico della storia del Verona), con gli scaligeri in difficolt\u00e0 in campionato dopo un buon avvio, Tavellin viene promosso primo allenatore in coppia con Luigi Bonizzoni per le ultime tre giornate, in cui la squadra ottiene una vittoria e due sconfitte e fa esordire alcuni giovani calciatori (chiuder\u00e0 la competizione all'ultimo posto, a quattro punti dalla terzultima \"salva\", e affidata ad altri tecnici retroceder\u00e0 agli spareggi). Torna sulla panchina dei veronesi nella Serie B 1959-1960, affiancato dall'8\u00aa giornata da Aldo Olivieri e ottiene l'ottavo posto finale. Allena i \"mastini\", sempre in serie cadetta, nelle prime undici giornate del campionato 1962-1963. Nel 1966-1967 allena il in Prima Categoria laziale, torna a Verona dopo meno di un anno.\nNegli anni successivi diventa osservatore dell'Hellas Verona e si occupa poi prevalentemente del settore giovanile, salvo la parentesi del campionato di A 1978-1979 come allenatore ufficiale per sopperire alla mancanza di patentino del tecnico effettivo, Luigi Mascalaito. Trascorre gli ultimi anni di vita nel suo ufficio nella sede del Verona, in piazzale Olimpia."}
{"id": "1893606", "revid": "130040", "url": "https://it.wikipedia.org/wiki?curid=1893606", "title": "Arnaldo di Citeaux", "text": ""}
{"id": "1893612", "revid": "767487", "url": "https://it.wikipedia.org/wiki?curid=1893612", "title": "Paula Cole", "text": "Biografia.\nDopo aver partecipato come \"vocalist\" al prestigioso \"Secret World Live\" di Peter Gabriel, Paula Cole ottiene un contratto con la \"Image Records\", con la quale nel 1994 pubblica il suo primo album \"Harbinger\".\nNel 1996 la Cole pubblica con la Warner Bros. Records il suo secondo lavoro, \"This Fire\", ed il suo primo singolo \"Where Have All the Cowboys Gone?\" ottiene un importante successo, bissato dal singolo successivo \"I Don't Want to Wait\", scelto come sigla di apertura del telefilm \"Dawson's Creek\". La cantante duetta anche con Peter Gabriel in \"Hush, hush, hush\", una canzone che affronta il tema dell'AIDS. Quest'ultima canzone \u00e8 apparsa anche nell'episodio 1x04 di \"Streghe\" intitolato \"Un amore ultraterreno\".\nDopo una pausa per crescere la neonata figlia Sky, Paula Cole pubblica \"Amen\", che per\u00f2 non ottiene il successo sperato e spinge la Warner Bros. a rompere il contratto con la cantante.\nSempre nel telefilm \"Streghe\" Paula Cole \u00e8 apparsa di persona nel locale delle tre sorelle nell'episodio 2x21 \"I quattro dell'Apocalisse\" cantando \"Be Somebody\" e \"Amen\".\nNel 2007 l'artista ha siglato un contratto discografico con la Decca Records, pubblicando nello stesso anno il quarto album \"Courage\". Tre anni pi\u00f9 tardi \u00e8 stata la volta di \"Ithaca\"."}
{"id": "1893614", "revid": "287204", "url": "https://it.wikipedia.org/wiki?curid=1893614", "title": "Callithrix kuhlii", "text": "Lo uistit\u00ec di Wied (\"Callithrix kuhlii\" ) \u00e8 un primate platirrino della famiglia dei Cebidi.\nSi credeva che questi animali fossero frutto dell'ibridazione spontanea di popolazioni di \"Callithrix geoffroyi\" e \"Callithrix penicillata\": studi del DNA mitocondriale hanno tuttavia messo gli studiosi di fronte all'esistenza di una nuova specie.\nDistribuzione.\nL'animale \u00e8 endemico della foresta atlantica costiera del Brasile sud-orientale, dove colonizza le aree di foresta con denso sottosuolo ed alberi giovani. La specie presenta simpatria con la scimmia leonina \"Leontopithecus chrysomelas\", con la quale pu\u00f2 presentare qualche forma di mutualismo e non in competizione per il cibo, poich\u00e9 quest'ultima si muove nella parte alta della foresta.\nDescrizione.\nDimensioni.\nMisura circa 40 cm di lunghezza, di cui la met\u00e0 spetta alla lunga coda, per un peso di 350-400 g.\nAspetto.\nIl pelo \u00e8 generalmente nero con la testa grigia e caratteristiche striature grigie su dorso e coda, che \u00e8 inanellata. \u00c8 presente un'area bianca su fronte e guance: i ciuffi sulle orecchie sono di colore nero.\nBiologia.\nSono animali diurni e sociali: vivono in gruppetti di circa sette individui dove le femmine sono in numero maggiore (solitamente doppio) rispetto ai maschi. Ogni gruppo occupa un territorio di circa un ettaro che viene marcato tramite secrezioni della ghiandola soprapubica, tuttavia tale territorio non difende attivamente da eventuali intrusi: i vari territori si sovrappongono per larghi tratti e spesso vari esemplari utilizzano un singolo albero come fonte di nutrimento, senza che accadano episodi di violenza. Ciascun esemplare possiede un proprio timbro vocale ed individua altri esemplari con altre vocalizzazioni ben distinte per ciascun individuo: questo comportamento \u00e8 paragonabile al chiamarsi per nome.\nIn caso di pericolo, solitamente questi animali si disperdono, ma se il predatore \u00e8 di piccole dimensioni \u00e8 possibile che si riuniscano in gruppo ed esibiscano comportamenti intimidatori al fine di farlo allontanare.\nAlimentazione.\nSi nutrono principalmente di linfa, che ricavano incidendo la corteccia degli alberi coi loro particolari incisivi: non disdegnano di mangiare anche frutta, fiori ed insetti.\nRiproduzione.\nLa femmina dominante \u00e8 anche l'unica a potersi riprodurre, e si accoppia con pi\u00f9 maschi (poliandria) durante il periodo dell'estro. L'accoppiamento sembrerebbe avere una durata di 45 minuti.\nLa gestazione dura quattro mesi e mezzo, al termine dei quali vengono dati alla luce due gemelli che vengono presi in consegna dall'intero gruppo, che se ne prende cura lasciandoli alla madre solo il tempo della poppata. In questo modo, vengono svezzati attorno ai 5 mesi e diventano indipendenti attorno all'anno d'et\u00e0, periodo in cui raggiungono anche la maturit\u00e0 sessuale.\nLa femmina \u00e8 in grado di portare a termine con successo due gravidanze l'anno: entra nuovamente in estro circa una settimana dopo il parto.\nIn questa specie si riscontra chimerismo, ossia la stessa cellula uovo pu\u00f2 essere fecondata da spermatozoi di padri diversi, e per questo motivo i cuccioli possono nascere con vari tessuti provenienti da diversi padri.\nLa speranza di vita di questi animali in cattivit\u00e0 si aggira attorno ai 15 anni."}
{"id": "1893618", "revid": "1821847", "url": "https://it.wikipedia.org/wiki?curid=1893618", "title": "Than Tun", "text": "Biografia.\nLotta per l'indipendenza.\nDopo essersi diplomato a Rangoon, Than Tun cominci\u00f2 ad insegnare, il che gli apr\u00ec le porte allo studio del marxismo, da cui fu notevolmente influenzato. Nel 1936 si un\u00ec alla \"Dobama Asyaone\" (\"Associazione Noi Birmani\"), un'organizzazione nazionalista anti-britannica, di cui simpatizz\u00f2 per l'ala di sinistra. In quest'occasione assunse il nome di Thakin Than Tun (\"thakin\" significa \"padrone\" ed i membri della \"Dobama Asyaone\" lo anteponevano al proprio nome per indicare che loro, non gli inglesi, erano i padroni della Birmania). Nel 1937, assieme a U Nu, fond\u00f2 Il club \"Nagani\" (\"Dragone Rosso\"), impegnato nella traduzione in lingua birmana dei classici marxisti.\nDopo la fondazione del Partito Comunista della Birmania, Than Tun lasci\u00f2 la \"Dobama Asyaone\" e si un\u00ec al nuovo Partito. Tuttavia, gi\u00e0 nel 1940 venne arrestato dalle autorit\u00e0 britanniche e imprigionato a Insein. Qui, insieme a Thakin Soe, firm\u00f2 il \"Manifesto di Isein\", indirizzato ai comunisti e ai nazionalisti birmani, in cui si proponeva una momentanea alleanza con la Gran Bretagna per sconfiggere l'imperialismo giapponese, che minacciava di colpire anche la Birmania. Egli sostenne che l'alleanza internazionale anti-fascista e anti-giapponese avrebbe dovuto includere anche l'Unione Sovietica. Tale Manifesto critic\u00f2 l'operato di Aung San, il quale aveva fondato l'Esercito per l'Indipendenza della Birmania, filo-giapponese.\nDopo la formazione del governo pro-britannico di Ba Maw nel 1942, sostenuto dai comunisti, Than Tun venne rilasciato e divenne ministro della Terra e dell'Agricoltura; fu nello stesso anno che conobbe e spos\u00f2 Khin Gyi, sorella di Khin Kyi, madre del Premio Nobel per la pace Aung San Suu Kyi. Nel governo, Than Tun lavor\u00f2 con Aung San, ministro della Guerra, il cui EIB aveva ripudiato l'alleanza con il Giappone e si era schierato con la Gran Bretagna. \nDopo la fine della seconda guerra mondiale e la cacciata del Giappone, nel 1945 Than Tun divenne segretario generale dell'appena fondata Lega della Libert\u00e0 Popolare Anti-Fascista, composta dal Partito Comunista della Birmania, dal Partito Socialista della Birmania e dall'Esercito Nazionale Birmano. Inoltre, a luglio, il PCB tenne il suo secondo Congresso e Than Tun entr\u00f2 nel Comitato Centrale e nel Politburo.\nQuando Thakin Soe, denunciando il browderismo del PCB, fond\u00f2 il Partito Comunista della Birmania - Bandiera Rossa, Than Tun rimase fedele all'originale Partito Comunista, ma critic\u00f2 a sua volta il browderismo finch\u00e9 questo non fu abbandonato.\nLa guerra civile.\nIl PCB continu\u00f2 a collaborare con la Lega della Libert\u00e0 Popolare Anti-Fascista, ma quando Aung San - che ne era presidente - accett\u00f2 i seggi governativi offerti dal governatore britannico, il Partito si oppose strenuamente denunciando la \"capitolazione all'imperialismo\". In risposta, Than Tun venne deposto dalla carica di segretario generale e il PCB stesso venne espulso dalla coalizione.\nIl 4 gennaio 1948 fu dichiarata l'indipendenza, ma il PCB continu\u00f2 a criticare il governo birmano, diretto ora da U Nu. Questi temette che il Partito volesse organizzare un'insurrezione armata e ordin\u00f2 l'arresto dei suoi dirigenti il 27 marzo; il 28 marzo Than Tun riusc\u00ec a sfuggire all'arresto e fu costretto ad entrare in clandestinit\u00e0, riparando nella \"fortezza operaia\" di Pyinmana; da qui, diresse la guerriglia comunista nella Birmania centrale.\nIn aprile, il Comitato Centrale sollev\u00f2 Thein Pe (arrestato qualche mese prima) dalla carica di segretario generale ed elesse Than Tun presidente del Partito. Da questa carica, egli si fece promotore di un maoismo ortodosso, filo-cinese e sostenitore della strategia della guerra popolare. Numerosi quadri del Partito vennero inviati in Cina per una formazione ideologica e organizzativa rivoluzionaria.\nNel 1955, Than Tun propose al governo di intavolare trattative di pace, nella speranza che anche in Birmania potesse sorgere una nuova democrazia. Le trattative per\u00f2 fallirono e la guerra civile ricominci\u00f2.\nMentre in Cina si svolgeva la Rivoluzione Culturale, Than Tun lanci\u00f2 una campagna di rettifica nel 1967, colpendo coloro che sostenevano la necessit\u00e0 del processo di pace al posto che continuare la guerra, come il segretario del Partito Yebaw Htay e Bo Yang Aung.\nL'anno successivo, in settembre, il Tatmadaw localizz\u00f2 Than Tun; questi si diede alla fuga, inseguito dalle truppe governative. Il 24 settembre, una sua guardia del corpo lo assassin\u00f2, prima di arrendersi al Tatmadaw.\nIl PCB lod\u00f2 Than Tun come un dirigente dotato di grandi capacit\u00e0 non solo ideologiche, ma anche tattiche e organizzative, un eroe nella lotta per la liberazione nazionale e il socialismo. Effettivamente, egli mostr\u00f2 sempre innate capacit\u00e0 organizzative e diede il suo contributo ad ogni stadio della lotta indipendentista e poi anti-dittatoriale della Birmania."}
{"id": "1893620", "revid": "339392", "url": "https://it.wikipedia.org/wiki?curid=1893620", "title": "Fayoum", "text": ""}
{"id": "1893625", "revid": "181699", "url": "https://it.wikipedia.org/wiki?curid=1893625", "title": "Acciaio norico", "text": "L'acciaio norico (latino: \"chalybs noricus\") era un acciaio ad alto contenuto di carbonio prodotto nell'antica regione norica e famoso in tutto l'Impero romano, dove era impiegato per la produzione di armi, per la sua durezza. Un centro di produzione era Magdalensberg.\nStoria.\nLa proverbiale durezza dell'acciaio norico \u00e8 espressa da Ovidio, \"durior [...] ferro quod noricus excoquit ignis\", it. \"Pi\u00f9 duro del ferro temperato dal fuoco norico\". Il minerale ferroso era estratto da due montagne ancora note come \"Erzberg\", \"montagne minerarie\", una a H\u00fcttenberg, in Carinzia, l'altra a Eisenerz, in Stiria, a 70\u00a0km di distanza l'una dall'altra.\nUna spada ritrovata a Krenovica, in Moravia, risalente circa al 300 a.C., in base alla sua composizione chimica, compatibile con il minerale estratto a Erzberg, \u00e8 stata identificata da Buchwald come un esempio primitivo di acciaio norico. Una spada pi\u00f9 recente, datata al 100 a.C. e rinvenuta a Zempl\u00edn, nella Slovacchia orientale, \u00e8 caratterizzata da una lunghezza non comune (0,95m) e dal fatto di recare una incisione in latino (?V?TILICI?O); Buchwald la identifica come una \"bella spada in acciaio norico\"."}
{"id": "1893626", "revid": "767487", "url": "https://it.wikipedia.org/wiki?curid=1893626", "title": "Rogue - Il solitario", "text": "Rogue - Il solitario (\"War\") \u00e8 un film del 2007 diretto da Phillip G. Atwell, interpretato da Jet Li e Jason Statham.\nTrama.\n\"John Crawford\" e \"Tom Lone\" sono due agenti dell'FBI di San Francisco impegnati nella lotta alle Triadi cinesi e agli Yakuza e sono anche alla ricerca del \"Solitario,\" un killer mercenario che miete vittime nella malavita giapponese.\nDurante uno scontro a fuoco in un porto, Lone spara in faccia al killer che, caduto in acqua, viene dato per morto anche se non vi \u00e8 traccia del suo corpo. Il mattino seguente, John telefona a Tom dicendogli che una talpa all'interno dell'FBI collabora con la Yakuza. Poco dopo il Solitario irrompe in casa di Tom, uccidendo lui e la sua famiglia e dando, infine, fuoco alla casa. John, precedentemente invitato dal suo amico per un barbecue, arriva sul luogo del delitto, capisce che il responsabile del massacro \u00e8 il Solitario e giura di vendicarsi.\nTre anni dopo il massacro, il Solitario torna a uccidere, massacrando sia membri del clan Shiro della Yakuza, ovvero i suoi precedenti capi, sia membri della Triade cinese capeggiata dal clan Chang. Le sue azioni scatenano una guerra e John Crawford, sempre sulle tracce del killer, ha la sua occasione per fermarlo.\nIntanto, il Solitario continua il suo doppio gioco; il leader delle Triadi, Chang, gli fa giurare di proteggere la moglie e la figlia, lo Yakuza Shiro, tramite la figlia gli ordina di uccidere Chang e tutta la sua famiglia per evitare una futura vendetta nei suoi confronti. Il Solitario uccide Chang e ne risparmia la sua famiglia ma il suo gesto viene catturato da una fotocamera di un uomo di Shiro, il quale lo convoca con l'intento di ucciderlo a causa del suo gesto d'altruismo. Il Solitario massacra gli ultimi uomini del clan della Yakuza e durante lo scontro con Shiro, egli rivela la sua identit\u00e0; il suo nome \u00e8 \"Tom Lone\". Tre anni prima, il Solitario aveva ucciso la sua famiglia, ma Lone era riuscito ad eliminare il killer, decidendo di prendere il suo posto per scoprirne i mandanti e la talpa. Si era quindi sottoposto ad una plastica facciale ed a un intervento alle corde vocali per cambiare voce.\nPrima di essere ucciso mediante decapitazione, Shiro confessa che la talpa era proprio John Crawford.\nLone da un appuntamento all'ex amico per pareggiare i conti. Dopo una dura lotta, Lone confessa la sua identit\u00e0 e Crawford ammette di essere la talpa affermando che quando ha venduto Lone alla Yakuza, Shiro parlava di un pestaggio e non di una strage. Crawford chiede perdono, ma Lone si rifiuta (\"Lone \u00e8 morto. Io sono il Solitario\") e si prepara ad ucciderlo. Il cecchino che copre Crawford sta per sparare al killer ma Crawford protegge l'ex-amico che, per\u00f2, lo uccide sparandogli alle spalle.\nDopo aver donato ai familiari di Chang una preziosa statua in oro per aiutarli a rifarsi una vita, e dopo aver spedito alla figlia di Shiro (vice di quest'ultimo) la testa del padre per spingerla ad abbandonare la Yakuza, il Solitario lascia la citt\u00e0.\nDistribuzione.\nLa pellicola \u00e8 stata distribuita negli Stati Uniti il 24 agosto 2007, in Italia il 18 luglio 2008.\nAccoglienza.\nCritica.\nIl film riceve critiche positive sia negli Stati Uniti che in Italia e \"Time Out\" lo inserisce nella lista dei migliori 100 film d'azione della storia del cinema."}
{"id": "1893628", "revid": "122524301", "url": "https://it.wikipedia.org/wiki?curid=1893628", "title": "Silvio Gesell", "text": "Biografia.\nLa madre di Silvio Gesell era Jeanette Talbot, vallona, mentre suo padre Ernesto, prussiano, originario di Aachen (Aquisgrana), era un agente delle tasse. Silvio era il settimo di nove figli.\nDopo aver frequentato la B\u00fcrgerschule di Sankt Vith, una scuola elementare e media statale per figli di famiglie a basso reddito, si iscrisse a un liceo privato a Malmedy. Sebbene i genitori intendessero mandarlo all'universit\u00e0, la grave malattia del padre lo costrinse ad abbandonare gli studi. Trov\u00f2 quindi lavoro come impiegato postale dell'Impero Germanico.\nSentendosi frustrato per tale modesto incarico, decise di dedicarsi al commercio presso la ditta del fratello, che vendeva prodotti odontoiatrici a Berlino. All'et\u00e0 di vent'anni ne divenne rappresentante a Malaga, in Spagna, ma dovette rientrare a Berlino per il servizio militare. Completata la leva, lavor\u00f2 come commerciante a Braunschweig, dove si spos\u00f2 con Anna B\u00f6ttger, e ad Amburgo per poi essere inviato nel 1887 come rappresentante in Argentina, dove apr\u00ec una succursale della ditta del fratello.\nLa Grande depressione argentina, che danneggi\u00f2 notevolmente la sua attivit\u00e0 commerciale, lo spinse a riflettere su alcuni problemi strutturali legati al sistema monetario. Nel 1891 pubblic\u00f2 in tedesco il suo primo lavoro su quel tema: \"Una riforma sostanziale del denaro come passaggio allo Stato sociale\". In seguito scrisse \"Nervus Rerum\" (\"La sostanza delle cose\") e \"La rinazionalizzazione del denaro\", opera contro la cessione a privati del reddito da signoraggio derivante dal diritto di battere moneta, tema che rimarr\u00e0 presente in tutte le sue ulteriori opere. Nel 1892, ceduta la sua attivit\u00e0 argentina al fratello, torn\u00f2 in Europa.\nDopo una permanenza in Germania, dove era considerato un sovversivo e un sorvegliato speciale, si trasfer\u00ec a Les Hauts-Geneveys in Svizzera (Cantone di Neuch\u00e2tel) e, per sostenersi, acquist\u00f2 una fattoria pur continuando i suoi studi economici.\nNel 1900 fond\u00f2 la rivista \"Geld-und Bodenreform\" (\"Denaro e riforma agraria\"), che non ottenne ampia diffusione e fu chiusa nel 1903 per motivi finanziari. Dal 1907 al 1911 torn\u00f2 in Argentina, quindi rientr\u00f2 in Germania e and\u00f2 a vivere in una comune a Oranienburg, a nord di Berlino, chiamata Obstbausiedlung Eden, fondata da Franz Oppenheimer. Qui fond\u00f2 la rivista \"Der Physiokrat\" (\"Il Fisiocrate\") in collaborazione con Georg Blumenthal, che fu censurata nel 1914, allo scoppio della I Guerra Mondiale.\nNel 1915 lasci\u00f2 nuovamente la Germania per tornare alla sua fattoria svizzera. Sebbene non fosse marxista, nel 1919 Ernst Niekisch e l'anarchico Gustav Landauer lo chiamarono a prendere parte alla Repubblica dei Consigli Bavarese, offrendogli dapprima un posto in una \"commissione\", ma in seguito quello di \"rappresentante del popolo (Ministro) per le Finanze\". Gesell scelse come suoi collaboratori il matematico svizzero Theophil Christen e l'economista Ernst Polenske e prontamente redasse una legge per la creazione di Libere corporazioni. Il suo mandato dur\u00f2 per\u00f2 solo 7 giorni perch\u00e9 - similmente a quanto avvenuto a Berlino contro Rosa Luxemburg e Karl Liebknecht - il governo mand\u00f2 i \"Corpi Franchi\" (reparti armati generalmente formati da ex-combattenti, ma in cui non mancavano neanche i delinquenti comuni) a stroncare sanguinosamente la neonata Repubblica, considerandola sovietica. Landauer fu ucciso (come la Luxemburg e Liebknecht), ma Gesell fu solo imprigionato per diversi mesi con l'accusa di alto tradimento, salvo poi essere assolto dal tribunale di Monaco di Baviera. A causa della sua partecipazione alla Repubblica dei Consigli, la Svizzera gli tolse il permesso di soggiorno e non pot\u00e9 pi\u00f9 rientrare a Les Hauts-Geneveys.\nCos\u00ec si rec\u00f2 prima a Nuthetal (Potsdam-Mittelmark), poi di nuovo a Oranienburg. Dopo un altro breve soggiorno in Argentina nel 1924, nel 1927 torn\u00f2 a Oranienburg, dove mor\u00ec di polmonite l'11 marzo 1930.\nDalla moglie Anna B\u00f6ttger ebbe 4 figli, tutti cittadini argentini perch\u00e9 nati a Buenos Aires: nel 1888 Ernesto Fridolin; nel 1889 Ana; nel 1891 Carlos Idaho, che contribu\u00ec a fondare Villa Gesell (una cittadina marina in Provincia di Buenos Aires, in Argentina); nel 1893 Juanita.\nDalla relazione extraconiugale con Jenny Blumenthal, nata F\u00fchrer, figlia del suo collaboratore, nacque Hans-Joachim F\u00fchrer, nato in Germania nel 1915. Ebbe relazioni extraconiugali anche con Wanda Tomys e Grete Siermann. Fautore dell'amore libero, cerc\u00f2 inutilmente di convincere le sue amanti a convivere con lui nella sua fattoria.\nGesell si era arricchito durante la depressione economica argentina, accumulando una discreta fortuna; ricevette anche parecchio sostegno economico da donatori privati, ad esempio Paul Klemm, uno dei romeni pi\u00f9 ricchi del suo tempo. Questo gli permise di concentrarsi sui suoi studi economici senza doversi preoccupare delle questioni finanziarie.\nBattezz\u00f2 la propria teoria \"L'ordine economico naturale\" (1916), ma poi - nella prefazione all'edizione del 1919 - evidenzi\u00f2 che, non esistendo sistemi economici naturali, quel \"naturale\" andava inteso come \"a misura d'uomo\".\nGesell si form\u00f2 attraverso letture eterogenee, soprattutto Adam Smith, David Ricardo, Pierre-Joseph Proudhon, Charles Darwin, Friedrich Nietzsche, Lloyd George, Fl\u00fcrscheim, Max Stirner (di cui apprezz\u00f2 molto \"L'unico e la sua propriet\u00e0\"); dedic\u00f2 anche molta attenzione alle opere di Karl Marx, che criticava apertamente.\nSecondo Gesell, quando Marx parla di plusvalore lo fa superficialmente sottovalutando i risvolti effettivi. Guardandolo sotto un diverso punto di vista lo si pu\u00f2 vedere cos\u00ec: il plusvalore accumulato dal capitalista \u00e8 intrinsecamente finalizzato al caso di necessit\u00e0, ovvero al caso di investimenti da fare o di danni da riparare. Solo quando ci\u00f2 non si verifichi (e quindi il capitalista in questione si dimostri un buon amministratore) allora potr\u00e0 permettersi di attingere al capitale immagazzinato. Dopotutto non potrebbe obiettivamente cedere il plusvalore ai dipendenti confidando in una improbabile restituzione in caso di necessit\u00e0 aziendale. \u00c8 quindi un fattore irrinunciabile.\nIn virt\u00f9 di questa necessit\u00e0 il salario dei dipendenti \u00e8 mantenuto il pi\u00f9 basso possibile dal capitalista, ma l'interpretazione marxista \u00e8 fuorviante. Marx d\u00e0 un valore al tempo, cosa che non corrisponde alla realt\u00e0. Si d\u00e0 per scontato che una persona possa lavorare un certo tempo massimo al giorno. Un dipendente non accetterebbe di lavorare sotto una certa cifra giornaliera, corrispondente alla cifra minima per vivere, che quindi esiger\u00e0 a prescindere dal lavoro da svolgere. A parit\u00e0 di salario minimo giornaliero il capitalista quindi cercher\u00e0 di mantenere al lavoro il dipendente pi\u00f9 tempo possibile. Ecco stabilita un'equivalenza. Quindi il rapporto salario/tempo \u00e8 scollegato e fittizio, \u00e8 stabilito solo per convenzione bilaterale.\nAssodato ci\u00f2, secondo Gesell anche le teorie di Marx sul paragone salari/prezzi risultano sbagliate. Marx definisce come plusvalore la differenza tra salari totali di un'azienda e fatturato (ovvero il totale del valore delle merci vendute). E secondo Marx il concetto di plusvalore \u00e8 un'aberrazione. Gesell invece dice che nella realt\u00e0 sono i prezzi delle merci che vengono spontaneamente ad adattarsi ai salari generali. Questo per una semplice legge domanda/offerta che pu\u00f2 essere cos\u00ec riassunta: distribuendo il plusvalore, e quindi aumentando i salari, automaticamente aumenterebbero di pari misura i prezzi, annullando di fatto l'aumento salariale ed avviando una spirale inflazionistica. In definitiva, il plusvalore \u00e8 un adattamento spontaneo e inevitabile del mercato, non un'\"aberrazione disonesta\" creata dal padrone.\nLasci\u00f2 numerosi opuscoli, libri, saggi, discorsi, sia in tedesco che in spagnolo, ora raccolti in 18 volumi editi a L\u00fctjenburg dalla Casa editrice per l'Economia Sociale.\nPensiero.\nSilvio Gesell fu vegetariano praticante. Si considerava un cittadino del mondo e adorava la Terra, che chiamava familiarmente \"la nostra zuppiera\", in quanto solo da essa si ottengono tutti i nostri cibi e che pertanto dovrebbe appartenere a tutti gli uomini, indipendentemente dal sesso, dalla classe sociale, dalle condizioni economiche, dalle appartenenze religiose e dall'et\u00e0.\nA partire dal 1848 i socialisti si erano allontanati dai liberali (configurandosi come gruppo di pensiero-politico autonomo) essenzialmente perch\u00e9, oltre ai diritti naturali (i soli fermamente pretesi dai liberali) s'erano accorti di quanto nocivi fossero, per la classe operaia, i profitti di capitale, e ne pretendevano l'abolizione.\nLa sopraevidenziata dipendenza dalla terra (in Europa ormai quasi tutta detenuta in propriet\u00e0 privata) aveva ivi esasperato gli animi, sia per il prelievo, da parte padronale, di larga parte del raccolto (mezzadria), sia per gli affitti agrari: la valvola di sfogo era rappresentata dall'emigrazione verso terre libere, ma all'estero da dove, a causa della scarsa popolazione, i prodotti andavano ritrasportati nel vecchio continente con costi che taglieggiavano il reddito agrario colonico, assottigliandolo come in patria (soprattutto quando non solo la Germania, ma anche l'Inghilterra e l'Italia, per difendersi dall'emigrazione, applicarono dazi contro le importazioni alimentari).\nGesell si occup\u00f2 di tali tematiche, condividendo la proposta marxista relativa all'eliminazione della propriet\u00e0 privata della terra, ma contestandone la statalizzazione; Gesell - contrario al kolkhoz ed alla conduzione comunitaria - suggeriva la successiva concessione onerosa a privati (diritto di superficie), in modo da ripristinare completamente la precedente macchina produttiva libertaria, ma con reddito agrario comunizzato e che quindi poteva essere portato o in diminuzione delle tasse o preferibilmente a creazione degli assegni familiari (che allora non esistevano) cio\u00e8 quello che oggi definiamo \"reddito di cittadinanza\".\nGesell infatti evidenzia come, filiando, la classe operaia si dia la zappa sui piedi, perch\u00e9 la presenza di quei figli, una volta divenuti adulti ed aumentando l'offerta di lavoro, per la legge della domanda ed offerta, far\u00e0 contrarre i salari dei padri; invece i profitti di capitale da affitti e da commercio (si pensi alla valorizzazione immobiliare ottenuta, nell'Italia del XXI secolo, attraverso l'immigrazione) vengono ingigantiti dall'aumento numerico, per cui \u00e8 equo e giusto che siano essi a spesare gli assegni familiari (e non, come attualmente, il costo del lavoro).\nPer quanto riguarda i \"valori aggiunti\" sulla terra (immobili, impianti d'irrigazione e di trasporto, frutteti ecc.) essi sono e restano di propriet\u00e0 privata fino ad intercorso ammortamento, dopo di che vengono gratuitamente trasferiti al Comune, come \"annesso e connesso nonch\u00e9 superfetazione\" della terra comunale.\nQueste tematiche sono trattate nel 2\u00ba libro (\"Liberterra\") del suo testo principale (\"The natural economic order\"). Nel 3\u00ba, 4\u00ba e 5\u00ba libro, non credendo alla possibilit\u00e0 che lo statalismo riesca a costruire un sistema produttivo migliore dell'esistente, credente ma darwinista ed accanito proudhoniano, Gesell economista difende il principio di riappropriazione del pieno valore del proprio lavoro. Tuttavia, considerando insostituibile la divisione del lavoro e poich\u00e9 ormai molti lavori concorrono alla formazione del valore finale, ritiene che ci\u00f2 porterebbe ad enormi difficolt\u00e0 e conflittualit\u00e0; pertanto ci rinunzia parzialmente e, affermando che il singolo operaio non sar\u00e0 notevolmente contrariato se di piccola parte del suo lavoro si approprier\u00e0 un altro lavoratore (purch\u00e9 non un capitalista), si limita a puntare all'eliminazione dei profitti di capitale, ma tenendosi ben stretto libero mercato e pluralismo economico.\nAlla resa dei conti egli non vuole niente di diverso da ci\u00f2 che vuole Marx, solo cerca di ottenerlo percorrendo altre strade. Molteplici sono infatti i profitti di capitale, ma tutti riconducibili alla formula\nAffinch\u00e9 il risultato di una moltiplicazione sia nullo, deve essere nullo uno dei moltiplicatori: Marx sceglie di azzerare la S (Somma detenuta dai privati) optando per lo statalismo, la programmazione economica e la cancellazione del libero mercato, in definitiva il \"totalitarismo economico\". Gesell invece - sempre per tenersi ben stretto il libero mercato e il pluralismo economico - incomincia a chiedersi se ci sia modo di azzerare il secondo moltiplicatore, la I, cio\u00e8 il Saggio d'Interesse.\nUsufruendo anche delle esperienze proudhoniane e dopo aver notato che l'insolito e imprevisto \"potere straordinario\" del denaro gli proviene dal fatto di essere praticamente l'unica \"merce indeperibile\", comincia a pensare ad un \"Freigeld\" (denaro libero, ossia una moneta che perde valore col passare del tempo). Effettivamente, finch\u00e9 il denaro non si \"squaglia\", nulla obbliga il suo possessore a farlo affluire sul mercato finanziario o a comprare (almeno finch\u00e9 non si ritrovi in condizioni di necessit\u00e0); e ci\u00f2 rappresenta la spaventosa forza di cui egli usufruisce per procacciarsi il Premio di Liquidit\u00e0 e conseguentemente tutti gli altri profitti di capitale.\nFatta questa diagnosi, individuato il tumore, Gesell procede rapidamente ad asportarlo, anche se Giacomo Matteotti s'accorger\u00e0 d'una contrariet\u00e0 imprevista tal ch\u00e9 - ancorch\u00e9 innamorato di Gesell e delle sue teorie e convinto che esse sole possano apportare un vero socialismo - propende per soprassedere, in attesa della realizzazione di una moneta di tipo on-off (cio\u00e8 che si squagli in mano ai privati, ma cessi di squagliarsi non appena in mano alle banche)."}
{"id": "1893629", "revid": "228587", "url": "https://it.wikipedia.org/wiki?curid=1893629", "title": "Antesignani", "text": "Nell'antica Roma, gli antesignani erano truppe leggere d'elite che costituivano l'avanguardia di una legione, addestrati per combattere al di fuori della formazione da battaglia della fanteria pesante. \"Antesignani\" significa infatti \"quelli prima dello stendardo\" (Signus, Signum).\nIn senso figurato, nella lingua italiana, per antesignano si intende una persona che prima di altri sostiene idee, teorie, tecniche o simili. Altri sinonimi sono precursore, pioniere: \"un antesignano dei trapianti cardiaci \"un precursore, un pioniere \u00e8 chi precede, guida gli altri nel formulare un'idea, una dottrina o nell'azione: \"gli antesignani\" \"della rivoluzione francese\"; \"fu un antesignano\" \"nella lotta per la libert\u00e0\".\nStoria.\nLe truppe degli antesignani comparvero successivamente alle riforme militari di Gaio Mario fra la fine del II secolo e l'inizio del I a.C.\nArmati con lance, diversi giavellotti leggeri ed un gladio, avevano un'armatura pi\u00f9 leggera (una semplice corazza pettorale di bronzo invece della lorica hamata), un elmetto di bronzo Coolus e piccoli scudi ovali invece dei pesanti \"scuta\" per avere maggiore agilit\u00e0.\nDurante le marce, il compito degli antesignani era di proteggere le colonne in movimento, esplorare la zona di movimento e rendere sicura l'area davanti all'esercito. In battaglia potevano essere utilizzati per fare da guardia all'avanzata di una legione, per rispondere a schermaglie lanciate da disturbatori nemici o per supportare la cavalleria se non erano disponibili ausiliari specializzati.\nStoricamente, l'organizzazione della legione inizi\u00f2 a cambiare verso la fine del II secolo a.C. I precedenti manipoli di hastati, principes e triarii, in seguito alle riforme di Gaio Mario, erano equipaggiati allo stesso modo e solo i nomi rimanevano. Tre dei loro manipoli, aumentati di numero a 160 uomini, formavano ora una coorte, la nuova principale unit\u00e0 tattica dell'esercito romano, oltre alla ora da 80 uomini centuria. Questi cambiamenti offrirono maggiore flessibilit\u00e0 tattica alla legione. Invece di essere limitata ad una formazione da tre linee da battaglia, i soldati potevano facilmente essere posizionati in una, due o pi\u00f9 linee. Una coorte era inoltre grande abbastanza da operare separatamente rispetto al corpo principale dell'esercito ed eseguire compiti minori in maniera indipendente.\nDopo le guerre sociali i cosiddetti \"socii\", cio\u00e8 le popolazioni italiche alleate di Roma, ricevettero la cittadinanza e i loro uomini vennero reclutati direttamente all'interno delle legioni invece che come ausiliari italici. Tuttavia, la scomparsa di questi ultimi e dei leggeri velites (aboliti da Mario) ridussero gli effettivi fra le truppe di supporto di una legione rendendola dipendente da fanteria leggera esterna. Durante il I secolo a.C. divenne comune arruolare diversi legionari d'elite come Antesignani per riempire questo vuoto che si era creato."}
{"id": "1893630", "revid": "1711941", "url": "https://it.wikipedia.org/wiki?curid=1893630", "title": "Loth\u00edriel", "text": ""}
{"id": "1893635", "revid": "289247", "url": "https://it.wikipedia.org/wiki?curid=1893635", "title": "Truppe sovietiche", "text": ""}
{"id": "1893637", "revid": "174925", "url": "https://it.wikipedia.org/wiki?curid=1893637", "title": "Immortali di Persia", "text": ""}
{"id": "1893639", "revid": "339392", "url": "https://it.wikipedia.org/wiki?curid=1893639", "title": "Tebani", "text": ""}
{"id": "1893640", "revid": "1718925", "url": "https://it.wikipedia.org/wiki?curid=1893640", "title": "L'uomo dal braccio d'oro (romanzo)", "text": "L'uomo dal braccio d'oro (\"The Man with the Golden Arm\") \u00e8 un romanzo di Nelson Algren pubblicato nel 1950. Nello stesso anno vinse la prima edizione del National Book Award.\nTrama.\nIl romanzo \u00e8 ambientato a Chicago, negli anni '40, brulicante di disperati e delinquenti senza dimora. \nFrankie Machine, reduce di guerra e di galera, prevede le combinazioni di una partita a dadi meglio di una calcolatrice.\nIl protagonista \u00e8 un antieroe dei bassifondi che vivendo in questo contesto non ha alternative: sogna di suonare la batteria, ma la sua innata destrezza lo condanna a giocare col portafoglio degli ingenui, e successivamente a scivolare negli abissi della morfina, rimanendo incastrato nella rete dei ricatti della malavita.\nNemmeno Sophie, la giovane moglie, inchiodata a una sedia a rotelle e a un rancore verso il responsabile del suo stato cio\u00e8 lui, pu\u00f2 essere un conforto per Frankie Machine.\nL'uomo dal braccio d'oro \u00e8 un indimenticabile noir sociale, un classico della narrativa americana.\nAl cinema.\nDal \"bestseller\" \u00e8 stato tratto nel 1955 l'omonimo film di Otto Preminger che ottenne tre \"nomination\" al Premio Oscar. Celeberrima la colonna sonora di Elmer Bernstein, la prima jazz composta per una pellicola."}
{"id": "1893642", "revid": "36426", "url": "https://it.wikipedia.org/wiki?curid=1893642", "title": "Ritratto romano", "text": "Il ritratto romano fu uno dei pi\u00f9 importanti vertici dell'arte romana e del ritratto in generale, raggiungendo traguardi di grande intensit\u00e0. Ci sono giunti numerosissimi esemplari, anche originali, che hanno permesso una valutazione molto approfondita di questa disciplina artistica sotto Roma.\nLa grande quantit\u00e0 e qualit\u00e0 dei ritratti della produzione romana ha talvolta falsato la prospettiva di studio di alcuni storici che vi hanno visto l'unica civilt\u00e0 antica dedita pienamente a questa arte. In realt\u00e0, se sembra appurata la filiazione del ritratto etrusco da quello romano, il ritratto greco ellenistico, il primo a raggiungere aderenza somatica al soggetto e ricchezza psicologica, fu sicuramente il punto di partenza per le esperienze romane.\nStoria degli studi.\nWinckelmann nella \"Storia delle Arti del disegno presso gli antichi\" (1764), non pose alcun accento sulla ritrattistica romana. Fu solo dalla seconda met\u00e0 del XX secolo che, col superarsi delle convenzioni accademiche e la riscoperta del \"verismo\" e del realismo, che nacque un'ammirazione via via crescente per i ritratti romani. Nel 1895 Wickhoff rivendic\u00f2 l'autonomia dell'arte romana su quella greca, esemplificando il ritratto come apporto del tutto originale al mondo artistico antico. Nei primi decenni del secolo successivo si arriv\u00f2 per\u00f2 a studi che ponevano l'accento sull'esaltazione nazionalistica, contrapponendolo grossolanamente al ritratto greco e facendolo filiare semmai da quello etrusco (Paribeni). Solo negli anni successivi alla seconda guerra mondiale si pot\u00e9 avviare uno studio critico e storico pi\u00f9 adeguato del ritratto sebbene permanessero in alcuni studiosi le posizioni, errate, degli studi precedenti.\nForme.\nNell'arte romana va distinto il ritratto onorario pubblico da quello privato, legato al culto degli antenati. Il primo, che esaltava pubblicamente il merito, affondava le proprie radici nel ritratto greco, mentre il secondo aveva origini prettamente italiche; i due aspetti arrivarono talvolta a fondersi e confluire.\nIl ritratto romano, seguendo un gusto gi\u00e0 presente in ambito etrusco e italico, prevedeva raffigurazioni anche dei soli busti e di sole teste, a differenza dell'arte greca dove il corpo era concepito come qualcosa di inscindibile e trattato unitariamente. Ci\u00f2 derivava dalla suggestione che la personalit\u00e0 caratteristica di una figura si concentrasse nella testa e che questa fosse sufficiente per rappresentarne l'intera individualit\u00e0. Nell'arte romana verr\u00e0 sviluppata l'erma-ritratto e il busto.\nNell'epoca repubblicana per busto si intendeva fino al collo, mentre all'epoca di Adriano arrivava a comprendere a met\u00e0 corpo, comprendendo le spalle e l'attacco delle braccia. Le statue nude erano una concessione al gusto greco, in realt\u00e0 nel mondo romano, come fa notare anche Plinio, la statua onoraria romana prevedeva il cittadino togato o con la corazza: se il secondo caso esiste anche in opere ellenistiche, non ci sono pervenute statue togate anteriori all'et\u00e0 di Silla, eccettuato il discusso \"Arringatore\". La statua loricata (con corazza, adattata alle forme delle statue eroiche greche) compare nell'et\u00e0 augustea (\"Augusto loricato\", mentre statue seminude di stampo greco vengono caratterizzate dai romani con uno stridente ritratto non idealizzato e da alcuni attributi come la corazza usata come puntello (\"Statua di generale da Tivoli\" del Museo nazionale romano). Seguono invece la tipologia greca le statue sedute per poeti e pensatori.\nLe statue equestri, nate in Grecia, vennero aumentate di dimensioni e di applicazioni dai Romani (come i monumenti ai trionfatori su quadriga, derivati dai monumenti greci di vincitori di corse). Le statue onorarie su colonna, sempre riprese dai Greci, ebbero un uso simile a quello degli archi trionfali.\nIl ritratto come \"imago clipeata\" (testa entro uno scudo) risale invece almeno alla seconda guerra punica, e la loro genesi non \u00e8 ancora del tutto chiarita, forse da collegare a esperienze medio-italiche.\nRaffinatissimi supporti erano le gemme-sigillo, le gemme e i cammei.\nInfine i ritratti circolavano sulle monete, che avevano anche lo scopo, in epoca imperiale, di diffondere rapidamente in tutto l'Impero l'immagine del sovrano: appena il nuovo principe si insediava, infatti, faceva inviare la propria effigie alle zecche di Roma e provinciali.\nOrigini.\nLa radice \"autoctona\" del ritratto romano \u00e8 legata all'istituto giuridico dello \"ius imaginum\", secondo la quale i patrizi (e solo essi) avevano il diritto di esporre raffigurazioni degli antenati (e non era consentito costruire altre statue, provvedimento nell'ottica dell'evitare il culto della personalit\u00e0 dopo la cacciata dei re, che durer\u00e0 fino all'epoca imperiale, anche se gi\u00e0 Pompeo ad esempio si \u00e8 fatto ritrarre contravvenendo alla norma) nel cortile interno della propria casa (\"atrium\"), entro armadietti che venivano aperti solo in determinate occasioni (in particolare i funerali di membri della famiglia stessa, come testimonia ad esempio Polibio). Tali rappresentazioni erano anticamente in cera. Col tempo esse dovettero essere replicate, finch\u00e9 non vennero realizzate in marmo e bronzo, copiando i modelli pi\u00f9 antichi.\nMa i ritratti di cera non erano ottenuti meccanicamente, colando il liquido nel calco di gesso preso dal volto del defunto, come dimostra lo stile e l'interpretazione artistica del ritratto da parte del suo artefice. Tutt'al pi\u00f9 il calco poteva essere usato come modello per creare l'effigie del defunto o come espediente per velocizzare l'opera.\nStoria.\nRitratti \"achillei\".\nUn esempio di innesto tra cultura greca e romana \u00e8 rappresentato dai cosiddetti ritratti \"achillei\", cio\u00e8 quelle statue a tutto tondo dove un corpo nudo o seminudo rispondente pienamente ai canoni classici veniva accostato a un ritratto realistico piuttosto stridente, che a un greco dell'et\u00e0 classica sarebbe apparso probabilmente grottesco. Nella statua di personaggio romano da Delos si notano le fattezze ben individualizzate della testa ritratta impostata su un corpo in posizione eroica di classica idealizzazione; nella statua di generale romano da Tivoli un corpo in atteggiamento maturato dalla \"ponderatio\" di Lisippo \u00e8 accostato a una corazza (simbolo della carriera militare del personaggio, secondo un simbolismo assente in ambito greco) e il realismo del ritratto corrucciato e anziano \u00e8 stonante.\nA partire da queste esperienze la nuova \"aristocrazia del denaro\" romana, impost\u00f2 le premesse per l'arte del ritratto. In quell'epoca si defin\u00ec quindi una committenza alta e aristocratica, interessata a ritratti idealizzati e psicologici, nel ricco stile ellenistico \"barocco\", e una committenza \"borghese\", interessata a ritratti fedeli nella fisionomia, anche a scapito dell'armonia dell'insieme e della valenza psicologica: i filoni rimasero paralleli, secondo il pi\u00f9 tipico eclettismo dell'arte romana.\nRitratto repubblicano.\nL'uso delle effigie degli antenati risalirebbe all'inizio della repubblica. Ma tali immagini non erano ancora nello stile realistico tipico dell'epoca di Silla, vero momento di separazione col ritratto ellenistico, ma seguivano il mite naturalismo ellenistico, come dimostra la \"statua Barberini\" di un vecchio togato che regge con orgoglio le statue dei suoi antenati.\nL'esasperazione della realt\u00e0 nel ritratto romano (il cosiddetto ritratto romano repubblicano) ebbe inizio quindi all'inizio del I secolo a.C. e dur\u00f2 fino al secondo triumvirato (43 a.C.-38 a.C.), periodo che coincise con una forte esaltazione delle tradizioni e delle virt\u00f9 dei patrizi, contro il movimento dei Gracchi e l'avanzare delle forze della plebe fino alla guerra sociale (91-88 a.C.). Si assistette in definitiva a una presa di coscienza del valore della \"gens\", che si riflette nei ritratti. Lo stile di queste opere \u00e8 secco e minuzioso nella resa dell'epidermide solcata dagli anni e dalle dure condizioni della vita tradizionale contadina. Vi si legge un certo disprezzo altezzoso e un'inflessibile durezza, come nel famoso ritratto 535 del Museo Torlonia. Queste caratteristiche sembrano discostarsi volontariamente dall'eleganza e la mondanit\u00e0 degli sciolti ritratti ellenistici. Nonostante la breve durata del fenomeno artistico, esso fu una delle prime \"invenzioni\" artistiche romane e riflesse una precisa situazione storica, esaurendosi con essa.\nCon la diffusione della successiva moda neoattica le classi superiori abbandonarono questo tipo di ritratto, che invece continu\u00f2 ad essere imitato da coloro che guardavano con desiderio alla classe dei patrizi, i liberti, soprattutto nei monumenti sepolcrali.\nRitratto imperiale.\nL'et\u00e0 di Augusto fu caratterizzata in tutte le vicende artistiche da un'algida classicit\u00e0. Particolare fu nel ritratto la fusione del tipo ufficiale e del tipo privato, per via della concezione neoattica che preferiva una sobria idealizzazione alla sfera della contingente quotidianit\u00e0 e del verismo. Con l'esaurirsi del classicismo la dualit\u00e0 tra i due tipi di ritratto riprese, con il clamoroso esempio dei due ritratti di Vespasiano, uno espressivamente volgare (Ny Carlsberg Glyptotek) e uno di aristocratica intellettualit\u00e0 (Museo Nazionale Romano n. 330).\nL'ultimo periodo dell'et\u00e0 Flavia ci ha lasciato ritratti di grande finezza, come la \"dama dal collo lungo\" dei Musei Capitolini (stanza degli Imperatori n. 33), che mostra un elemento tipico dell'epoca, la torsione della testa.\nCon Traiano si ebbe una notevole rivoluzione, che port\u00f2 alla fusione tra il ritratto privato e quello pubblico (cosiddetto ritratto del decennale). Nell'espressione del sovrano viene accentuata l'abitudine dell'uomo al comando militare, l'energia, l'autorevolezza e la risolutezza, ma il ritratto resta umano, reale. Durante la guida di Adriano e degli Antonini si manifestarono nuove tendenze, come quella di incidere nelle sculture particolari che prima erano realizzati con la pittura, quali le sopracciglia o le iridi. Nello stesso periodo avvenne anche una profonda ellenizzazione allineando il gusto romano al coevo stile in voga in Asia Minore, alla corte di Erode Attico.\nUna vera e propria svolta artistica ebbe luogo al tempo dei Severi, che coinvolse il ritratto leggermente in ritardo (dopo il 220). Le novit\u00e0 sono gi\u00e0 visibili nei ritratti di Alessandro Severo e di Gordiano III, con un abbandono del plasticismo ellenistico in favore di una forma semplificata, stereometrica, con particolari quali i capelli e la barba inseriti con l'incisione (quasi a bulino). Inizialmente queste tendenze non furono irreversibili, come dimostra il successivo ritratto di Pupieno vicino allo stile antonino. Furono gli albori dell'arte tardoantica del III secolo, che riusc\u00ec a riflettere nei ritratti dalle forme non pi\u00f9 organicamente connesse tra loro quell'espressione di tormento interiore in un'epoca tra le pi\u00f9 angosciate della storia. Esempi di questo periodo vanno dal ritratto di Decio a quello di Diocleziano (compresi i ritratti degli Imperatori illirici di Brescia) e comprende anche ritratti di bambini; il ritratto femminile invece mantenne pi\u00f9 a lungo la compostezza tradizionale.\nSolido appare il ritratto di Gallieno, mentre ormai brutalmente semplificato appare il monumento dei Tetrarchi di Venezia. Questa rivoluzione \u00e8 dovuta sia all'estrazione plebea e provinciale di gran parte della nuova aristocrazia romana, imperatori compresi, sia alle tendenze religiose dell'epoca che influenzarono la rappresentazione regale fissando in una vacua ieraticit\u00e0 l'essenza sacrale della sua carica. Il prevalere, anche in ambito privato, dell'\"homo spiritualis\" port\u00f2 a far affievolire la necessit\u00e0 di verosimiglianza fisica dei ritratti, accentuando invece le forme emaciate e l'espressivit\u00e0 degli occhi. Agli inizi del V secolo Paolino da Nola scriveva come \"arrossirebbe\" nel farsi dipingere secondo il suo vero aspetto di Adamo terrestre e peccatore.\nIn pittura.\nL'arte del ritratto interess\u00f2 sicuramente anche la pittura, sebbene non ci siano pervenuti esempi riferibili ai grandi artisti dell'epoca, ma solo opere in tono minore, dalle quali \u00e8 comunque possibile individuare alcune tendenze di fondo. Anche in pittura si ebbe una produzione ritrattistica pi\u00f9 generica e idealizzata classicamente accanto a una pi\u00f9 realista e viva: \u00e8 un esempio del primo caso il lezioso ritratto di dama pompeiano con la matita appoggiata alla bocca che esprime un senso di intellettuale meditazione; \u00e8 esempio del secondo caso il pi\u00f9 vivo ritratto del fornaio Paquius Proculus e della moglie.\nIl Tondo severiano, pur non essendo di ottima fattura, ci testimonia come fossero in uso anche i ritratti di famiglia. Questa opera, da dove venne cancellata la testa di Geta in seguito a una \"damnatio memoriae\" proviene dall'Egitto ed era un ritratto ufficiale corrente, replicato nei luoghi dell'amministrazione pubblica per illustrare le fisionomie della famiglia imperiale.\nDi qualit\u00e0 ben migliore e di fresco realismo sono quei ritratti privati da applicare sulle mummie, i cosiddetti ritratti del Fayyum, sparsi nei musei di tutto il mondo e databili da I (o forse II) secolo d.C. al IV. Queste opere dovevano essere eseguite quando la persona era ancora in vita e tenuti esposti nelle case; il loro stile riecheggia le opere ellenistiche, il cui retaggio era ancora ben vivo nell'et\u00e0 romana. In Occidente la tradizione pittorica ellenistica si perse pi\u00f9 precocemente e prevalse invece lo stile sommario dell'arte plebea. Sebbene le composizioni riecheggino ancora modelli aulici, la qualit\u00e0 pittorica \u00e8 pi\u00f9 scadente (come nell'ipogeo di Trebio Giusto a Roma, met\u00e0 IV secolo, o nella tomba di Silistra, fine del IV). Nel corso del VI secolo da questa tradizione germogli\u00f2 un tipo di ritratto dipinto dalla grande semplificazione formale a vantaggio di un'intensa astrazione e espressivit\u00e0, che prelude gi\u00e0 allo stile bizantino (\"ritratto della vedova Turtura raccomandata dai santi Felice e Adatto\" nelle catacombe di Commodilla)\nAltri supporti per i ritratti furono la sfoglia d'oro applicata al vetro (la cui estrema specializzazione tecnica permise una sopravvivenza pi\u00f9 duratura del realismo romano di discendenza ellenistica) o i ritratti di miniatura che ornavano i rotuli e, in seguito, i codici. Le fonti ci informano anche di opere con ritratti e elogi di uomini celebri: pare che Varrone ne avesse raccolti settecento in una sua opera."}
{"id": "1893647", "revid": "36426", "url": "https://it.wikipedia.org/wiki?curid=1893647", "title": "Wickhoff", "text": ""}
{"id": "1893650", "revid": "1005847", "url": "https://it.wikipedia.org/wiki?curid=1893650", "title": "Jebel Ali", "text": "Jebel Ali (), \u00e8 una citt\u00e0 portuale degli Emirati Arabi Uniti situata a 35\u00a0km a sud-ovest di Dubai.\nGeografia.\nDelle strutture molto importanti per quest'area sono: il porto (che \u00e8 uno dei pi\u00f9 grandi del Medio Oriente) e il Dubai World Central International Airport, aeroporto che, una volta terminato, sar\u00e0 il pi\u00f9 grande del mondo in termini di traffico, capacit\u00e0 passeggeri e scambio merci.\nSviluppo immobiliare.\nJebel Ali, come tutta Dubai, sta vivendo una straordinaria crescita in ambito edilizio legato soprattutto al turismo. Molto importanti ed imponenti sono le opere che stanno prendendo forma in questa zona:"}
{"id": "1893653", "revid": "287204", "url": "https://it.wikipedia.org/wiki?curid=1893653", "title": "Ghiacciaio del Freney", "text": "Il ghiacciaio del Freney si trova in Valle d'Aosta nel massiccio del Monte Bianco.\nDalla struttura leggermente a circo, \u00e8 compreso tra la cresta di Peuterey e la cresta dell'Innominata. Si estende per una superficie di 1,1 km\u00b2 e scavalca dislivello di 1785 metri (punto pi\u00f9 alto 4120 m s.l.m., punto pi\u00f9 basso 2335\u00a0m s.l.m.)."}
{"id": "1893656", "revid": "1543377", "url": "https://it.wikipedia.org/wiki?curid=1893656", "title": "Ala Gallorum Indiana", "text": "L'Ala Gallorum Indiana (\"Ala dei Galli di Indo\") era una unit\u00e0 di cavalleria ausiliaria dell'esercito romano composta da Galli, il cui nome deriva da quello del loro primo comandante Giulio Indo, un nobile della trib\u00f9 dei Treveri che collabor\u00f2 a sedare una rivolta gallica nel 21.\nSi ritiene che l\"'Ala Indiana\" abbia partecipato alla conquista romana della Britannia, tanto che attorno alla met\u00e0 del I secolo era insediata a \"Corinum\" (Cirencester); la sua presenza \u00e8 testimoniata dal ritrovamento di una tomba di un \"eques\" a Cirencester prodotta in uno stile che risale agli anni 70. Nel 98 si trova attestata in Germania inferiore e nel 134 in Germania superiore."}
{"id": "1893658", "revid": "1977557", "url": "https://it.wikipedia.org/wiki?curid=1893658", "title": "Robert Grant Aitken", "text": "Ha lavorato all'Osservatorio Lick dove ha cominciato a studiare sistematicamente le stelle doppie, misurando la loro posizione e calcolando le loro orbite.\nRiconoscimenti.\nA Robert Grant Aitken la UAI ha intitolato il cratere lunare Aitken e un asteroide, 3070 Aitken ."}
{"id": "1893659", "revid": "123033755", "url": "https://it.wikipedia.org/wiki?curid=1893659", "title": "Bivacco Barenghi", "text": "Il bivacco Beppe Barenghi \u00e8 un bivacco in comune di Acceglio, in valle Maira. Inaugurato nel 1958, dispone di 9 posti letto. Si trova ai bordi del lago del Vallonasso di Stroppia, nella parte superiore della montagna di Stroppia.\nStoria.\nIl bivacco fu inaugurato nel 1958. \u00c8 dedicato a Beppe Barenghi, alpinista milanese morto nel 1954 sul monte Api.\nCaratteristiche e informazioni.\nSi tratta di una struttura metallica internamente rivestita in legno.\nL'interno \u00e8 diviso in due zone:\nLa struttura \u00e8 dotata di illuminazione elettrica alimentata mediante pannelli solari. Il rifornimento d'acqua \u00e8 assicurato dal vicino lago del Vallonasso di Stroppia.\nAccesso.\nDal lato italiano, il bivacco si raggiunge da Chiappera. Si parcheggia l'auto presso il rifugio Campo Base o poco pi\u00f9 avanti, presso il ponte delle Fie; si segue il sentiero S18 (attenzione! tratti esposti) passando per il rifugio Stroppia e risalendo quindi l'altopiano carsico noto come \"montagna di Stroppia\", per arrivare in circa 4 ore al bivacco.\nDalla Francia il bivacco \u00e8 raggiungibile da Fouillouze attraverso il colle di Nubiera, oppure da Serenne attraverso il colle di Gippiera."}
{"id": "1893673", "revid": "287204", "url": "https://it.wikipedia.org/wiki?curid=1893673", "title": "Callithrix penicillata", "text": "Lo uistit\u00ec dai pennacchi neri (\"Callithrix penicillata\" ) \u00e8 un primate platirrino della famiglia dei Cebidi.\nDistribuzione.\nVivono nelle foreste a galleria dell'altopiano centrale del Brasile, grossomodo nell'area compresa fra gli stati di Biahia e Paran\u00e1 e verso l'interno fino allo stato di Goi\u00e1s.\nDescrizione.\nDimensioni.\nMisura circa 45 cm di lunghezza, di cui pi\u00f9 di met\u00e0 \u00e8 occupata dalla coda, per un peso di 450 g.\nAspetto.\nLa testa \u00e8 bruno scuro o nera, con peli bianchi sparsi qua e l\u00e0, mentre la fronte \u00e8 bianca. Il torso, l'addome ed i fianchi sono grigi, mentre il quarto posteriore \u00e8 solitamente nero, cos\u00ec come la parte ventrale. La coda possiede anelli bianchi su fondo nero: i ciuffi in corrispondenza delle orechcie sono anch'essi neri (da qui il nome comune della specie).\nBiologia.\nSi tratta di animali diurni ed arboricoli: vivono in gruppi di 2-14 individui, che comprendono una coppia dominante coi figli di differenti parti. Il gruppo definisce un proprio territorio che delimita con secrezioni ghiandolari, anche se la difesa di quest'ultimo \u00e8 assai blanda e spesso possono essere osservati pi\u00f9 gruppi mentre si nutrono su un unico albero.\nI vari esemplari comunicano tramite tutta una serie di vocalizzazioni anche ultrasoniche, quindi non udibili all'orecchio umano.\nCaso raro fra i primati, questi animali sembrano presentare comportamenti migratori sincronizzati con le stagioni secca ed umida: mancando studi accurati sul campo in proposito, non si conosce la durata n\u00e9 la direzione di tali migrazioni.\nAlimentazione.\nQuesti animali sono perlopi\u00f9 resinivori: oltre alla linfa degli alberi, durante la stagione secca la dieta pu\u00f2 comprendere anche insetti ed altri invertebrati e piccoli vertebrati.\nRiproduzione.\nQuesti animali, come confermato anche da studi su popolazioni selvatiche (che hanno smentito invece le credenze sui costumi riproduttivi di altre specie), sono monogami: la coppia dominante \u00e8 l'unica a potersi riprodurre, anche perch\u00e9 solitamente gli altri componenti del gruppo sono i figli di parti precedenti.\nLa gestazione dura circa cinque mesi, al termine dei quali vengono dati alla luce solitamente due gemelli. Questi ultimi vengono presi in consegna dall'intero gruppo, che collabora alla loro cura, mentre la madre li accudisce solo durante la poppata. In questo modo, essi vengono svezzati attorno ai due mesi d'et\u00e0 e diventano del tutto autosufficienti dopo l'anno: la maturit\u00e0 sessuale viene raggiunta attorno all'anno e mezzo d'et\u00e0, anche se questi animali sono soliti accoppiarsi in et\u00e0 piuttosto avanzata.\nLa femmina ricomincia il proprio ciclo estrale a una settimana di distanza dal parto: pu\u00f2 quindi portare a termine con successo due gravidanze l'anno.\nLa speranza di vita di questi animali in cattivit\u00e0 \u00e8 di 15 anni."}
{"id": "1893679", "revid": "33689", "url": "https://it.wikipedia.org/wiki?curid=1893679", "title": "Giulio Indo", "text": "Nel 21 collabor\u00f2 a sedare una rivolta anti-romana dei Treveri e degli Edui, guidata da Giulio Sacroviro e Giulio Floro. Successivamente pass\u00f2 a comandare un'ala di cavalleria, la \"Ala Gallorum Indiana\", che prese il nome da lui e che forse prese parte alla conquista della Britannia; questa ala si trovava certamente a \"Corinum\" (Cirencester) intorno agli anni settanta.\nLa figlia di Indo, Giulia Pacata, spos\u00f2 il procuratore della Britannia Romana, Giulio Alpino Classiciano, e lo seppell\u00ec a \"Londinium\" nel 65 d.C."}
{"id": "1893682", "revid": "1005847", "url": "https://it.wikipedia.org/wiki?curid=1893682", "title": "Interporto di Catania Bicocca", "text": "L'Interporto di Catania Bicocca, gestito da S.I.S. (Societ\u00e0 Interporti Siciliani S.p.A.), \u00e8 un grande complesso intermodale in fase di costruzione nell'area posta a sud della citt\u00e0 di Catania tra la stazione di Bicocca e la Zona industriale di Catania.\nOccuper\u00e0 una volta ultimato un'area complessiva di 212.000 metri quadrati. La superficie dell'interporto \u00e8 divisa in 166.000 metri quadrati del \"Polo Logistico\" e 46.000 metri quadrati dell\"'Area di sosta\" collegati anche con strada dedicata allo scalo di Bicocca connesso alla linea Messina-Catania-Siracusa.\nL'interporto sar\u00e0 connesso con la Tangenziale di Catania che garantisce il collegamento con la rete stradale e autostradale, con il Porto di Catania e con l'Aeroporto di Fontanarossa. L'area specifica destinata al Polo Intermodale, dell'estensione di 125.000 metri quadrati, \u00e8 delimitata dal fascio di binari a sud-est della stazione di Bicocca, dalla Tangenziale di Catania a sud-ovest e dalla linea ferroviaria Catania-Palermo a nord-ovest.\nStoria.\nIl progetto dell'Interporto di Catania Bicocca nasce da tutta una lunga serie di progetti e interventi di pianificazione (ma anche di lunghi rinvii, sospensioni, richieste di modifica progettuale) a livelli europeo, nazionale e regionale:\nVenne previsto inizialmente nel \"Piano Generale dei Trasporti \"(PGT) del 1986; L'interporto infatti perseguiva la finalit\u00e0 di copertura dell'intera area siciliana sud-orientale (da Catania a Siracusa).\nVenne successivamente incluso tra gli interporti giudicati di interesse nazionale e ammesso al finanziamento ai sensi della legge 240 del 4 agosto 1990, concernente gli \"Interventi dello Stato per la realizzazione di interporti finalizzati al trasporto merci e in favore della intermodalit\u00e0\".\nIn seguito fu incluso nel\nIl CIPE nel settembre del 2003 deliberava che il progetto, rivisitato alla luce delle indicazioni emerse nella Conferenza dei servizi dell'aprile 2003 e approvato nel settembre 2003\ndalla Commissione dei lavori pubblici della Regione Siciliana desse luogo all'espletamento delle gare d'appalto per la costruzione dei lotti costituiti dall'area di sosta/polo logistico, polo intermodale e polo logistico tra novembre 2003 e ottobre 2004, appalto aggiudicato alla societ\u00e0 \u201cInterporto di Catania S.p.A.\u201d.\nIl 23 giugno 2008 il presidente della Regione Siciliana Raffaele Lombardo siglava, con il Ministero delle infrastrutture e dei trasporti, il Ministero dello sviluppo economico e la Societ\u00e0 interporti siciliani, il II \"Accordo di programma quadro\" per il trasporto delle merci e la logistica che sbloccava risorse per 113 milioni di euro per l'interporto di Catania Bicocca (e 78 per l'interporto di Termini Imerese), programmando inoltre il terzo e quarto lotto (Polo intermodale e strada di collegamento). La prima area di sosta per 98 autoarticolati del polo logistico, gi\u00e0 realizzata, \u00e8 stata inaugurata il 16 aprile 2010 con la presenza dei sottosegretari ai Trasporti, Giachino, alle Infrastrutture e ai Trasporti, Reina, del Presidente della Regione Siciliana, Lombardo e del presidente della \"Societ\u00e0 degli Interporti siciliani SpA\", De Dominicis; rappresenta un primo passo in vista dell'entrata in funzione dell'impianto in relazione all'intermodalit\u00e0 ruota-rotaia."}
{"id": "1893684", "revid": "1977557", "url": "https://it.wikipedia.org/wiki?curid=1893684", "title": "Herbert Hall Turner", "text": "A lui \u00e8 attribuita la scoperta dei terremoti di grande profondit\u00e0. In campo astronomico \u00e8 considerato l'ideatore del termine parsec."}
{"id": "1893700", "revid": "767487", "url": "https://it.wikipedia.org/wiki?curid=1893700", "title": "Dante 01", "text": "Dante 01 \u00e8 un film del 2008 diretto da Marc Caro.\n\u00c8 il primo film diretto unicamente da Caro, in precedenza noto al pubblico solo per alcune sue collaborazioni con Jean-Pierre Jeunet. Il film, uscito nelle sale italiane il 25 luglio 2008, ha avuto un costo di \u20ac 8.000.000\nTrama.\nSan Giorgio \u00e8 l'unico sopravvissuto all'incontro della sua nave spaziale con un'entit\u00e0 aliena. Accusato della morte del suo equipaggio, \u00e8 confinato nella prigione spaziale \"Dante 01\", in orbita attorno al pianeta infuocato Dante, nella quale sono rinchiusi sei pericolosi criminali considerati cavie per esperimenti genetici.\nI detenuti, scoperti i poteri del nuovo arrivato, si dividono in due fazioni opposte: chi lo adora e chi lo teme.\nControllati costantemente da un'\u00e9quipe di scienziati e guardie carcerarie, alla fine troveranno un pretesto per unirsi."}
{"id": "1893703", "revid": "2121138", "url": "https://it.wikipedia.org/wiki?curid=1893703", "title": "Camiro", "text": "Camiro (, \"Kameiros\" o \"Kamiros\") \u00e8 un ex comune della Grecia nella periferia dell'Egeo Meridionale (unit\u00e0 periferica di Rodi) con 5.145 abitanti secondo i dati del censimento 2001.\n\u00c8 stato soppresso a seguito della riforma amministrativa, detta programma Callicrate, in vigore dal gennaio 2011 ed \u00e8 ora compreso nel comune di Rodi.\n\u00c8 situato dove in passato sorgeva una citt\u00e0, presso una penisola nella costa nord-occidentale dell'isola.\nLa citt\u00e0 era il cuore di una regione agricola e costituiva una delle tre Citt\u00e0-Stato dell'isola di Rodi, insieme a Lindos e Ialiso.\nStoria.\nDurante la preistoria, l'intera area fu abitata dagli Achei, anche se il primo insediamento sulla collina fu fondato solo successivamente dai Dori. Le fondamenta del tempio furono iniziate quantomeno nell'VIII secolo a.C. Nel VI secolo a.C. Camiro fece parte dell'esapoli dorica (dal V secolo a.C. Pentapoli dorica).\nNell'area del sito archeologico aperto ai visitatori sono conservate le rovine della Camiro ellenistica, ricostruita sopra quella originaria dorica, dopo che un terremoto nel 226 a.C. distrusse la citt\u00e0 ed il tempio. Nel 142 a.C. la citt\u00e0 venne distrutta per una seconda volta da un nuovo terremoto.\nL'antica citt\u00e0 dorica era costruita su tre livelli, seguendo il sistema urbanistico di Ippodamo. Sulla sommit\u00e0 della collina si trovava l'Acropoli, con il tempio di Atena Kameiras e la Sto\u00e0. Intorno al VI secolo a.C., sempre in cima alla collina, onde far defluire per gravit\u00e0 l'acqua verso i pozzi della parte abitata, fu costruito un piccolo bacino artificiale coperto, con una capacit\u00e0 di 600 metri cubi d'acqua, sufficiente a soddisfare le esigenze idriche di un massimo di 400 famiglie. In seguito, sopra il bacino, fu costruita la Stoa. La Stoa era costituita da due file di colonne doriche, con uno spazio nel retro per alloggi ed attivit\u00e0 commerciali.\nL'insediamento urbanistico principale era situato nella parte centrale della collina, costituito da una griglia di viuzze parallele e blocchi di case, tutto costruito con terrazzamenti, resi necessari dal pendio che caratterizza l'intero complesso.\nNella parte inferiore della collina si trovano invece edifici a carattere religioso: un Tempio dorico, probabilmente dedicato ad Apollo, la Piazza della fontana con l'Agor\u00e0 di fronte ad essa ed il Peribolo degli Altari, che conteneva varie statue e doni votivi alle varie divinit\u00e0.\nI primi scavi archeologici furono organizzati da Alfred Biliotti e da Auguste Salzmann tra il 1852 e il 1864. Nel 1928, durante l'occupazione italiana dell'isola, la Scuola archeologica italiana di Atene inizi\u00f2 un lavoro sistematico di scavi in tutta l'area, congiuntamente ad una fase di restauri conservativi che durarono fino al termine della seconda guerra mondiale.\nLocalit\u00e0.\nCamiro \u00e8 suddivisa nelle seguenti comunit\u00e0:"}
{"id": "1893708", "revid": "287204", "url": "https://it.wikipedia.org/wiki?curid=1893708", "title": "Poligrafo (autore)", "text": "Un poligrafo (dal greco = molto e = scrivo) \u00e8 un autore versatile, che scrive su diversi e talora disparati argomenti. Il termine viene attribuito a molti letterati fioriti nella prima met\u00e0 del XVI secolo, subito dopo l'invenzione della stampa, i quali si guadagnavano da vivere presso un editore con lavori propri o curando, traducendo e spesso plagiando i lavori altrui.\nAutori poligrafi.\nCome esempi di poligrafi dell'antichit\u00e0 possiamo citare Plutarco, l'autore oltre che delle biografie raccolte nelle \"Vite parallele\", di circa 80 altre opere, conosciute col nome di \"Moralia\", di argomento e genere vario (retorica, politica, religione, scienza, letteratura, ecc.). Fra i poligrafi rinascimentali possiamo citare il Doni, nella cui imponente produzione letteraria troviamo novelle, opere teatrali, fiabe, biografie, saggi di critica letteraria, repertori bibliografici, saggi sulle arti figurative o sulla musica, epistolari, enciclopedie, ecc. Fra i poligrafi moderni si pu\u00f2 citare Carlo Amoretti autore di saggi giuridici, saggi scientifici sui pi\u00f9 disparati argomenti, opere di storia, reportage di viaggi, ecc.\nDal punto di vista cronologico, i poligrafi erano molto numerosi nell'antichit\u00e0, soprattutto, nel Medioevo e nel Rinascimento; diventano progressivamente pi\u00f9 rari in et\u00e0 moderna e contemporanea soprattutto a causa dello sviluppo della specializzazione anche in letteratura."}
{"id": "1893709", "revid": "117026597", "url": "https://it.wikipedia.org/wiki?curid=1893709", "title": "Episodi di Sugar Sugar", "text": "Lista degli episodi di \"Sugar Sugar\" (\"Sugar Sugar Rune\"), anime tratto dall'omonimo manga di Moyoco Anno, trasmesso in Giappone su TV Aichi e TV Tokyo dal 2 luglio 2005 al 24 giugno 2006. In Italia \u00e8 stato trasmesso su Italia 1 dal 14 febbraio al 3 luglio 2008. Per la messa in onda italiana, gli episodi presentano doppio titolo perch\u00e9 sono stati divisi in due parti da 12 minuti ciascuno; un anno dopo \u00e8 stata riproposta da Boing con gli episodi interi.\nLa sigla originale di apertura, , \u00e8 interpretata da Karia Nomoto, mentre quelle di chiusura, sempre da Karia Nomoto per gli ep. 1-29 e dalle doppiatrici giapponesi di Chocola e Vanilla (Marika Matsumoto e Juri Ihata) per gli ep. 30-51. Quella italiana, invece, \u00e8 cantata dalle Linee Parallele (Francesca Daprati e Betty Cavalli)."}
{"id": "1893710", "revid": "36426", "url": "https://it.wikipedia.org/wiki?curid=1893710", "title": "Ritratto repubblicano", "text": ""}
{"id": "1893711", "revid": "228587", "url": "https://it.wikipedia.org/wiki?curid=1893711", "title": "Callithrix acariensis", "text": "Lo uistit\u00ec del Rio Acari (\"Callithrix acariensis\" ) \u00e8 un primate platirrino della famiglia dei Cebidi di recente scoperta.\nCome il nome suggerisce, questa specie \u00e8 diffusa dalla riva occidentale del fiume Acari ai fiumi Aripuan\u00e3 e Juruena. Predilige le foreste non inondate, anche secondarie (ossia rase al suolo per qualche motivo e ricresciute in un secondo momento): non esita ad eleggere a propria casa anche piantagioni di alberi da frutto e campi di manioca.\nCome gli altri uistit\u00ec, manca di pollici opponibili e le sue unghie sono appuntite e simili ad artigli, ad eccezione dell'unghia del pollice che \u00e8 larga ed appiattita.\nIl pelo \u00e8 bianco sulla testa e tende ad ingrigirsi man mano che si procede verso la coda, a volte con peli arancioni sparsi sul dorso. Il ventre \u00e8 invece bianco su gola e petto ed arancio sul basso ventre: arancioni sono anche le parti interne delle cosce. La coda \u00e8 invece nera con la punta arancio. La faccia \u00e8 rosata con macchie nere fra gli occhi, sulle guance e sul mento."}
{"id": "1893712", "revid": "729019", "url": "https://it.wikipedia.org/wiki?curid=1893712", "title": "Stazione di Levico Terme", "text": "Levico Terme \u00e8 una stazione ferroviaria sulla linea della Valsugana Trento\u00a0\u2013 Venezia a servizio della citt\u00e0 lacustre di Levico Terme: questa si trova tra le stazioni di Roncegno Bagni-Marter e quella di Caldonazzo.\nDati ferroviari.\nIl fabbricato viaggiatori ricorda lo stile degli edifici austro-ungarici di fine XIX secolo. Lo stesso stile si ritrova nelle stazioni di Roncegno e di Borgo Centro. All'interno del fabbricato si trova un bar molto frequentato. Sotto la veranda interna si trova la biglietteria self-service.\nI binari sono 3, ma solo il 1\u00ba e 2\u00ba vengono utilizzati per il servizio viaggiatori. Il 3\u00ba binario viene utilizzato dai convogli merci, che caricano presso l'adiacente stabilimento di imbottigliamento dell'acqua Levico Casara.\nMovimento passeggeri e merci.\nNella stazione fermano tutti i treni con destinazioni per Trento, Bassano del Grappa, Venezia e Padova, a servizio dei numerosi pendolari.\nServizi.\nLa stazione dispone di:"}
{"id": "1893719", "revid": "1543377", "url": "https://it.wikipedia.org/wiki?curid=1893719", "title": "Poligrafo (cardiologia)", "text": "Il poligrafo o policardiografo (dal greco \u03a0\u03bf\u03bb\u03cd\u03c2 = molto e \u0393\u03c1\u1fb4\u03c6\u03c9 = scrivo) \u00e8 uno strumento utilizzato in cardiologia per la registrazione simultanea di elettrocardiogramma, fonocardiogramma e/o apicocardiogramma e sfigmogramma carotideo e giugulare.\nStoria.\nVenne introdotto all'inizio del XX secolo, prima dell'introduzione dell'elettrocardiogramma, dal cardiologo James Mackenzie per poter cogliere la cronologia dei reperti registrati..\nUn particolare tipo di poligrafo \u00e8 stato chiamato macchina della verit\u00e0."}
{"id": "1893720", "revid": "36426", "url": "https://it.wikipedia.org/wiki?curid=1893720", "title": "Ritratti ellenistici", "text": ""}
{"id": "1893721", "revid": "63756", "url": "https://it.wikipedia.org/wiki?curid=1893721", "title": "Decalcificazione", "text": "La decalcificazione del calcestruzzo consiste nella rimozione del calcio dai silicati idrati (C-S-H) che si formano a seguito dell'idratazione del cemento e che ne determinano sostanzialmente l'effetto legante.\nCon la perdita del calcio, i silicati idrati si trasformano in prodotti progressivamente meno leganti.\nLa perdita del potere legante pu\u00f2 essere completa nel caso limite di totale perdita del calcio.\nLa decalcificazione coinvolge anche il Ca(OH)2 (prodotto per idratazione del cemento) ma con danni inferiori a quelli derivanti dal processo precedente che \u00e8 accompagnato dalla perdita del componente pi\u00f9 importante dal punto di vista delle prestazioni meccaniche del calcestruzzo. \nL'effetto decalcificante si esplica in pratica con aumento di porosit\u00e0 e soprattutto con una perdita di resistenza meccanica.\nNella Tabella 1 delle UNI EN 206 sono riportate tutte le sostanze chimiche che possono essere causa di decalcificazione.\nIone magnesio e ione ammonio.\nLo ione ammonio e magnesio sono generalmente presenti nei pi\u00f9 diffusi fertilizzanti usati in agricoltura.\nNH4+ ( e di Mg++, reagiscono con l'idrossido di calcio secondo le seguenti reazioni:\nIn sostanza nella prima reazione l'idrossido di calcio, che \u00e8 solido, viene trasformato in un gas (NH3), che evapora, ed un sale di calcio idrosolubile e pertanto facilmente asportabile dall'acqua.\nIn tutti i casi che nella matrice cementizia si vengono a formare sali solubili, questi rischiano di essere asportati dalle acque dilavanti, lasciando dietro di s\u00e9 dei vuoti, indebolendo cos\u00ec la struttura ed esponendola ad ulteriori attacchi da parte degli agenti aggressivi.\nNel secondo processo invece, l'idrossido di calcio viene trasformato in un alto composto solido (Mg(OH)2 - brucite), meno solubile del Ca(OH)2, ma con poteri leganti inferiori a quelli della calce.\nL'azione del Mg++ \u00e8 ancora pi\u00f9 pericolosa perch\u00e9 pu\u00f2 arrivare a sostituirsi al calcio nei C-S-H con formazione di un silicati idrato di magnesio privo delle propriet\u00e0 leganti dei silicati idrati di calcio e che pu\u00f2 essere facilmente asportato dal movimento delle acque.\nAcidi.\nTutti gli acidi risultano pi\u00f9 o meno dannosi per la pasta cementizia.\nL'aggressione acida si manifesta con un progressivo disgregamento della matrice cementizia che consiste nella trasformazione prima della calce e poi dei C-S-H, ma anche degli alluminati idrati di alluminio, in sali solubili facilmente dilavabili dell'acqua \nGli acidi inorganici forti, come ad esempio l'acido cloridrico, l'acido solforico e l'acido nitrico eliminano la calce e abbassano il pH secondo le reazioni:\nNel primo caso si forma il cloruro di calcio notevolmente solubile. \nNel secondo caso la formazione di gesso \u00e8 causa della formazione dell'ettringite come descritto in seguito.\nNel terzo caso si forma il nitrato di calcio che \u00e8 un sale fortemente igroscopico capace di assorbire notevoli quantitativi d'acqua e di rendere, quindi, le strutture vulnerabili all'azione del gelo. \nL'acido cloridrico e l'acido nitrico inoltre decompongono sia i silicati che gli alluminati presenti nella pasta cementizia.\nIn realt\u00e0 gi\u00e0 con basse concentrazioni di acidi inorganici forti (dell'ordine dell'1%) si ha la distruzione della pasta cemenentizia nel giro di qualche mese.\nNel caso dell'acido carbonico e dell'anidride carbonica libera si hanno le seguenti reazioni:\nQuesta reazione determina la carbonatazione del calcestruzzo.\nL'abbassamento del pH del calcestruzzo e la presenza di composti di cloro pu\u00f2 essere causa di innesco della corrosione delle armature.\nAnche gli acidi organici hanno la capacit\u00e0 di sciogliere l'idrossido di calcio ma sono meno dannosi nei confronti del gel idrosilicatico.\nIl pi\u00f9 pericoloso \u00e8 sicuramente l'acido lattico presente delle industrie casearie.\nSono altrettanto pericolosi:\nMeno aggressivo \u00e8 l'acido ossalico, che anzi pu\u00f2 avere anche un effetto benefico poich\u00e9 reagendo con l'idrossido di calcio produce l'ossalato di calcio, insolubile, che va ad occludere le porosit\u00e0 del calcestruzzo rendendolo pi\u00f9 impermeabile.\nIone solfato.\nAltrettanto pericoloso per i calcestruzzi \u00e8 l'azione dello ione ione SO4-- poich\u00e9 pu\u00f2 provocare sia la decalcificazione che l'espansione e successiva fessurazione del conglomerato cementizio.\nLa decalcificazione del calcestruzzo da parte dello ione solfato pu\u00f2 essere esplicata sia nei confronti della calce con formazione di gesso (CaSO4\u20222H2O), sia nei confronti dei silicati idrati con formazione della thaumasite la cui formula chimica \u00e8 Ca3Si(CO3)(SO4)(OH)6\u00b712(H2O). .\nIl processo di formazione della thaumasite (favorito dalle basse temperature (0-10\u00a0\u00b0C) dall'elevata umidit\u00e0 (UR &gt; 95%) e quantit\u00e0 di anidride carbonica) \u00e8 particolarmente devastante poich\u00e9 interessa i silicati idrati di calcio dai quali dipende principalmente il potere legante del cemento.\nInfatti la formazione della thaumasite causando la riduzione (fino a scomparsa) dei silicati idrati di calcio, determina una riduzione (annullamento) del potere legante del cemento e di conseguenza delle caratteristiche meccaniche del calcestruzzo.\nLa formazione della thaumasite \u00e8 visivamente segnalata da una sorta di \"spappolamento\" del calcestruzzo, che diviene un materiale incoerente, e questo degrado \u00e8 tanto pi\u00f9 marcato quanto maggiore \u00e8 la riduzione dei silicati idrati di calcio.\nAi suddetti fenomeni, che causano un decadimento delle propriet\u00e0 meccaniche del calcestruzzo, si aggiunge l'ulteriore effetto negativo dello ione solfato che reagendo con gli alluminati idrati di calcio (C-A-H), non dotati degli stessi poteri leganti dei silicati idrati, d\u00e0 origine alla formazione dell'ettringite secondaria a cui \u00e8 associata la formazione di fessurazioni e distacchi di materiale dovuti al rigonfiamento differenziale del calcestruzzo."}
{"id": "1893722", "revid": "1543377", "url": "https://it.wikipedia.org/wiki?curid=1893722", "title": "Sempad il Connestabile", "text": "Ricopr\u00ec la carica di Connestabile o \"Sparapet\", comandante supremo delle forze armate armene.\nTradusse vari codici giuridici, e scrisse un importante resoconto sulla storia della Cilicia, la \"Chronique du Royaume de Petite Armenie\" (\"Cronaca del Regno della Piccola Armenia\").\nEgli organizz\u00f2 e combatte varie battaglie, come ad esempio la Battaglia di Mari, e gli fu affidato da suo fratello, il re Aitone I, un ruolo chiave di negoziatore con l'Impero mongolo.\nBiografia.\nAll'epoca della nascita di Sempad c'erano due dinastie fondamentali in Cilicia, i Rupenidi e gli Hetumidi, e lui era imparentato con entrambe.\nSempad era il figlio di Costantino di Barbaron ed Alice (o Partzapert) di Lampron (cugina di terzo grado del re Leone III d'Armenia).\nTra gli altri, erano suoi fratelli: Giovanni il Vescovo di Sis, Oscin di Corico, Stefania, moglie del re Enrico I di Cipro ed Aitone, che divenne re-consorte nel 1226.\nPrecedentemente aveva regnato Isabella d'Armenia, che era sposata a Filippo, figlio di Boemondo IV d'Antiochia.\nCostantino organizz\u00f2 l'assassinio di Filippo nel 1225 e costrinse Isabella a risposarsi con suo figlio Aitone, il 4 giugno 1226, facendo di lui il re-consorte, e poi il re dopo la morte di Isabella nel 1252.\nContesto storico.\nLa Cilicia armena era una nazione cristiana, legata all'Europa ed agli Stati Crociati, che combatteva contro i Musulmani per il controllo del Levante.\nAnche i mongoli erano una minaccia, poich\u00e9 l'impero di Gengis Khan aveva costantemente premuto verso occidente nella su apparentemente inarrestabile avanzata.\nI Mongoli avevano una meritata reputazione di ferocia, poich\u00e9 essi davano ai nuovi territori una sola opportunit\u00e0 di arrendersi, e se c'era resistenza, i Mongoli avanzavano e massacravano la popolazione locale.\nNel 1243, Sempad fece parte dall'ambasciata inviata a Caesarea (Kayseri), dove egli negozi\u00f2 con il comandante mongolo Baiju.\nNel 1246 e di nuovo nel 1259, Sempad fu incaricato di organizzare la difesa della Cilicia contro l'invasione del Sultanato di R\u00fbm.\nNel 1247, quanto re Aitone I decise che la pi\u00f9 saggia linea d'azione era la pacifica sottomissione ai Mongoli, Sempad fu inviato alla corte mongola a Karakorum, dove incontr\u00f2 il fratello di Kublai Khan, M\u00f6ngke Khan, e fece un'alleanza tra la Cilicia ed i mongoli, contro il comune nemico, i musulmani.\nLa natura di questo rapporto \u00e8 descritta in modo diverso da vari storici, alcuni di essi si riferiscono ad essa come ad un'alleanza, mentre altri la descrivono come una sottomissione alla sovranit\u00e0 mongola, che rendeva la Cilicia armena uno Stato vassallo.\nLo storico Angus Donal Stewart, afferma che \"Il re armeno vide l'alleanza con i Mongoli - o, pi\u00f9 precisamente, la rapida e pacifica sottomissione a loro - come la migliore linea d'azione.\"\nA comandanti militari armeni fu richiesto di servire nell'esercito mongolo, e molti di loro caddero combattendo per i mongoli.\nDurante la sua visita alla corte mongola del 1247-1250,\nSempad ricevette in moglie una parente del Gran Khan, con la quale ebbe un figlio, di nome Vasil Tatar,\nche in seguito fu catturato dai Mamelucchi nella battaglia di Mari del 1266.\nNel 1250 Sempad torn\u00f2 in Cilicia, ma nel 1254 si rec\u00f2 di nuova in Mongolia, accompagnando il re Aitone nel sua visita alla corte del Gran Khan, M\u00f6ngke.\nSempad mor\u00ec nel 1276, forse nella battaglia di Sarvandik'ar, combattendo contro i Mamelucchi d'Egitto, oppure contro un'invasione di Turcomanni da Marash.\nGli armeni vinsero la battaglia, ma Sempad e diversi altri baroni caddero.\nGiudice.\nSempad fu membro della Corte suprema armena, il \"Verin\" o \"Mec Darpas\", che esaminava le politiche governative ed i codici giuridici.\nCur\u00f2 una traduzione dal francese delle \"Assise di Antiochia\" (un codice giuridico), ed inoltre cur\u00f2 un \"Datastanagirk\"' (codice) in medio armeno, basato ed adattato su una precedente opera di Mkhitar Gosh.\nScrittore.\nSempad \u00e8conosciuto soprattutto per aver fornito una testimonianza oculare scritta della sua era.\nEgli scrisse la \"Chronique du Royaume de Petite Arm\u00e9nie\" (\"Storia del Regno della Piccola Armenia\") che inizia attorno al 951/952 e termina nel 1274, due anni prima della sua morte.\nEgli si bas\u00f2 su precedenti fonti armene, siriane, cristiane e forse bizantine, oltre che sulla osservazione diretta.\nGli scritti di Sempad sono considerati una risorsa preziosa dagli storici, sebbene alcuni li abbiano criticati come inattendibili, poich\u00e9 Sempad scriveva spesso per ragioni di propaganda piuttosto che storiche.\nEsistono varie traduzioni dell'opera, in vari livelli di completezza.\nSecondo lo storico Angus Donal Stewart esistono traduzioni in francese ed inglese che coprono il periodo fino al 1270.\nNel XIX secolo fu tradotta da Eduard Dulaurier e pubblicata in \"Recueil des historiens des croisades\", \"Historiens Armeniens I\", insieme ad alcuni proseguimenti estratti da un anonimo autore che coprono il periodo successivo alla morte di Sempad fino al 1330.\nQuesta edizione include inoltre estratti dall'opera di Nerses Balients, che scriveva nel tardo XIV secolo.\nSempad fu entusiasta a proposito del suo viaggio al regno mongolo, che dur\u00f2 tra dal 1247 al 1250.\nEgli invio lettere ai governanti occidentali di Cipro e del Principato d'Antiochia, descrivendo un reame dell'Asia Centrale di oasi con molti cristiani, generalmente di rito Nestoriano.\nIl 7 febbraio 1248, Sempad invi\u00f2 una lettera da Samarcanda a suo cognato Enrico I re di Cipro, marito di Stefania (\"Etienette\"), sorella di Sempad\nUna delle lettere di Sempad fu letta da Luigi IX di Francia durante la sua permanenza a Cipro nel 1248, e ne fu incoraggiato ad inviare ambasciatori presso i mongoli, nella persona del francescano Guglielmo di Rubruck, che and\u00f2 a visitare il Gran Khan M\u00f6ngke."}
{"id": "1893723", "revid": "1573940", "url": "https://it.wikipedia.org/wiki?curid=1893723", "title": "Culex pipiens", "text": "La zanzara comune (Culex pipiens ) \u00e8 la specie di zanzara appartenente al genere \"Culex\" pi\u00f9 comune nell'emisfero boreale.\nEsistono diverse sottospecie che possono essere distinte solamente attraverso analisi al microscopio dell'apparato riproduttore maschile o analisi biomolecolari. \nTra di esse troviamo:\n\"Culex pipiens pipiens\" \u00e8 considerata principalmente ornitofila, mentre \"Culex pipiens molestus\" principalmente mammofila. Le due sottospecie sono interfertili e danno origine a ibridi. \"Culex pipiens\" \u00e8 il vettore principale di West Nile Virus in Europa.\nHabitat.\nQuesta specie solitamente frequenta acque piuttosto calde e stagnanti, ma si pu\u00f2 trovare anche in ambienti forestali ombrosi, all'interno di pozze e fossi ricchi di foglie morte e anche case umide.\nRiproduzione.\nLe femmine hanno bisogno di sangue per produrre una quantit\u00e0 ottimale di uova (circa 200 per ogni deposizione). Se non ne trovano a sufficienza possono nutrirsi di nettare, ma cos\u00ec riescono a produrre solo una ventina di uova.\nLe femmine depongono le loro uova sulla superficie di acque stagnanti, anche in pochi litri d'acqua. Tali uova sono raggruppate in strutture a piattaforma dette \"a navicella\", che somigliano a piccole zattere con bordi sopraelevati.\nDalle uova che riescono a scampare alla predazione da parte di pesci e anfibi escono le larve, che completeranno il loro sviluppo all'interno dell'acqua. Le larve fanno parte dello zooplancton e si sviluppano attraverso mute successive, tre che fanno conservare loro il medesimo aspetto ed una che le porta alla trasformazione in ninfe (lunghe da 0,8 cm a 1,2\u00a0cm). Le larve devono periodicamente riaffiorare in superficie per respirare attraverso un tubo respiratorio che, fino alla terza muta, \u00e8 situato in cima alla coda, quindi l'animale respira con la testa rivolta verso il basso. Questo tubo permette loro di vivere in ambienti molto poveri di ossigeno. Allo stadio di ninfa la parte posteriore del corpo termina con due tubi respiratori. Le larve nuotano, effettuando movimenti caratteristici a scatti che portano il loro corpo ad assumere una forma ad \"S\"."}
{"id": "1893724", "revid": "192549", "url": "https://it.wikipedia.org/wiki?curid=1893724", "title": "Sparapet Sembat", "text": ""}
{"id": "1893725", "revid": "767487", "url": "https://it.wikipedia.org/wiki?curid=1893725", "title": "Poligrafo (tipografia)", "text": "Il poligrafo () \u00e8 una macchina utilizzata in tipografia per riprodurre pi\u00f9 copie di uno scritto o di un disegno. \nCaratteristiche.\nEra costituito da una piastra di gelatina molle sulla quale veniva fatto aderire, rovesciato, lo scritto o il disegno da duplicare. Lo scritto o il disegno, vergati con un particolare tipo di inchiostro, veniva impresso sui fogli di carta che venivano fatti aderire sulla superficie da duplicare."}
{"id": "1893727", "revid": "1543377", "url": "https://it.wikipedia.org/wiki?curid=1893727", "title": "Fighter (Christina Aguilera)", "text": "Fighter \u00e8 un singolo della cantante pop statunitense Christina Aguilera, estratto dal suo secondo album in studio, \"Stripped\", il 10 giugno 2003 dall'etichetta discografica RCA. Scritto da Christina Aguilera e Scott Storch e prodotta da quest'ultimo, il brano parla della forza che si pu\u00f2 ottenere da una storia andata male, e di quanto le brutte esperienze possano migliorare e far crescere una persona.\nDa questa canzone, i fan della cantante si definiscono \"fighters\".\nComposizione.\n\"Fighter\" \u00e8 un brano rock e R&amp;B, scritto da Christina Aguilera e dal compositore Scott Storch, e prodotto da quest'ultimo; alla chitarra c'\u00e8 l'ex musicista dei Red Hot Chili Peppers, Dave Navarro. La musica della canzone \u00e8 stata influenzata dalla musica dei Guns N' Roses.\nAccoglienza.\nIl brano ha ricevuto sostanzialmente recensioni positive. \"Entertainment Weekly\" ha definito \"Fighter\" uno dei punti forti dell'album, insieme a \"Beautiful\", aggiungendo che \u00e8 una traccia molto pi\u00f9 audace di quanto ci si possa aspettare, in cui ad Aguilera \u00abpiace ostentare la propria potenza polmonare\u00bb. La rivista \"Slant Magazine\" ha definito \"Fighter\" come un respiro per l'intero album, mentre, il New York Times, l'ha etichettata come una canzone piena di retorica ribelle. Il critico di \"Rolling Stone\" Jancee Dunn ha criticato negativamente il brano, ritenendolo \u00abuna sterile incursione nel rock\u00bb.\nVideo.\nIl video musicale prodotto per \"Fighter\" \u00e8 stato diretto da Floria Sigismondi e girato nel marzo 2003. Il montaggio \u00e8 stato affidato a James Rosen. In un'intervista ad MTV, Sigismondi ha parlato della metamorfosi sulla quale \u00e8 incentrato il video: \u00abLa canzone parla di una sorta di trasformazione, cos\u00ec l'ho ripresa sotto una visuale naturalistica, si tratta fondamentalmente di arrivare da un posto avvelenato ad uno di empowerment, un posto di forza.\u00bb Il video \u00e8 ispirato al ciclo vitale delle farfalle notturne. Il rapporto con questo elemento \u00e8 individuabile fin dall'inizio, quando si alternano immagini di Aguilera chiusa in una teca di vetro (a simboleggiare il bruco nel bozzolo), e di una farfalla che cerca di volare. La parte posteriore del kimono indossato dalla cantante presenta un'aggiunta di stoffa che si gonfia fino a sembrare una bolla, questo \u00e8 in relazione allo stato larvale della pupa. Finita la prima strofa, l'Aguilera esce dal \"guscio\" rompendo la teca e comincia a muovere i primi passi da pupa. Nel finale attua due trasformazioni: si libera del kimono nero e appare vestita da un lungo abito bianco (nascita della farfalla); adotta poi un look pi\u00f9 aggressivo e caratterizzato da ornamenti orientali nella parte finale del brano, simboleggiando l'ormai forte farfalla adulta."}
{"id": "1893728", "revid": "1573940", "url": "https://it.wikipedia.org/wiki?curid=1893728", "title": "Cappella di San Rocco (Bingen am Rhein)", "text": "La cappella di san Rocco (in tedesco: \"Rochuskapelle\") \u00e8 un luogo di culto cattolico dedicato a san Rocco che si trova a Bingen am Rhein, nella Renania-Palatinato. L'edificio, in stile neogotico, venne costruito tra il 1893 ed il 1895. In esso si conservano i resti di San Ruperto di Bingen.\nStoria.\nUna prima cappella costruita in onore di San Rocco fu edificata in seguito ad un voto fatto durante la peste del 1666. L'edificio, costruito interamente a spese della citt\u00e0 di Bingen am Rhein, venne distrutto da un incendio durante l'occupazione francese del 1795 e ricostruito soltanto nel 1814 come ringraziamento per la fine di una epidemia di febbre tifoide. Nel 1816, Johann Wolfgang von Goethe visit\u00f2 la cappella e la fece diventare punto fondamentale della sua opera \"Il pellegrinaggio di S. Rocco a Bingen\"; lo scrittore fece dono alla cappella di un quadro di San Rocco con le sue sembianze. Nel 1889 un fulmine distrusse nuovamente la cappella, che venne ricostruita tra il 1893 e il 1895 su progetto dell'architetto Max Meckel che aveva in precedenza lavorato al cantiere della cattedrale di Friburgo.\nCaratteristica la processione popolare organizzata dalla diocesi di Magonza che si svolge la domenica successiva al 15 agosto, descritta dallo stesso Goethe.\nDescrizione.\nArte e architettura.\nLa cappella, sorge sulla collina Rochusberg. In stile neogotico, all'esterno \u00e8 caratterizzata dalla torre campanaria posta sul lato posteriore dell'edificio, in prossimit\u00e0 dell'abside, e dalla cappella aperta situata lungo la navata di destra, che permette la celebrazione della Messa anche all'esterno. Sotto questa edicola neogotica vi \u00e8 un gruppo scultoreo in marmo bianco raffigurante il \"Calvario\". All'esterno della chiesa si trova la \"Via Crucis\" con le stazioni formate da edicole neogotiche.\nL'interno della chiesa \u00e8 a tre navate separate da grandi archi a tutto sesto poggianti su pilastri. Mentre le due laterali sono coperte con volta a crociera, quella centrale \u00e8 coperta con volta composita. In fondo alla navata maggiore, vi \u00e8 l'abside poligonale con altare maggiore in legno scolpito che racchiude la statua di San Rocco.\nOrgano a canne.\nA met\u00e0 della navata laterale di destra, vi \u00e8 l'organo a canne costruito dalla ditta organaria B. Schlimbach &amp; Sohn Orgelbau nel XIX secolo. A due tastiere di 54 note ciascuna e pedaliera dritta di 30, ha la caratteristica di poter essere udito sia dentro la chiesa, sia dalla cappella esterna. Di seguito, la sua disposizione fonica:"}
{"id": "1893730", "revid": "1543377", "url": "https://it.wikipedia.org/wiki?curid=1893730", "title": "Khaganato di Rus'", "text": "Il Khaganato di Rus fu un'ipotetica entit\u00e0 politica che si form\u00f2 durante un periodo scarsamente documentato della storia dell'Europa Orientale (a grandi linee tra la fine dell'ottavo secolo e la met\u00e0 del nono). Predecessore della dinastia Rurik e della Rus' di Kiev, il Khaganato di Rus' potrebbe aver rappresentato uno Stato (o un'unione di citt\u00e0 Stato) probabilmente fondato dai Variaghi in quella che \u00e8 oggi la parte settentrionale della Russia. La popolazione della regione in quel periodo era composta da Slavi, Finnici e Norreni; erano inoltre presenti sul territorio avventurieri, mercanti e pirati scandinavi. I Variaghi venivano in quel tempo chiamati con l'appellativo di \"Rus\"' o \"Rhos\".\nSecondo fonti coeve, i centri abitati della regione, dei quali potrebbero aver fatto parte i proto-villaggi di \"Holmgard\" (Velikij Novgorod), \"Aldeigjuborg\" (Staraja Ladoga), \"Lyub\u0161a\", Alaborg, \"Sarskoe Gorodi\u0161\u010de\" e \"Timerevo\", erano sotto il controllo di un monarca chiamato con il titolo in lingua turca antica di Khaghan. Durante il Khaganato di Rus' nacque di fatto una nuova etnia, la Rus'. I successori di questo ipotetico Stato includono la Rus' di Kiev e le entit\u00e0 statali che le succedettero, fino ad arrivare al moderno Stato russo.\nProve storiche.\nColui che governava la Rus' \u00e8 stato menzionato con il titolo di \"Khagan\" in innumerevoli fonti storiche. La maggior parte di queste sono testi stranieri del IX secolo mentre tre sono fonti slave dell'XI e XII secolo.\nLe pi\u00f9 antiche prove europee dell'esistenza del Khaganato risalgono agli \"Annali di San Bertin\" di origine franca. Questi ultimi riferiscono di un gruppo di Norreni, che chiamavano s\u00e9 stessi \"Rhos\" (\"qui se, id est gentem suam, Rhos vocari dicebant\") che visitarono Costantinopoli intorno all'838. Decidendo di non ritornare alle proprie terre attraverso la steppa, poich\u00e9 ci\u00f2 li avrebbe resi vulnerabili agli attacchi dei Magiari, questi cavalieri viaggiarono attraverso la Germania accompagnati dall'ambasciatore bizantino dell'imperatore Teofilo. Interrogati in proposito a Ingelheim dall'Imperatore franco Ludovico I, lo informarono che il loro leader era noto con l'appellativo di \"chacanus\" (termine latino per \"Khagan\") e che vivevano a est della penisola scandinava. Gli Annali riferiscono tuttavia che l'Imperatore intu\u00ec che il loro primitivo luogo di origine era la Svezia (\"comperit eos gentis esse sueonum\").\nTrenta anni dopo, nella primavera dell'871, i due sovrani dell'Impero Bizantino e del Sacro Romano Impero Germanico, Basilio I e Ludovico II, si scontrarono per il controllo di Bari, che era stata conquistata agli Arabi in seguito all'attacco coordinato degli eserciti delle due potenze. L'Imperatore d'Oriente invi\u00f2 una lettera dai toni aspri alla sua controparte occidentale, accusandola di usurpare il titolo di Imperatore. Sosteneva infatti che i governanti franchi fossero semplici \"reges\" e che il titolo imperiale fosse invece appannaggio solo del Signore Supremo dei Romani, che individuava in s\u00e9 stesso. Puntualizz\u00f2 inoltre che ogni nazione possiede il proprio titolo per la qualifica di \"rex\": ad esempio il titolo di \"chaganus\" era usato dai regnanti degli Avari, dei Cazari (\"Gazari\"), e degli \"Uomini del Nord\" (\"Nortmanno\"). Su questo punto, Ludovico replic\u00f2 che era informato unicamente sui Khagan avari, mentre nulla sapeva riguardo a quelli dei Cazari e dei Normanni. Il contenuto della lettera di Basilio, oggi andata persa, \u00e8 ricostruito in base alla risposta di Ludovico, riportata interamente nelle \"Chronicon Salernitanum\". La corrispondenza tra i due Imperatori indica che almeno un gruppo di Scandinavi aveva un sovrano chiamato \"Khagan\".\nAhmad ibn Rusta, un geografo persiano del X secolo, scrisse che il Khagan dei Rus' (\"khaqan rus\") viveva sopra un'isola in un lago.. Il geografo musulmano menziona solo due khagan nel suo trattato \u2014 quello di Khazaria e quello di Rus'. Una fonte coeva, redatta da al-Ya\u02bfq\u016bb\u012b nell'889 o nell'890, riferisce che le popolazioni montanare del Caucaso, quando furono attaccate dagli Arabi nell'854, chiesero aiuto al Signore (\"s\u0101hib\") di al-Rum (Bisanzio), alla Cazaria, e agli al-Saqaliba (Slavi). \"Hudud al-Alam\", un anonimo testo geografico arabo scritto alla fine del X secolo, parla del sovrano dei Rus' come \"rus-khaqan\". Poich\u00e9 l'autore sconosciuto di \"Hudud al-Alam\" fece uso nella sua opera di numerose fonti del IX secolo, incluso ibn Khordadbeh, \u00e8 possibile che il suo riferimento al Khagan di Rus' sia stato copiato da testi anteriori. Infine il geografo persiano dell'XI secolo Abu Sa'id Gardizi menziona il \"khaqan-i rus\" nel suo libro \"Zayn al-Akbar\". Come altri geografi musulmani, Gardizi si riport\u00f2 alla tradizione risalente al IX secolo.\nCi sono molti indizi che fanno ritenere il titolo di \"Khagan\" ancora facente parte della tradizione politico-giuridica della Rus' di Kiev dopo la conversione al cristianesimo. Il Metropolita Ilarione di Kiev utilizza tale titolo scrivendo di Vladimir I di Kiev e Jaroslav il Saggio nel pi\u00f9 antico testo esistente di letteratura antico russa, \"Slovo o Zakone i Blagodati\" (\"Sermone sulla Legge e sulla Grazia\"), scritto intorno al 1050. definendo Vladimir come \"il grande khagan della nostra terra\" (\"velikago kagana na\u0161ea zemlja, Vladimera\") e a Jaroslav come \"il nostro devoto khagan.\" Un'incisione nella galleria settentrionale della cattedrale di Santa Sofia recita \"O Signore, salva il nostro khagan\", riferendosi apparentemente a Sviatoslav II (1073-1076). Alla fine del XII secolo il \"Canto della schiera di Igor\" in un passo parla del \"kogan Oleg\", tradizionalmente identificato con Oleg di Tmutarakan.\nContesto temporale.\nLe fonti primarie esistenti rendono plausibile la circostanza che il titolo di Khagan fu applicato ai governanti della Rus' durante un periodo relativamente breve, approssimativamente tra l'ambasciata Variaga a Costantinopoli (838) e la lettera di Basilio I (871). Tutte le fonti bizantine successive a tale data si riferiscono ai governanti di quel territorio con l'appellativo di arconti. Successivamente gli autori della Rus' di Kiev, menzionati sopra, sembrano aver riportato in auge il termine \"Khagan\" come un'attestazione di lode ai knja\u017e regnanti piuttosto che come un titolo politico.\nIl lasso temporale in cui il Khaganato sarebbe esistito \u00e8 stato oggetto di un lungo dibattito tra gli storici e rimane ad oggi incerto. Omeljan Pritsak ritiene che lo stesso sia stato fondato tra l'830 e l'840. Negli anni venti del secolo scorso lo storico russo Pavel Smirnov ipotizz\u00f2 che il Khaganato di Rus' sopravvisse solo per poco tempo intorno all'830 e fu presto distrutto dalla migrazione verso i Carpazi di Magiari e Kabar. Queste teorie partono dal dato storico che non ci sono fonti primarie che menzionano i Rus' o il loro Khagan prima dell'830.\nEguale dibattito \u00e8 sorto in passato in relazione alla disintegrazione del Khaganato. Il titolo di Khagan non \u00e8 menzionato nei trattati Rus'-bizantini (907, 911, 944), o nel \"De Ceremoniis\", un'opera contenente la meticolosa elencazione delle procedure cerimoniali e dei titoli dei sovrani stranieri, quando tratta del ricevimento di Olga alla corte di Costantino VII nel 945. Inoltre ibn Fadlan, nel suo dettagliato resoconto sui Rus' (922), disegn\u00f2 il loro leader supremo con l'appellativo di \"malik\" (\"re\"). Da questo dato di fatto, Peter Golden concluse che il Khaganato cess\u00f2 di esistere tra l'871 e il 922. Zuckerman, inoltre, sostenne che l'assenza del titolo di \"Khagan\" dal Trattato Rus'-Bizantino del 911 comprova che il Khaganato si era dissolto prima del 911.\nContesto territoriale.\nLa localizzazione del Khaganato \u00e8 stata oggetto di una intensa indagine storiografica che ha portato a conclusioni discordanti e contrapposte. Una teoria minoritaria individua il luogo di residenza del khagan di Rus' in Scandinavia o a Walcheren. In netto contrasto, George Vernadsky ha ritenuto che il khagan avesse il proprio quartier generale nella parte orientale della Crimea o nella penisola di Taman' e che l'isola descritta da Ibn Rustah fosse probabilmente situata lungo l'estuario del fiume Kuban'. Entrambe le teorie non hanno avuto un gran numero di sostenitori poich\u00e9 gli archeologi non hanno rinvenuto alcuna traccia di insediamenti slavo-variaghi in Crimea e non ci sono fonti coeve che documentino la presenza di un \"khagan\" in Scandinavia.\nLa storiografia sovietica, rappresentata da Boris Rybakov e Lev Gumilev, individu\u00f2 la residenza del \"khagan\" a Kiev, citt\u00e0 governata, secondo quanto contenuto nella Cronaca degli anni passati, da \"Askold e Dir\", gli unici \"khagan\" di cui sia pervenuto il nome. Michail Artamonov ader\u00ec alla teoria di Kiev capitale del Khaganato di Rus', e continu\u00f2 a propugnarla negli anni novanta del secolo scorso.\nGli storici occidentali, tuttavia, si sono sempre contrapposti a tali risultanze. Non \u00e8 stata infatti rinvenuta alcuna prova della presenza di un insediamento nel luogo ove oggi sorge la capitale ucraina prima dell'anno 889. I ritrovamenti archeologici nelle vicinanze di Kiev databili periodi anteriori sono quasi inesistenti. Particolarmente problematico \u00e8 inoltre il mancato rinvenimento di monete risalenti a tali periodi sul corso del Dnepr, circostanza che sarebbe stata in grado di provare che, quello che sarebbe stato l'asse principale del commercio nei secoli successivi, era utilizzato nel IX secolo. Basandosi sull'esame delle prove archeologiche, Zuckerman ha ritenuto che Kiev originariamente fosse una fortezza cazara sul confine con la Levedia e che solo dopo la partenza dei magiari per l'occidente nell'889 i territori circostanti il Dnieper abbiano iniziato a svilupparsi economicamente.\nAlcuni storici, primo fra tutti Vasilij Bartold, hanno creduto che la posizione del Khaganato fosse da individuarsi pi\u00f9 a nord. Tendendo a enfatizzare la testimonianza di ibn Rustah come unica prova storica in grado di individuare la localizzazione della residenza del Khagan. Recenti ricerche archeologiche, condotte fra gli altri da Dmitrij Ma\u010dinskij, hanno fatto avanzare l'ipotesi che il Khaganato fosse situato lungo il fiume Volchov e avrebbe incluso il lago Ladoga, Ljub\u0161a, Novye Duboviki, Alaborg e Holmgard. \"Molti di loro erano inizialmente piccoli insediamenti, probabilmente non pi\u00f9 che stazioni per riposarsi e rifocillarsi, che funzionavano altres\u00ec come luogo di scambio e di redistribuzione di beni che venivano trasportati lungo il fiume o lungo le rotte carovaniere\". Se l'anonimo viaggiatore citato da ibn Rustah \u00e8 credibile, i Rus' del periodo del Khaganato facevano un intenso uso delle rotte lungo il fiume Volga per commerciare con il Medio Oriente, forse tramite l'intermediazione di Bulgari e Cazari. La sua descrizione delle isole della Rus' fa allora ritenere che il loro centro fosse a Holmgard, il cui nome tradotto dal variago significa \"il castello dell'isola sul fiume\". La Prima Cronaca di Novgorod descrive una rivolta a Novgorod prima che Rurik fosse invitato a governare la regione negli anni 860. Johannes Br\u00f8ndsted, riferendosi a tale fonte, ritiene che Holmgard-Novgorod fu la capitale del Khaganato per alcuni decenni prima dell'arrivo di Rurik, incluso il periodo della ambasciata bizantina nell'839. Ma\u010dinskij ha accettato questa teoria ma crede che, prima dell'ascesa di Holmgard-Novgorod, il centro politico ed economico dell'area fosse situato ad Aldeigja-Ladoga.\nOrigini.\nLe origini del Khaganato di Rus' non sono chiare. I primi colonizzatori scandinavi si stabilirono sul basso corso del fiume Volchov all'incirca nella met\u00e0 dell'VIII secolo. Il territorio da loro occupato comprendeva le moderne \"Oblast\"' di San Pietroburgo, Novgorod, Tver', Jaroslavl', e Smolensk, ed era conosciuto nelle fonti antico-scandinave come \"Gar\u00f0ar\u00edki\", la \"terra delle fortezze\". I signori della guerra variaghi, noti alle popolazioni di origine turca che abitavano nelle steppe con l'appellativo di \"\"k\u00f6l-beki\" (\"re dei mari\"), arrivarono a sottomettere le regioni abitate da finno-ugrici e slavi, particolarmente nelle regioni attraversate dal Volga, che fungeva da collegamento tra il mar Baltico e il mar Caspio e Serkland.\nRiguardo all'origine dei Rus', la ricerca storiografica non \u00e8 concorde nell'individuare l'identit\u00e0 e l'origine dei Khagan. Potrebbero infatti essere stati di razza scandinava, o nativi Slavi o Finni, oppure (molto probabilmente) il frutto di un incrocio tra questi tre popoli. Omeljan Pritsak ipotizz\u00f2 che un \"khagan\" cazaro noto con il nome di \"Khan-Tuvan Dyggvi\", esiliato dopo essere stato sconfitto nel corso di una guerra civile, si fosse stabilito con i suoi sostenitori nell'insediamento slavo-variago di \"Sarskoe Gorodi\u0161\u010de\", poco distante dall'odierna Rostov, unendosi in seguito con una donna della nobilt\u00e0 scandinava e dando cos\u00ec inizio alla dinastia dei khagan dei Rus' Zuckerman ha ritenuto la teoria di Pritsak una tesi senza alcun fondamento.. Tuttavia non \u00e8 stato ad oggi rinvenuto alcun documento attestante la presunta fuga di un khagan cazaro presso i Rus'.\nCiononostante, la teoria di una possibile connessione cazara con i primi monarchi Rus' \u00e8 supportata dall'uso di un tridente stilizzato \"tamga\", o sigillo, dagli ultimi governanti della Rus' di Kiev come Svjatoslav I; simili \"tamga\" sono stati trovati in rovine archeologiche cazare. La connessione genealogica tra i khagan di Rus' del IX secolo e i successivi governanti della dinastia Rurik \u00e8 per\u00f2 ad oggi incerta.\nMolti storici sono concordi nel sostenere che i Rus' abbiano utilizzato il titolo di \"khagan\"\" facendo riferimento al corrispettivo cazaro, incerte sono tuttavia le circostanze che hanno determinato tale passaggio. Peter Benjamin Golden ha ipotizzato che il Khaganato di Rus' non fosse null'altro che uno Stato fantoccio istituito dai cazari sul corso del fiume Oka allo scopo di dirottare su quest'ultimo i ricorrenti attacchi magiari; nessuna fonte attesta tuttavia che i Rus' fossero stati sottomessi dai cazari nel corso del IX secolo.\nInoltre, per gli osservatori stranieri (come Ibn Rustah) non vi era alcuna differenza sostanziale tra il titolo di \"khagan\" e quello di sovrano di Rus'. Anatolij Novosel'cev ha ritenuto che tale titolo fosse stato istituito per supportare le pretese dei Rus' di eguaglianza nei confronti dei cazari. A questa teoria fa eco quella di Thomas Noonan, che ha ipotizzato che i leader dei Rus' stabilirono di giurare fedelt\u00e0 a un unico signore supremo e di conferire allo stesso il titolo di \"khagan\" al fine di legittimarlo agli occhi dei propri sottoposti e a quello degli Stati confinanti. Secondo quest'ultima tesi tale appellativo era inoltre segno che il sovrano agiva per mandato divino.\nEconomia.\nIl perno dell'economia del Khaganato di Rus' era la rotta commerciale sul fiume Volga. In Scandinavia sono venute alla luce numerosi \"dirhem\" del IX secolo, monete coniate nel Califfato Abbaside e in altri Stati musulmani, a volte divise in pezzi pi\u00f9 piccoli e incise con simboli runici; inoltre, pi\u00f9 di 228.000 monete arabe sono state rinvenute nella Russia europea e nelle regioni baltiche e si stima che almeno il 90% di queste ultime siano l\u00ec giunte tramite le carovane fluviali che transitavano dal Volga. A testimonianza degli intensi scambi commerciali coi califfati \u00e8 inoltre opportuno rilevare che il \"dirhem\" venne in seguito adottato come base del sistema monetario della Rus' di Kiev.\nIl commercio era la maggior fonte di introiti dei Rus', che secondo Ibn Rustah non praticavano l'agricoltura: \nI mercanti della Rus' viaggiavano lungo il corso del Volga, pagando tributi ai bulgari e ai cazari nei porti di \"Gorgan\" e di \"Abaskun\" sulla costa meridionale del mar Caspio; occasionalmente intraprendevano viaggi fino a \"Baghdad\".\nOrdinamento interno.\nScrivendo nel 922, Ibn Fadlan descrisse i sovrani di Rus' (allo stesso modo dei khagan Cazari), come detentori di ben poca autorit\u00e0. Invece il potere politico e militare era esercitato da un suo delegato, che \"comanda le truppe, attacca i nemici e agisce in qualit\u00e0 di rappresentante nei confronti dei suoi sottoposti.\" Il Re della Rus', d'altro canto, \"non ha altri doveri che unirsi carnalmente con le proprie schiave, bere, e dedicarsi ai piaceri della vita.\" Era sorvegliato da 400 uomini, \"che morirebbero per lui... Questi 400 siedono dietro il trono reale: a piattaforma grande e ricoperta di gioielli che ospita anche le 40 schiave del suo harem.\" Ibn Fadlan scrisse che il sovrano quasi non avrebbe mai voluto allontanarsi dallo stesso e che persino quando andava a cavallo, al suo ritorno, \"l'animale lo riporta fino al trono.\" Ibn Rustah riferisce tuttavia che il khagan era l'autorit\u00e0 di ultima istanza nel decidere le controversie sorte tra i suoi sudditi. Le sue decisioni non erano per\u00f2 vincolanti: se una parte disobbediva alla sentenza reale la disputa era decisa con un duello che avveniva \"alla presenza di un consanguineo di ciascun contendente che non sfodera la spada; e l'uomo che ha la meglio nel duello ha il diritto di decidere sulla controversia\"\nLa dicotomia tra la relativa assenza di potere del sovrano e la grande autorit\u00e0 di uno dei suoi sottoposti riflette la struttura del governo cazaro, con l'autorit\u00e0 secolare nelle mani di un Khagan Bek solo formalmente subordinato a un khagan, ed \u00e8 conforme con il sistema politico tradizionale delle trib\u00f9 germaniche dove era presente una netta distinzione tra il re e il capo militare. L'istituzione di un simile sistema gerarchico \u00e8 stato anche messo in luce per quel che concerne la Rus' di Kiev nelle relazioni politiche tra Oleg e Igor', ma \u00e8 dubbio se tale circostanza sia un'impronta del khaganato su di uno Stato che gli \u00e8 succeduto cronologicamente o sia stata importata successivamente da un'altra tradizione. I primi principati della Rus' di Kiev esibivano infatti certe caratteristiche politiche, militari e giuridiche differenti rispetto al khaganato: alcuni storici ritengono che tali differenze siano state introdotte nella Rus' di kiev dai Cazari piuttosto che dal khaganato.\nCostumi sociali e religiosi.\nA seguito degli scavi archeologici condotti negli anni 1820 a Ladoga e in altre localit\u00e0 del nord della Russia, gli studiosi hanno potuto affermare che le usanze e i rituali dei Rus' erano influenzati da quelli degli scandinavi. Tale dato coincide con quanto riferito nelle opere di ibn Rustah e ibn Fadlan. Il primo compil\u00f2 una breve descrizione della sepoltura di un nobile Rus', che fu posto in una \"tomba ampia come una grande casa\", insieme a cibo, amuleti, monete, altri accessori e, per ultimo, la propria moglie prediletta. \"Quindi la porta veniva sigillata e lei vi moriva dentro.\" Ibn Fadlan lasci\u00f2 invece una descrizione dettagliata dell'usanza di cremare i nobili sopra una nave, durante la quale era solito si celebrassero sacrifici umani e di animali. Quando moriva un uomo povero veniva parimenti messo su una piccola barca e bruciato su di essa. Per quel che concerne il funerale delle persone altolocate il viaggiatore musulmano fornisce questa descrizione: i possedimenti del morto erano divisi in tre parti: una per la propria famiglia, una per pagare il rito funebre e una per produrre birra da consumarsi il giorno della cremazione di quest'ultimo. Una delle schiave del morto si immolava volontariamente al fine di potersi riunire con il proprio padrone in paradiso. Il giorno della cremazione il morto veniva dissotterrato dalla propria tomba, vestito di tutto punto e posizionato su di una barca costruita per l'occasione. La schiava veniva dunque uccisa (dopo che i parenti e gli amici del morto avevano fatto sesso con lei) e posta sull'imbarcazione prima che il parente pi\u00f9 prossimo del deceduto desse fuoco al vascello. Il funerale finiva con l'edificazione di un tumulo rotondo.\nGli storici medievali nel descrivere gli usi dei Rus' si soffermarono particolarmente sui modi duri e spartani con cui venivano educati i giovani Ibn Rustah scrive: \"Quando nasce un bambino il padre va verso il neonato con la spada in mano, la getta per terra e dice: 'Non ti lascer\u00f2 alcun bene: avrai solo quello che riuscirai a procurarti con quest'arma!'\". Al-Marwazi nel confermare che i figli maschi non avevano diritto ad alcuna eredit\u00e0 rifer\u00ec che, alla morte del padre, tutti i beni diventavano propriet\u00e0 delle figlie. Un altro esempio del loro estremo individualismo \u00e8 dato dal loro trattamento verso gli ammalati. Secondo quanto tramandato da Ibn Fadlan, \"se uno dei Rus' si ammala gli altri lo lasciano da solo in una tenda procurandogli giornalmente cibo e acqua. Tuttavia non lo visitano n\u00e9 parlano con lui, specialmente se \u00e8 un servo. Se il malato si riprende si riunisce alla comunit\u00e0, se muore lo bruciano. Se ci\u00f2 accade a un servo, tuttavia, lasciano il suo cadavere come cibo per cani e avvoltoi\". Le fonti descrivono i Rus' come estremamente di larghe vedute in materia sessuale. Ibn Fadlan scrisse che il re dei Rus' non si vergognava ad avere rapporti sessuali in pubblico con le schiave. Quando i commercianti Rus' arrivavano a destinazione erano soliti copulare con le schiave appena comprate alla presenza dei loro compagni e, alle volte, tali spettacoli si trasformavano in orge.\nSia ibn Fadlan che ibn Rustah dipinsero i Rus' come devoti pagani. Ibn Rustah e, dopo di lui, Garizi scrisse che lo sciamano dei Rus' (\"attiba\") deteneva un grande potere sulla gente comune. Secondo ibn Rustah gli sciamani si comportavano \"come se possedessero ogni cosa\". Loro sceglievano quali uomini, donne, o animali dovevano essere sacrificati e non era possibile opporsi alle loro decisioni. Ibn Fadlan lasci\u00f2 una descrizione di mercanti che pregavano per il successo delle loro operazioni commerciali davanti a \"un grande idolo di legno con le sembianze di un essere umano, circondato da figure pi\u00f9 piccole e dietro a questi grandi pali conficcati nel terreno.\" Se il commercio non andava a buon fine venivano fatte ulteriori offerte; se i guadagni rimanevano limitati, il commerciante portava altri doni agli idoli minori. Quando il commercio si rivelava particolarmente vantaggioso, sacrificava in ringraziamento agli idoli bestiame e pecore, le cui carni venivano poi distribuite in elemosina\nFonti bizantine riportano tuttavia che i Rus' adottarono il cristianesimo verso la fine degli anni 860. In un'enciclica datata 867 il Patriarca Fozio I di Costantinopoli inform\u00f2 gli altri Patriarchi Orientali che il popolo russo, presso cui aveva inviato un proprio vescovo, stava accogliendo la novella cristiana con particolare entusiasmo. Costantino VII attribu\u00ec la conversione al proprio avo Basilio I e al Patriarca Ignazio I piuttosto che ai loro predecessori Michele III e Fozio. Costantino descrisse come i Bizantini convertirono i Rus' utilizzando parole persuasive e ricchi regali, tra cui oro, argento e pietre preziose. Tramand\u00f2 inoltre che i pagani furono particolarmente impressionati da un miracolo: un vangelo gettato dall'arcivescovo in un forno non venne danneggiato dal fuoco. Ibn Khordadbeh scrisse alla fine del IX secolo che i Rus' che arrivavano nelle terre musulmane \"si dichiaravano cristiani\". Gli storici moderni sono tuttavia oggi divisi riguardo all'entit\u00e0 della conversione al cristianesimo del Khaganato di Rus'. Infatti i tentativi di introdurre tale religione in quei popoli non sembrarono avere conseguenze durature, tanto \u00e8 vero che sia la Cronaca degli anni passati sia le altre fonti slave antiche descrissero la Rus' del X secolo come decisamente orientata al paganesimo\nPolitica estera.\nCome gi\u00e0 ricordato, nell'838 il Khaganato di Rus' invi\u00f2 un'ambasciata all'Impero Bizantino che fu registrata negli Annali di San Bertin: la ragione di questo avvenimento ha dato adito a pareri discordanti tra gli storici. Aleksej \u0160achmatov ritenne che l'ambasciata avesse come obiettivo quello di stabilire un rapporto diplomatico con i Bizantini. Constantine Zuckerman ipotizz\u00f2 invece che gli ambasciatori del Khagan fossero l\u00ec giunti per negoziare un trattato di pace a seguito del loro intervento militare negli anni 830. George Vernadskij colleg\u00f2 la loro missione con la costruzione della fortezza di Sarkel nell'833. Tuttavia questa ambasciata non \u00e8 riportata nelle fonti bizantine e nell'860 il Patriarca Pozio si rifer\u00ec ai Rus' come \"genti sconosciute\".\nSecondo Vernadskij, i Cazari e i Greci eressero la fortezza di Sarkel vicino al passaggio tra il Don e il Volga al fine di difendere tale punto strategico dai Rus'. Altri storici, tuttavia, ritennero che essa fosse stata costruita per difendersi o monitorare i Magiari e altre trib\u00f9 della steppa e non i Rus'. Lo studioso ucraino Mychailo Hru\u0161evskyj non esit\u00f2 a dichiarare che le fonti esistenti sono contrastanti su questo punto. John Skylitzes scrisse che Sarkel fu un \"valido baluardo contro i Peceneghi\" ma non riusc\u00ec a identificare lo scopo per il quale era stato eretto.\nNell'860, i Rus' assediarono Costantinopoli, con una flotta di 200 navi. L'esercito e la flotta bizantina erano lontani dalla capitale, lasciando quest'ultima vulnerabile a un attacco. La tempistica della spedizione fa supporre che i Rus' fossero ben informati della situazione interna dell'impero grazie alle relazioni commerciali e diplomatiche intervenute a seguito dell'ambasciata dell'838. I guerrieri Rus' devastarono i dintorni di Costantinopoli prima di allontanarsene improvvisamente il 4 agosto.\nIl Khaganato di Rus' aveva stretti rapporti commerciali con la Cazaria. Ibn Khordadbeh rifer\u00ec che \"loro vanno tramite il fiume slavo (il Don) fino a Khamlidj, una citt\u00e0 dei Cazari, dove il governante di questi ultimi riscuote un dazio da loro.\" Alcuni commentatori moderni inferiscono dalle parole dello storico arabo che la cultura politica dei Rus' fu oltremodo influenzata dai contatti con la Cazaria. Tuttavia dall'inizio del periodo Rurikide, nella prima decade del X secolo, le relazioni tra Rus' e Cazari peggiorarono sensibilmente.\nDeclino.\nPoco tempo dopo l'annuncio del Patriarca Fozio riguardante la cristianizzazione dei Rus', tutti i centri del Khaganato presenti nell'odierna Russia Nord-Occidentale furono distrutti da incendi. Gli archeologi hanno rinvenuto prove precise e concordanti che Holmgard, Aldeigja, Alaborg, Izborsk e altri insediamenti locali furono rasi al suolo dalle fiamme negli anni 860 o 870. Alcuni di questi centri furono abbandonati definitivamente dopo gli incendi. Il Manoscritto Nestoriano descrive la rivolta degli Slavi e dei Finni pagani nei confronti dei Variaghi, che dovettero secondo tale fonte ritirarsi oltremare nell'862. La Prima Cronaca di Novgorod, considerata da \u0160achmatov pi\u00f9 affidabile, non individua temporalmente la rivolta in una data specifica. La cinquecentesca Cronaca di Nikon attribuisce la cacciata dei Variaghi a Vadim il Coraggioso. Lo storico ucraino Mychailo Brai\u010devskyj consider\u00f2 la ribellione di Vadim \"una reazione pagana\" contro la cristianizzazione della Rus'. A tali eventi segu\u00ec un periodo di anarchia, individuato da Zuckerman nel lasso temporale che va dall'875 al 900. L'assenza di monete databili all'ultimo ventennio del IX secolo suggerisce infatti che il Volga cess\u00f2 di essere una via commerciale: ne consegu\u00ec \"la prima crisi dell'argento europea\".\nDopo la recessione conseguita al periodo di sconvolgimenti politici, la regione fu oggetto di una ripresa economica intorno al 900. Zuckerman ha associato tale ripresa con l'arrivo di Rurik e dei suoi uomini, i quali, per ragioni ancora incerte, incentrarono i propri commerci non pi\u00f9 sul Volga ma sul Dnieper. Gli insediamenti scandinavi di Ladoga e Novgorod iniziarono a crescere rapidamente. Durante la prima decade del X secolo, un grande avamposto commerciale sul Dnieper fu costruito a Gn\u00ebzdovo, nei pressi della moderna Smolensk. Kiev, anch'essa un insediamento sul Dnieper, si trasform\u00f2 in un importante centro urbano all'incirca in quel periodo.\nIl destino del Khaganato di Rus' e il processo attraverso il quale evolse o fu soppiantato dalla Rus' di Kiev non \u00e8 chiaro. I Kieviani sembrarono in seguito avere vaghe nozioni sulla precedente esistenza del Khaganato. Le fonti slave non menzionano neppure la cristianizzazione della Rus' avvenuta nell'860 o la spedizione Paphlagoniana dell'830. Il fatto che gli autori del Manoscritto Nestoriano abbiano tratto da fonti greche il racconto della spedizione condotta dai Rus' contro Costantinopoli nell'860 suggerisce l'assenza di una tradizione vernacolare riguardante tali accadimenti."}
{"id": "1893734", "revid": "192549", "url": "https://it.wikipedia.org/wiki?curid=1893734", "title": "Smbat Sparapet", "text": ""}
{"id": "1893737", "revid": "640389", "url": "https://it.wikipedia.org/wiki?curid=1893737", "title": "Assedio dell'Alc\u00e1zar di Toledo", "text": "L'assedio dell'Alc\u00e1zar di Toledo fu una delle prime battaglie della guerra civile spagnola. A Toledo si fronteggiarono i miliziani governativi del Frente popular e i nazionalisti sollevatesi contro il governo frontista. I nazionalisti si asserragliarono nell'Alc\u00e1zar di Toledo venendo posti sotto assedio dal 21 luglio al 27 settembre del 1936 al fino a quando furono liberati da una colonna di soccorso dell'esercito africano spagnolo, guidata dal generale Jos\u00e9 Enrique Varela.\nL'insurrezione.\nIl 18 luglio, dopo il colpo di stato ad opera delle forze armate spagnole dislocate nel Marocco spagnolo contro il governo guidato dal \"Frente popular\", il colonnello Jos\u00e9 Moscard\u00f3 Ituarte, uno dei pi\u00f9 anziani istruttori dell'accademia di fanteria che aveva sede nell'Alc\u00e1zar, si trovava a Madrid in procinto di partire per Barcellona dove si sarebbe unito al figlio Pepe per proseguire verso Berlino, dove si svolgevano le Olimpiadi. Avuta notizia dell\"'alzamiento\" ritorn\u00f2 velocemente all'Alc\u00e0zar. Pure il capitano Emilio Vela Hidalgo, anch'egli istruttore all'Alc\u00e0zar, si trovava casualmente a Madrid e, vista la situazione, si impegn\u00f2 a rintracciare i cadetti della scuola per riportarli a Toledo trovandone solamente sei, essendo tutti gli altri fuori citt\u00e0 per le vacanze estive.\nGiunto a Toledo Moscard\u00f2 si incontr\u00f2 con il colonnello Valencia dell'Accademia e il colonnello Romero, comandante della Guardia Civil, apprendendo di essere l'ufficiale pi\u00f9 alto in grado e pi\u00f9 anziano tra quelli presenti, essendo irreperibili sia il governatore militare di Toledo che il comandante della fortezza. Al suo comando, vi erano solo 200 tra soldati e ufficiali. Valutando di non poter tenere la citt\u00e0, su consiglio del colonnello Romero, decise di far concentrare tutta la Guardia Civil (circa 700 uomini) a Toledo e fu inviato il messaggio \"Sempre fedeli al dovere\" che significava concentrarsi a Toledo per unirsi agli insorti e prepararsi a sostenere l'assedio contro le forze repubblicane. Nel frattempo il capitano Vela rientr\u00f2 con sei giovani cadetti tra cui Cruz Bullosa, figlio di un generale lealista al governo di Santiago Casares Quiroga. Vela, acceso falangista, contatt\u00f2 i membri della \"Falange Espa\u00f1ola y de las JONS\" di Jos\u00e9 Antonio Primo de Rivera, circa una sessantina, invitandoli a rifugiarsi all'interno della fortezza.\nIl 19 luglio, non sapendo il governo repubblicano dell'adesione di Moscard\u00f2 all'insurrezione, questi venne contattato da Madrid dal generale Cruz Bullosa per conto del ministero della Guerra affinch\u00e9 consegnasse il figlio del generale agli \"Asaltos\" che aveva inviato per riprenderlo e provvedesse inoltre a raccogliere le munizioni nella locale fabbrica d'armi. Per guadagnare tempo Moscard\u00f2 richiese un ordine scritto. Nel pomeriggio giunsero gli \"Asaltos\" venuti a prelevare il figlio. In serata Moscard\u00f2 ricevette una nuova telefonata dal ministero che gli comunicava l'invio dell'ordine scritto per il mattino seguente.\nIl 20 luglio, in mattinata, giunsero a Toledo quasi tutte le Guardie Civil della provincia portandosi dietro le famiglie, ventisei di queste erano state circondate e linciate dalla popolazione a Tembleque. Nel frattempo l'ordine scritto da parte del governo non arriv\u00f2, e il generale Sebasti\u00e1n Pozas telefon\u00f2 a Moscard\u00f2 intimando di recuperare tutte le munizioni nella fabbrica d'armi e di inviarle a Madrid minacciando l'invio dei soldati. Moscard\u00f2 intu\u00ec che il suo bluff era scoperto e dispose l'ingresso dei civili all'interno della fortezza.\nLe forze in campo.\nLe forze repubblicane erano all'incirca 8.000 tra militari governativi e militanti della CNT, della FAI e dell'UGT. I repubblicani possedevano varie armi di Artiglieria, qualche veicolo blindato e due o tre carri armati. La Fuerzas A\u00e9reas de la Rep\u00fablica Espa\u00f1ola effettu\u00f2 varie ricognizioni sulla citt\u00e0 e bombard\u00f2 l'Alc\u00e1zar in 35 occasioni.\nI difensori del Bando Nazionalista, secondo un computo fatto dallo stesso Moscard\u00f2, erano circa 1200 tra soldati e altri uomini in armi, il cui nerbo era costituito da 690 Guardie Civil, 106 civili armati tra falangisti, carlisti e membri della CEDA e circa 200 militari della piazza di Toledo e 100 militari sbandati dei vari corpi confluiti a Toledo nei giorni dell'insurrezione. Tra i militari vi erano i venti artiglieri della fabbrica di armi che, il 21 luglio, insieme al maggiore Mendes Parada si erano uniti in blocco agli insorti. I cadetti dell'Accademia erano i sei rientrati da Madrid con il capitano Vela, anche se uno era dovuto rientrare a Madrid, ed altri due presentatisi all'Alc\u00e0zar. I civili non in armi erano circa 500 donne e 50 bambini che erano i familiari degli assediati o civili rifugiatisi nel forte temendo aggressioni da parte dei socialisti e degli anarchici.\nL'assedio.\nL'inizio dell'assedio (21 luglio).\nIl 21 luglio, alle sette del mattino, prima all'interno della fortezza poi in piazza Zocodover, il capitano Emilio Vela Hidalgo dell'Accademia militare dichiar\u00f2 lo \u00abStato di Guerra\u00bb ed eman\u00f2 dei mandati di cattura per tutti gli attivisti di sinistra conosciuti. Fu arrestato il direttore del carcere. Subito furono inviati dei camion verso la fabbrica d'armi dove i militari della Guardia Civil iniziarono delle trattative con il colonnello Soto, come diversivo per recuperare le armi e portarle all'Alc\u00e1zar.\nPoco dopo si scatenarono violenti combattimenti in citt\u00e0 con le avanguardie repubblicane guidate da Jos\u00e9 Riquelme giunte da Madrid ed entr\u00f2 in azione anche l'aviazione lealista che sganci\u00f2 alcune bombe sull'Alc\u00e0zar e sulle posizioni nazionaliste pi\u00f9 avanzate a Puerta Nueva de Bisagra finch\u00e9 i nazionalisti in difficolt\u00e0 dovettero rifugiarsi nell'Alc\u00e0zar.\nLe truppe repubblicane si stabilirono nell'ospedale cittadino, per poi assaltare la locale fabbrica di armi presidiata da un contingente di militari della Guardia Civil. Il generale Jos\u00e9 Riquelme, militare di vecchia tradizione, cerc\u00f2 di convincere telefonicamente gli insorti alla resa disdegnando in cuor suo l'idea di bombardare la fortezza\nIl 22 luglio i repubblicani, che erano penetrati in Toledo, tentarono di conquistare l'Alc\u00e1zar con un bombardamento dell'aviazione. I nazionalisti si limitarono a una difesa passiva del forte e del palazzo del Gobierno dove si erano nel frattempo ritirati, aprendo il fuoco solo quando stava per partire l'attacco. I profughi all'interno furono fatti discendere nei sotterranei. Inizi\u00f2 cos\u00ec l'assedio dell'Alc\u00e1zar. Nel frattempo la fortezza ricevette numerose telefonate dal ministero della Guerra, in Madrid, per indurla alla resa.\nLa morte di Luis Moscard\u00f2.\nIl 23 luglio i familiari di Moscard\u00f2 che si erano nascosti presso amici furono scoperti dai repubblicani. La moglie e il figlio pi\u00f9 piccolo furono imprigionati in un manicomio mentre il pi\u00f9 grande, Lu\u00ecs, fu consegnato al comandante della milizia popolare C\u00e0ndido Cabello. Nella stessa mattinata Cabello, dopo aver fatto riallacciare la linea telefonica chiam\u00f2 il colonnello Moscard\u00f3 intimando di lasciare il forte entro dieci minuti minacciando la fucilazione del figlio diciassettenne Luis. Il colonnello rifiut\u00f2 l'ultimatum e, fattosi passare il figlio al telefono, gli disse: \"\"Se \u00e8 vero, raccomanda la tua anima a Dio, grida \"\u00a1Viva Espa\u00f1a!\" e muori con onore. Addio figlio mio, un ultimo bacio\"\". Luis rispose: \"Addio pap\u00e0, un grosso bacio\". Ripresa la conversazione con Cabello, Moscard\u00f2 concluse: \"L'Alc\u00e0zar non si arrender\u00e0 mai\" e chiuse la conversazione. La indotta convinzione che Luis fosse stato fucilato subito rafforz\u00f2 la determinazione dei difensori a non arrendersi. Inoltre la notizia rimbalz\u00f2 sulla stampa estera ingenerando sdegno.\nMolte discordanze riguardano la morte di Luis Moscard\u00f2 che secondo alcuni storici fu fucilato due giorni dopo e negli studi pi\u00f9 recenti un mese dopo il 23 agosto 1936 come rappresaglia per un bombardamento su Toledo.\nDue ex repubblicani in esilio a New York negli anni cinquanta sostennero che i fili del telefono fossero stati tagliati il giorno prima della conversazione tra Moscard\u00f2 e Cabello e che quindi non fosse stata possibile alcuna telefonata. Questa tesi fu confutata dallo storico nazionalista Manuel Aznar Infatti i fili del telefono non furono materialmente tagliati, ma furono posti a partire dal 22 luglio sotto il diretto controllo della centrale telefonica di Madrid. In seguito la questione fu nuovamente sollevata da Herbert H. Southword che, giunto in Spagna durante la guerra civile come giornalista, collabor\u00f2 ben presto con i servizi segreti repubblicani e in seguito prosegu\u00ec la sua attivit\u00e0 presso Juan Negr\u00edn e il governo spagnolo in esilio pubblicando numerosi libelli di propaganda per conto dell'associazione dei fuoriusciti spagnoli.\n22 luglio-13 agosto.\nIl 24 luglio circa un centinaio di Guardie civil al comando di Romero, uscite dalla fortezza, irruppero sulla piazza Zocodover occupandola momentaneamente. Subito dopo dalla fortezza uscirono altre guardie civil dotate di grossi cesti con i quali rastrellarono tutti i viveri possibili prima che i miliziani potessero organizzare la controffensiva.\nIl 25 luglio sui giornali madrileni e sulla radio fu diffusa la falsa notizia dell'avvenuta resa dell'Alc\u00e0zar, per tale motivo furono inviati dei corrieri verso le truppe nazionaliste per avvertirle della non veridicit\u00e0 della notizia. Si offr\u00ec volontario il tenente Juan Alba, ma dopo aver percorso circa quaranta chilometri fu riconosciuto da uno dei suoi soldati, catturato fu fucilato dai miliziani.\nNel frattempo i viveri all'interno della fortezza iniziarono a scarseggiare e pattuglie iniziarono ad uscire la sera tentando di recuperare qualcosa. Viceversa abbondava l'acqua delle cisterne interne che non furono danneggiate e si inizi\u00f2 a macellare i cavalli e i muli presenti nelle stalle.\nSi inizi\u00f2 a stampare un giornale ad uso interno chiamato l'\"Alcazar\".\nIl 3 agosto un profugo civile avvert\u00ec Moscard\u00f2 di essere a conoscenza di un deposito di grano vicino all'Alc\u00e0zar, ma in territorio controllato dai repubblicani, pertanto la sera stessa una pattuglia si rec\u00f2 sul posto riportando indietro 29 sacchi da 90\u00a0kg. Altre pattuglie, composte principalmente da falangisti, che conoscevano bene la citt\u00e0, iniziarono anch'esse ad uscire la notte per compiere razzie in territorio nemico.\n14 agosto - 17 settembre.\nDal 14 agosto i repubblicani cambiarono strategia. Le forze d'assedio nella zona nord si erano notevolmente ridotte. Decisero di attaccare la casa del governatore, che si trovava a solo 40 metri dall'Alc\u00e1zar, per farne un punto di fuoco. Gli attacchi, per\u00f2, vennero sempre respinti. Un primo segnale dell'avanzata delle truppe nazionaliste verso Toledo, ci fu la mattina del 22 agosto quando un aereo dell'Aviazione Legionaria sganci\u00f2 sul forte dei viveri e volantini firmati da Franco che rassicurava circa il prossimo arrivo delle truppe nella citt\u00e0. I volantini, recuperati solo il giorno dopo, infusero fiducia nei difensori a cui permisero di sperare oltre che nell'arrivo delle truppe di Emilio Mola, anche di quelle del generale Franco che si avvicinava al comandi dell'armata d'Africa. Nello stesso periodo vi furono pure due nascite.\nIl 9 settembre, dato che i collegamenti telefonici erano stati interrotti, la guarnigione assediata fu informata tramite megafono che un inviato dei repubblicani, il colonnello Vicente Rojo Lluch ex insegnante di tattica molto conosciuto all'Alc\u00e0zar, sarebbe stato inviato a trattare con il colonnello Moscard\u00f3. Rojo garant\u00ec, in caso di resa, la salvezza per tutte le donne e i bambini all'interno della fortezza mentre gli ufficiali sarebbero stati processati davanti alla corte marziale\n. Moscard\u00f3 senza esitare rifiut\u00f2 la proposta di resa e Rojo, che l'aveva previsto, gli rispose: \"Anch'io, se fossi l\u00ec dentro, non mi arrenderei\". Moscard\u00f2 chiese inoltre che fosse permesso l'ingresso ad un sacerdote per battezzare due bambini nati durante l'assedio e per recitare la messa. Ne approfitt\u00f2 anche il capitano Luis Alam\u00e0n che rivel\u00f2 a Rojo il nascondiglio della moglie e delle figlie a Madrid. Rojo il giorno seguente, si rec\u00f2 poi a Madrid e ritrovatili li nascose in casa propria.\nIl 10 settembre tutte le donne e i bambini furono fatti evacuare da Toledo.\nL'11 settembre Rojo riusc\u00ec, durante una tregua, a far entrare Enrique V\u00e1zquez Camarassa, un sacerdote di tendenza liberale che pur essendo stato catturato dai miliziani era sfuggito alla fucilazione. Impossibilitato a confessare tutti i difensori della fortezza, per i tempi ristretti che gli erano stati concessi, impart\u00ec l'assoluzione collettiva, poi una sorta di estrema unzione generale. Intanto presso gli spalti alcuni miliziani disarmati si avvicinarono ai difensori fraternizzando e offrendo sigarette agli avversari. Prima di abbandonare la fortezza Camarassa chiese a Moscard\u00f2 di far uscire i bambini e le donne, ma queste ultime si rifiutarono.\nUn ulteriore tentativo di mediazione venne tentato il 12 settembre dall'ambasciatore cileno a Madrid Nunez Morrado, ma fall\u00ec perch\u00e9 le linee telefoniche erano interrotte.\n18 settembre.\nDal 24 agosto, i repubblicani iniziarono a scavare gallerie sotto la fortezza per poter collocare mine nella parte nord-ovest e sud-est del forte. Il 18 settembre alle 7 del mattino la torre di sud-est croll\u00f2 e per breve tempo le macerie furono conquistate dai miliziani che vi issarono una bandiera rossa, ma furono rapidamente respinti dai difensori dopo tre ore di combattimenti. La mina piazzata sotto l'altra torre non esplose e quattro ufficiali riuscirono a respingere l'attacco che era intanto partito.\n19 settembre - 26 settembre.\nIl 19 settembre, il neopremier Largo Caballero venne in visita a Toledo convinto di assistere alla resa della fortezza portandosi dietro numerosi giornalisti. Frustrato dalla tenacia dei difensori ordin\u00f2 ai miliziani di conquistarla entro ventiquattro ore.I repubblicani cambiarono nuovamente tattica e a partire dal 20 settembre si inizi\u00f2 ad irrorare la fortezza con benzina per tentare di darle fuoco poi con il lancio di granate.\nIl 21 settembre il generale Francisco Franco, alla guida dell'armata d'Africa, che arrivava da sud, devi\u00f2 dal suo percorso diretto a Madrid per raggiungere Toledo e liberare la fortezza dall'assedio. Al generale Kindelan, che gli fece presente che la liberazione di Toledo avrebbe forse pregiudicato la presa di Madrid, rispose: \"Certo. Ma non ha importanza, Toledo \u00e8 un simbolo\". Intanto i difensori iniziarono a ritirarsi dagli edifici periferici per difendere ci\u00f2 che restava del forte. I repubblicani incominciarono ad assaltare gli edifici la mattina del 22, ma l'avanzata fu lenta perch\u00e9 ignoravano che fossero disabitati. All'alba del 23 i repubblicani assaltarono la breccia nord del forte, sorprendendo i difensori, facendo esplodere le mine scavate sotto i bastioni e riempite di dinamite. Gli assediati furono costretti a ritirarsi dal patio dell'Alcazar e contrattaccarono respingendo l'assalto. Un nuovo assalto venne tentato nella mattinata, ma dopo 45 minuti l'avanzata venne bloccata.\nIl generale Varela sostitu\u00ec il generale Yague alla testa delle due colonne di soccorso per raggiungere la citt\u00e0 da nord.\nIl 25 settembre una nuova mina fece crollare nel Tago la torre di nord-est ma non fu possibile alcun attacco dato che le fondamenta resistettero; nel frattempo Varela era arrivato a 15 chilometri dalla citt\u00e0. Alcuni falangisti nella notte uscirono dalla fortezza per rientrarvi dopo aver recuperato del cibo.\nIl 26 le truppe degli insorti arrivarono a Bargas, a 6\u00a0km da Toledo tagliando i collegamenti tra Toledo e Madrid e il giorno seguente le truppe di Varela, che erano apparse in cima al crinale, sferrarono l'attacco contro la citt\u00e0. I miliziani scapparono senza abbozzare difesa, lasciando nelle mani degli insorti l'importante fabbrica di armi di Toledo intatta. Alcuni repubblicani riuscirono a fuggire fino a Aranjuez.\nLa sera stessa le truppe marocchine giunsero sotto la fortezza liberandola. Moscard\u00f2 accolse Varela con la formula che aveva dato il via all'insurrezione: \"Sin novedad\".\nL'Alc\u00e1zar nella cultura di massa.\nAll'assedio dell'Alc\u00e1zar venne dedicato un film del 1940, prodotto in Italia e intitolato \"L'assedio dell'Alcazar\", trasmesso in Spagna con il titolo \"Sin novedad en el Alc\u00e1zar\". L'assedio appare anche nel film del 2019 \"Mientras dure la guerra\"."}
{"id": "1893738", "revid": "61051", "url": "https://it.wikipedia.org/wiki?curid=1893738", "title": "Small Diameter Bomb", "text": ""}
{"id": "1893742", "revid": "228587", "url": "https://it.wikipedia.org/wiki?curid=1893742", "title": "Can't Hold Us Down", "text": "Can't Hold Us Down (in italiano \"Non possono trattenerci\") \u00e8 un brano musicale di Christina Aguilera, estratto come quarto singolo dal secondo album della cantante \"Stripped\", pubblicato nel 2002.\nIl singolo, pubblicato nell'estate del 2003, vede la partecipazione della rapper Lil' Kim, che aveva gi\u00e0 collaborato con l'artista nella cover di \"Lady Marmalade\", ha ottenuto notevole successo negli Stati Uniti, in Australia e in Nuova Zelanda. La canzone \u00e8 stata scritta da Christina Aguilera, Scott Storch e Matt Morris e prodotta da Ron Fair e Christina Aguilera.\n\"Can't Hold Us Down\" \u00e8 particolarmente conosciuto per i temi femministi trattati, e per il video musicale diretto David LaChapelle. Il singolo \u00e8 stato nominato ai Grammy Award del 2004 nella categoria \"Miglior collaborazione vocale pop\".\nVideo musicale.\nDiretto da David LaChapelle, che aveva precedentemente diretto il video di \"Dirrty\", il video mostra Christina Aguilera, Lil Kim e una dozzina di altre donne affrontare una gang di ragazzi nell'East Village. Il video \u00e8 stato filmato in una stanza di isolamento acustico che rievoca un quartiere anni ottanta del Lower East Side a Manhattan."}
{"id": "1893743", "revid": "1782831", "url": "https://it.wikipedia.org/wiki?curid=1893743", "title": "Stanza 101", "text": "La Stanza 101 (\"uno-zero-uno\"), \u00e8 una particolare sala di tortura utilizzata dai funzionari del Ministero dell'Amore nel romanzo \"1984\" dello scrittore George Orwell.\nI supplizi che vengono inflitti in questa stanza sono studiati per realizzare le peggiori fobie che affliggono il prigioniero. Il protagonista del romanzo, Winston Smith, ad esempio ha paura dei topi, quindi O'Brien lo minaccia di fargli dilaniare il volto da due grossi ratti, chiusi in una sorta di gabbia fissatagli sulla testa. La tortura posta in essere nella stanza 101 rientra nell'ultima fase (\"Accettazione\") del sistema di lavaggio del cervello perpetrato dal Ministero dell'Amore. Lo scopo della stanza 101 \u00e8 quello di eliminare ogni forma di sentimento umano del prigioniero in modo tale da distruggerlo totalmente. Il protagonista, ad esempio, implora ai suoi carcerieri di sottoporre alla tortura la sua compagna Julia. \nAmpleforth, l'impiegato del Ministero della Verit\u00e0 incaricato di tradurre in neolingua le principali opere poetiche del passato, dichiara: \u00abStavamo preparando una edizione definitiva delle poesie di Kipling. Tollerai che la parola \"Dio\" figurasse alla fine d'un verso. Proprio non ho potuto farne a meno.\u00bb e per questo \"pensiero eretico\" viene costretto alla \"Stanza 101\".\nO'Brien spiega a proposito della stanza 101: \"La cosa che c'\u00e8 nella stanza 101 \u00e8 la cosa peggiore del mondo. (...) La cosa peggiore del mondo varia da individuo a individuo. Pu\u00f2 essere venir seppelliti vivi, essere arsi, o affogati, o impalati, o un'infinit\u00e0 di altre morti. Ci sono casi in cui \u00e8 una cosa assai pi\u00f9 modesta, nemmeno fatale, di per se\" e \"la sofferenza non \u00e8 mai sufficiente. Ci sono casi in cui una creatura umana resiste al dolore anche in punto di morte. Ma per ognuno c'\u00e8 sempre qualcosa d'insopportabile... un qualche cosa del quale non si pu\u00f2 sostenere la vista. Il coraggio e la paura non c'entrano per nulla. Se si sta precipitando dall'alto non \u00e8 vigliaccheria afferrare una fune. Se si viene a galla da profondit\u00e0 marine, non \u00e8 vigliaccheria riempirsi i polmoni d'aria. \u00c8 soltanto un istinto cui non si pu\u00f2 distinguere\"."}
{"id": "1893752", "revid": "183114", "url": "https://it.wikipedia.org/wiki?curid=1893752", "title": "Policardiografo", "text": ""}
{"id": "1893756", "revid": "1573940", "url": "https://it.wikipedia.org/wiki?curid=1893756", "title": "Fulgoroidea", "text": "Fulgoroidea , \u00e8 una superfamiglia di insetti dell'ordine dei Rincoti Omotteri. \u00c8 l'unico raggruppamento dell'infraordine Fulgoromorpha. La maggior parte delle specie ha diffusione nelle regioni tropicali.\nMorfologia.\nLa morfologia dei Fulgoroidei \u00e8 piuttosto eterogenea, ma alcuni caratteri ne permettono una facile distinzione dagli altri Auchenorrinchi, che fanno capo all'infraordine dei Cicadomorfi. Le dimensioni possono variare dai 2 mm delle specie pi\u00f9 piccole ai circa 10 cm delle specie pi\u00f9 grandi. Livrea talvolta caratterizzata da conformazioni bizzarre del capo e da colori vivaci. In quest'ultimo caso i Fulgoroidei possono essere confusi con le farfalle.\nIl capo \u00e8 metagnato e presenta i pi\u00f9 importanti caratteri morfologici distintivi. La regione frontale \u00e8 carenata e si prolunga spesso in un vistoso processo, pi\u00f9 o meno allungato, in genere incurvato verso l'alto. Le antenne sono brevi e inserite sotto gli occhi; hanno i due articoli prossimali (scapo e pedicello) ben differenziati rispetto agli altri distali (flagello): lo scapo \u00e8 molto breve e ingrossato, il pedicello \u00e8 notevolmente ingrossato, talvolta piuttosto allungato, il flagello \u00e8 filiforme. Gli ocelli sono generalmente presenti in numero di 2, raramente sono rudimentali oppure presenti in numero di 3. I due ocelli laterali sono sempre ubicati fra gli occhi e le antenne.\nIl torace ha il pronoto pi\u00f9 largo che breve. Il pronoto e il mesonoto sono in genere percorsi da tre carene longitudinali. Caratteristica dei Fulgoroidei \u00e8 la presenza di due scleriti del mesotorace, a forma di lamina, che proteggono l'inserzione delle ali anteriori (\"tegule\"). Le ali anteriori sono interamente membranose oppure interamente e leggermente sclerificate (\"tegmine\") e la configurazione della venatura \u00e8 varia. In fase di riposo si ripiegano a tetto sull'addome, talvolta fortemente inclinate e tenute quasi verticali. Le zampe sono di tipo ambulatorio, quelle posteriori in genere di tipo saltatorio. Un'altra caratteristica morfologica peculiare \u00e8 lo sviluppo in lunghezza delle coxe anteriori e posteriori. Le tibie sono spesso dentellate e munite di uno sperone terminale.\nI Fulgoroidei secernono spesso cospicue quantit\u00e0 di cera dalle ghiandole addominali. In diverse specie la cera prodotta ricopre interamente il corpo oppure si prolunga simulando appendici caudali.\nAlimentazione.\nLa generalit\u00e0 dei Fulgoroidei \u00e8 fitomiza, ma alcune specie sono secondariamente micetofaghe. Diverse specie sono dannose all'agricoltura, in particolare perch\u00e9 possibili vettori di virus fitopatogeni.\nLe specie agrarie di maggior interesse in Europa rientrano per lo pi\u00f9 nelle famiglie dei Delphacidae e dei Flatidae.\nSistematica.\nL'inquadramento sistematico dei Fulgoroidei \u00e8 oggetto di discussione in quanto il raggruppamento degli Auchenorrinchi sarebbe parafiletico. Alcuni Autori propongono l'inquadramento al rango di sottordine con il nome di \"Archaeorrhyncha\", ma allo stato attuale prevale l'inquadramento come unica superfamiglia nell'infraordine dei Fulgoromorpha, a sua volta compreso nel sottordine degli Auchenorrhyncha.\nVa precisato che la classificazione tradizionale, su base morfologica, inquadra i Fulgoromorfi come divisione interna alla sezione Auchenorrhyncha, a sua volta compresa nel sottordine degli Homoptera.\nLa suddivisione interna contempla 20 o 21 famiglie, secondo l'inquadramento sistematico attribuito ai Caliscelidae, inclusi da diversi autori nella famiglia degli Issidae:"}
{"id": "1893762", "revid": "76963", "url": "https://it.wikipedia.org/wiki?curid=1893762", "title": "Mary McDonnell", "text": "Attiva in campo cinematografico, teatrale e televisivo, \u00e8 stata candidata all'Oscar per le sue interpretazioni in \"Balla coi lupi\" (1990) e \"Amori e amicizie\" (1992); \u00e8 inoltre nota per il ruolo di Laura Roslin in \"Battlestar Galactica\" e di Sharon Raydor in \"Major Crimes\".\nBiografia.\nNata in Pennsylvania cresce nello stato di New York, dove si laurea alla State University of New York at Fredonia; dopo aver studiato recitazione entra a far parte della Long Wharf Theatre Company.\nDopo vent'anni durante i quali si divide tra teatro, lavorando in varie produzioni per Broadway, e televisione, apparendo nella soap opera \"Cos\u00ec gira il mondo\", si fa notare al cinema per la interpretazione di 'Alzata Con Pugno' in \"Balla coi lupi\" (1990), diretto e interpretato da Kevin Costner, ruolo che le fa guadagnare la sua prima candidatura all'Oscar alla miglior attrice non protagonista. Successivamente recita nei film \"Grand Canyon - Il cuore della citt\u00e0\" (1991) e \"I signori della truffa\" (1992). Nel 1993 ottiene la sua seconda candidatura agli Oscar, questa volta come miglior attrice per \"Amori e amicizie\" di John Sayles, ma il premio \u00e8 assegnato a Emma Thompson per \"Casa Howard\".\nViene inoltre ricordata per il ruolo della First Lady in \"Independence Day\" (1996), di Rose Darko, madre del protagonista, in \"Donnie Darko\" (2001), di Eleanor Carter, madre del Dr. John Carter, in \"E.R. - Medici in prima linea\" e soprattutto per la parte del Presidente delle Dodici Colonie Laura Roslin in \"Battlestar Galactica\". Ha partecipato ad alcune puntate della serie televisiva \"Grey's Anatomy\", nel ruolo della D.ssa Virginia Dixon. Dopo essere stata co-protagonista per due stagioni della serie televisiva di successo \"The Closer\" (in cui ha recitato per un totale di tre stagioni) \u00e8 diventata unica protagonista, con l'uscita di scena di Kyra Sedgwick, dello spin-off \"Major Crimes\", dove interpreta il capitano Sharon Raydor.\nVita privata.\n\u00c8 sposata con l'attore Randle Mell, con il quale vive in California. La coppia ha due figli di nome Olivia e Michael.\nDoppiatrici italiane.\nNelle versioni in italiano dei suoi lavori, Mary McDonnell \u00e8 stata doppiata da:"}
{"id": "1893765", "revid": "767487", "url": "https://it.wikipedia.org/wiki?curid=1893765", "title": "Jevg\u0113\u0146ija \u013bisicina", "text": "Nata da una famiglia di armaioli di Tula, crebbe sugli Urali. Dopo avere studiato musica a Ekaterinburg, \u013bisicina fu ammessa allo studio del pianoforte al conservatorio di San Pietroburgo, nella classe di Vladimir Nielsen. L\u00ec conobbe l'organista Mark Shakhin, che la port\u00f2 a un concerto a Riga. In quest'occasione la giovane Jevg\u0113\u0146ija sent\u00ec per la prima volta il suono dell'organo della Cattedrale di Riga e conobbe il punto di riferimento degli organisti lettoni, Nikolajs Vanadzi\u0146\u0161. Dopo questo incontro \u013bisicina lasci\u00f2 gli studi di pianoforte a San Pietroburgo per iscriversi nella classe di Vanadzi\u0146\u0161 all'Accademia lettone di musica \"J\u0101zeps V\u012btols\".\nDa studente, si esib\u00ec oltre 40 volte in pubblico, registr\u00f2 un vinile da solista e ottenne la borsa di studio intitolata a \u010cajkovskij. Nel 1968 ottenne il secondo premio alla Competizione internazionale per organisti \u010ciurlionis di Vilnius.\nDopo essersi diplomata, \u013bisicina si \u00e8 esibita pi\u00f9 di mille volte in tutto il mondo.\nNel 1989/90 i lettori del quotidiano sovietico \"Komsomol'skaja Pravda\" indicarono due dei suoi dischi fra le pi\u00f9 popolari raccolte di musica classica in URSS.\nIl 27 aprile 1995 il Saeima le concesse la nazionalit\u00e0 lettone per \"i meriti speciali e il contributo alla cultura della Lettonia\"."}
{"id": "1893767", "revid": "62221", "url": "https://it.wikipedia.org/wiki?curid=1893767", "title": "Fulgoromorpha", "text": ""}
{"id": "1893776", "revid": "277167", "url": "https://it.wikipedia.org/wiki?curid=1893776", "title": "Thaumasite (edilizia)", "text": ""}
{"id": "1893777", "revid": "170204", "url": "https://it.wikipedia.org/wiki?curid=1893777", "title": "Fienili di Cima Rest", "text": "I fienili di Cima Rest, sono dei fabbricati rurali situati sull'altipiano del comune di Magasa, in Val Vestino, ad una altitudine di 1300 m.\nSono collocati al medio alpeggio e strutturati in modo da contenere in un solo edificio le funzioni fondamentali per la vita del malghese: al piano inferiore la stalla per il bestiame, l'abitazione per il contadino, a quello superiore il deposito per il foraggio e all'esterno la legnaia.\nRicerche storiche, iniziate nel secondo dopoguerra, datano questa tipologia di costruzione al VII secolo attribuendola alle tradizioni dei Goti o dei Longobardi.\nArchitettura.\nIl fienile spesso appoggia con un lato al pendio della montagna, \u00e8 costruito su due piani: in quello inferiore, racchiuso tra robuste mura di pietra, c'\u00e8 la stanza principale con il camino, una seconda stanza collegata alla precedente per l'attivit\u00e0 casearia e deposito provvisorio del formaggio e la stalla per il ricovero del bestiame bovino; tutto il pavimento \u00e8 in selciato. Al piano superiore, a cui si accede solamente dall'esterno, si trova il fienile.\nLa base della costruzione \u00e8 formata da una robusta muratura in pietra sulla quale poggia il tetto dalle due falde fortemente inclinate. L'intelaiatura del tetto \u00e8 costituita da una serie di travi portanti, solitamente di abete, sulle quali sono inchiodate delle travi secondarie di minor dimensioni che servono per sostenere il manto di copertura.\nLa copertura in origine era realizzata interamente in mannelli di paglia di frumento che, nella variet\u00e0 \u201cgentil ross\u201d, dallo stelo lungo circa un metro e mezzo, elastico e resistente, veniva coltivato nella campagna circostante gli abitati di Magasa e Cadria.\nLa tecnica di copertura si basava sull'allineamento e sovrapposizione di centinaia di mannelli di paglia, legati con steli di lantana. Il risultato finale era dato da un manto compatto e perfettamente funzionale: difatti la paglia oltre che essere un ottimo idrorepellente \u00e8 pure un ottimo isolante termico che permette una perfetta conservazione del foraggio.\nStoria.\nLe particolari tecniche costruttive di stampo tipicamente germanico presentano delle analogie con i reperti strutturali venuti alla luce negli scavi dell'Ortaglia in Santa Giulia a Brescia e con i resti delle capanne dei Longobardi rinvenute nella regione Pannonica.\nAd avvalorare l'ipotesi di una presenza longobarda in zona troviamo poi alcuni toponimi derivanti da un termine d'origine longobarda: si tratta dei tre passi della Fobbia situati tra Treviso Bresciano e Capovalle, tra Costa di Gargnano e Tignale e tra le valli di San Michele e di Bondo nel comune di Tremosine, nonch\u00e9 del passo della Fobbiola in prossimit\u00e0 del monte Spino nel comune di Toscolano Maderno e l'omonimo passo sul monte Tavagnone con la Valle del Droanello; questi toponimi sarebbero legati al termine longobardo di \"fobbia\", il cui significato \u00e8 proprio quello di passo, gola, valico.\nIl pi\u00f9 convinto assertore della tesi dei Longobardi come artefici dell'introduzione in Val Vestino di questo speciale modo di costruire i tetti, \u00e8 stato, nel 1962, il professor Alwin Seifert, architetto paesaggista tedesco che, negli anni trenta del secolo scorso aveva progettato le autostrade di Adolf Hitler: questi inoltre ritenne di aver individuato somiglianze architettoniche tra i fienili di Cima Rest e quelli situati in localit\u00e0 Verschneid sul monte Salten nel comune di San Genesio Atesino, anche se i primi erano pi\u00f9 piccoli e all'antica.\nAltri ricercatori sostengono invece che tale attivit\u00e0 edificatoria sia il frutto di altre popolazioni di cultura germanica o ascendenze ascrivibili all'epoca della dominazione romana."}
{"id": "1893779", "revid": "767487", "url": "https://it.wikipedia.org/wiki?curid=1893779", "title": "Uro\u0161 Tripkovi\u0107", "text": "Carriera.\nClub.\nAlto 197 cm per 84 kg, ha cominciato a giocare a pallacanestro nel club della sua citt\u00e0 natale, il Borac \u010ca\u010dak, squadra che milita nella massima serie serba. Difendendo i colori del Borac ha vinto il campionato serbo giovanile; nella stessa stagione fu anche proclamato l'MVP del torneo.\nNell'estate del 2002 \u00e8 arrivato al Partizan Belgrado. Ha giocato per la selezione cadetta e giovanile del Partizan ed allo stesso tempo giocava anche per la prima squadra. Con il Partizan ha vinto 6 campionati serbi consecutivi (dal 2002 in poi), inoltre nella stagione 2006-07 ha raggiunto la seconda fase dell'Eurolega. Nella stagione 2007-08 ha raggiunto invece i quarti di finale dell'Eurolega. Nelle stagioni 2006-07 e 2007-08 ha vinto con il Partizan anche la Lega Adriatica, il torneo che si disputa tra le migliori squadre dei paesi dell'ex Jugoslavia.\nNazionale.\nHa pi\u00f9 volte vestito la divisa della Nazionale serba (e serbomontenegrina). Con la selezione del suo paese ha preso parte al Mondiale 2006 in Giappone, conclusosi per i serbi al primo turno."}
{"id": "1893784", "revid": "112970540", "url": "https://it.wikipedia.org/wiki?curid=1893784", "title": "Ossigenasi", "text": "Una ossigenasi \u00e8 un enzima in grado di ossidare un substrato trasferendo su di esso un ossigeno. Le ossigenasi, secondo la classificazione EC, sono raccolte nelle sottoclassi EC 1.13 ed EC 1.14.\nScoperte simultaneamente nel 1955 dai gruppi di Osamu Hayaishi e di Howard Mason, esse sono suddivise genericamente in due gruppi:\nTale suddivisione non corrisponde a quella gi\u00e0 citata tra le sottoclassi EC 1.13 ed EC 1.14. Essa rispecchia piuttosto l'ulteriore suddivisione della EC 1.13.\nTra le ossigenasi pi\u00f9 importanti figura la citocromo P450 ossidasi, responsabile della degradazione di molte molecole presenti nell'organismo."}
{"id": "1893785", "revid": "1632387", "url": "https://it.wikipedia.org/wiki?curid=1893785", "title": "Mico", "text": "Mico (Thomas, 1920) \u00e8 un sottogenere di uistit\u00ec, scimmiette della famiglia dei Cebidi.\nIl nome del sottogenere deriva dal portoghese \"mico\", sostantivo (a sua volta utilizzato in Amazzonia per designare una variet\u00e0 di scimmie di piccola taglia, in particolare il cebo cappuccino: sulla costa atlantica si preferisce il termine \"sagui\" per indicare gli uistit\u00ec.\nNella vecchia classificazione il sottogenere \"Mico\" veniva considerato un genere a s\u00e9 stante: tale classificazione fu tuttavia abbandonata in favore di una riunificazione di tutte le specie di uistit\u00ec sotto l'unico genere \"Callithrix\", contante i tre sottogeneri \"Cebuella\" (uistit\u00ec pigmeo), \"Callithrix\" (uistit\u00ec della foresta atlantica) e, per l'appunto, \"Mico\" (uistit\u00ec amazzonici): a questi tre sottogeneri si \u00e8 aggiunto in tempi recenti il sottogenere \"Callibella\", al quale \u00e8 ascritto unicamente l'uistit\u00ec nano, inizialmente per\u00f2 anch'esso considerato ascrivibile al sottogenere \"Mico\".\nNel 2000, la classificazione in generi separati \u00e8 tornata alla ribalta in seguito alle analisi del DNA mitocondriale, che misero in evidenza la maggiore parentela dello uistit\u00ec pigmeo con gli uistit\u00ec amazzonici rispetto agli uistit\u00ec atlantici: fu inoltre dimostrata una parentela molto pi\u00f9 lontana di quanto si pensasse con le scimmie leonine del genere \"Leontopithecus\", ritenute un gruppo ancestrale di uistit\u00ec, evolutosi poi parallelamente.\nLo stesso sottogenere \"Mico\" pare suddividersi ulteriormente in tre cladi su base geografica (distribuzione rispetto al Rio Tapaj\u00f3s) piuttosto che morfologica (finora \u00e8 stata sempre presa in considerazione la presenza o meno di pennacchi in corrispondenza delle orecchie per classificare le specie).\nTassonomia.\nIl sottogenere comprende 14 o 15 specie, a seconda degli autori, classificate col nome comune complessivo di uistit\u00ec amazzonici:\nFamiglia Cebidae"}
{"id": "1893786", "revid": "44939", "url": "https://it.wikipedia.org/wiki?curid=1893786", "title": "Diossigenasi", "text": ""}
{"id": "1893787", "revid": "44939", "url": "https://it.wikipedia.org/wiki?curid=1893787", "title": "Monoossigenasi", "text": ""}
{"id": "1893788", "revid": "61051", "url": "https://it.wikipedia.org/wiki?curid=1893788", "title": "Alvis Leonides", "text": "L'Alvis Leonides era un motore aeronautico radiale a 9 cilindri raffreddato ad aria sviluppato dall'azienda britannica Alvis Car and Engineering Company Ltd dalla fine degli anni trenta ma avviato alla produzione solo dopo la fine della seconda guerra mondiale.\nStoria.\nLo sviluppo del 9 cilindri era seguito dal Capt. George Thomas Smith-Clarke. Il primo prototipo del motore, a cui venne data la designazione 9ARS, venne ultimato nel dicembre 1936. Era un classico radiale con distribuzione a valvole in testa (OHV) 2 valvole per cilindro che erogava 450 hp (336 kW) per un peso a vuoto di 693 lb.\nNel 1938 la Airspeed (1934) Ltd mise a disposizione il suo pilota collaudatore George Errington ed un Bristol Bulldog (numero di serie K3183) appositamente per testare il motore in volo. Lo sviluppo prosegu\u00ec lentamente a causa dello scoppio della seconda guerra mondiale e, dopo i test compiuti su un Airspeed Oxford e su un Airspeed Consul (\"VX587\"), nel 1947 la Alvis fu in grado di commercializzare il suo motore in due distinte serie, la serie 500 (502, 503 e relativi sottotipi) destinata ad equipaggiare aerei e la serie 520 ottimizzata per l'uso su elicotteri. Quest'ultima era caratterizzata dalla trasmissione diretta senza interposizione di riduttore di velocit\u00e0, dall'adozione di una grossa ventola per convogliare l'aria ai cilindri e di una frizione centrifuga.\nLa prima fornitura di serie fu destinata al bimotore da trasporto Percival Prince del 1948 ed agli elicotteri Sikorsky S-51, prodotti su licenza dalla Westland Aircraft, e Westland Dragonfly.\nDal 1958 la corsa venne incrementata a 4,8 in (principalmente il Mk.531 destinato al Twin Pioneers) accreditato di 640\u00a0hp (477\u00a0kW).\nIl Leonides, rimasto in produzione sino al 1966, \u00e8 stato l'ultimo motore aeronautico a pistoni di fascia alta di potenza prodotto nel Regno Unito."}
{"id": "1893789", "revid": "4711", "url": "https://it.wikipedia.org/wiki?curid=1893789", "title": "Ko\u0161arka\u0161ki Klub FMP \u017deleznik", "text": ""}
{"id": "1893793", "revid": "1305772", "url": "https://it.wikipedia.org/wiki?curid=1893793", "title": "EC 1.13", "text": "La EC 1.13 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su singoli donatori di elettroni contenenti O2 come ossidante e che prevedono incorporazione dell'ossigeno nel substrato. L'ossigeno incorporato non deriva per forza dall O2.\nGli enzimi di questa sottoclasse (e della sottoclasse EC 1.14) sono comunemente detti \"ossigenasi\". Gli enzimi appartenenti alla EC 1.13 si differenziano perch\u00e9 non richiedono la presenza di un secondo atomo di idrogeno come donatore.\nSotto-sottoclassi.\nEsistono tre ulteriori sotto-sottoclassi:"}
{"id": "1893798", "revid": "1494169", "url": "https://it.wikipedia.org/wiki?curid=1893798", "title": "Elicottero antincendio", "text": "Un elicottero antincendio \u00e8 un elicottero utilizzato per lo spegnimento di incendi di vaste dimensioni. L'impiego di questi mezzi aerei ha portato alla creazione di un termine specifico per definire la lotta aerea antincendio effettuata con l'ausilio degli elicotteri: \"helitack\", contrazione dell'espressione inglese \"helicopter attack\". Gli elicotteri rivestono un ruolo primario specialmente nelle prime fasi di intervento, quando si cerca di arrestare le fiamme sul nascere prima che si possano propagare.\nTerminologia in inglese.\nHelitack.\nIl termine \"helitack\" apparve per la prima volta sul Los Angeles Times nel 1956, per descrivere il primo di una serie di test effettuati al fine di valutare le possibilit\u00e0 operative degli elicotteri nella lotta antincendio.\nHelibase.\nL\"'helibase\" \u00e8 il posto dove gli elicotteri vengono ospitati quando non si trovano in volo, dove viene effettuata la manutenzione e tutte le operazioni necessarie per garantire il corretto funzionamento. Normalmente la \"helibase\" si trova nei pressi di un aeroporto, ma non di rado quando gli elicotteri devono operare lontani da zone abitate, dove non ci sono aeroporti nelle vicinanze si utilizzano basi improvvisate, che verranno utilizzate per tutto il periodo dell'intervento per poi essere abbandonate definitivamente.\nHelispot.\nUn \"helispot\" \u00e8 un punto il pi\u00f9 vicino possibile alla zona di intervento sul quale gli elicotteri possono atterrare o possono rifornirsi di carburante o di liquido da rilasciare sulla zona interessata dall'incendio. Normalmente le attivit\u00e0 di rifornimento, carico e scarico di attrezzi dal velivolo su di un helispot vengono coordinate da un \"Helispotmanager\". Gli \"helispot\" possono poi essere spostati a seconda delle necessit\u00e0 e dell'evolversi dell'incendio. Tipicamente si utilizzano come \"helispot\" parcheggi, prati o ampi spazi liberi. Gli \"helispot\" vengono segnati sulle carte topografiche con delle H maiuscole all'interno di un cerchio affiancate da una o pi\u00f9 cifre che indica il loro numero.\nDrop point.\nUn \"\"drop point\", letteralmente punto di rilascio, \u00e8 un punto che ha una funzione simile a quella degli \"helispot\" con la sola differenza che qui vengono scaricate le attrezzature e fatto scendere il personale per contrastare l'espandersi delle fiamme. Analogamente a quanto avviene per gli \"helispot\"\", questi si possono spostare nel corso dell'operazione e vengono segnati sulle carte con una \"D\" maiuscola accompagnata da una serie di cifre che indica il loro numero.\nAbitualmente per \"dropping\" si intende il \"lancio\" o rilascio dell'acqua o liquido ritardante, in questa accezione il \"Drop point\" non \u00e8 altro che il punto in cui il pilota sgancia l'acqua sul fronte del fuoco per abbattere le fiamme. L'ordine dei lanci ed il loro posizionamento rispetto all'incendio, sono stabiliti dal direttore delle operazioni di spegnimento D.O.S. in Italia, Incident Commander nei paesi che utilizzano l'ICS.\nModus Operandi.\nNormalmente durante un \"helitack\" l'elicottero trasporta una squadra di vigili del fuoco nella zona interessata dall'incendio, portando la squadra di vigili del fuoco in testa alla zona nella quale si dovrebbero espandere le fiamme. Cos\u00ec mentre la squadra a terra cerca di preparare una \"via tagliafuoco\" l'elicottero dotato di un \"bucket\" (secchio o benna) attaccato al gancio baricentrico del velivolo, pu\u00f2 rallentare l'espandersi delle fiamme.\nIn zone dove il territorio \u00e8 molto impervio o la vegetazione \u00e8 troppo fitta per permettere all'elicottero di atterrare, la squadra di vigili del fuoco pu\u00f2 essere calata grazie all'ausilio del verricello mentre l'elicottero rimane fermo in hovering sopra il punto di rilascio.\nGli elicotteri possono anche essere utilizzati per creare degli incendi controllati e creare delle vie tagliafuoco.\nInfine, nel caso vi fosse necessit\u00e0 di evacuare dei vigili del fuoco feriti o una squadra a terra in difficolt\u00e0, gli elicotteri possono garantire un intervento tempestivo che nessun altro velivolo potrebbe garantire.\nStoria.\nGli elicotteri vennero utilizzati nella lotta antincendio a partire dal 1947, quando furono impiegati per la prima volta in California. Inizialmente il loro compito era quello di dare supporto logistico alle squadre a terra, mentre il primo intervento antincendio nel quale partecip\u00f2 un elicottero in modo attivo nelle operazioni di spegnimento delle fiamme, fu nel 1957, quando il Los Angeles County Fire Department si dot\u00f2 di un Bell 47.\nLa prima benna antincendio fu poi probabilmente sviluppata da Henry Stevenson per conto della Jim Grady of Okanagan Helicopters a met\u00e0 degli anni cinquanta, con il primo sgancio di acqua effettuato nel 1962. Questo primo \"bucket\" aveva una capacit\u00e0 di carico di 45 galloni con una porta a botola sul fondo.\nA partire dagli anni sessanta la \"California Division of Forestry\" anche nota con il nome di \"California Department of Forestry\" inizi\u00f2 a testare una serie di modelli di benne con dimensioni che andavano fino a 105 galloni sempre portati da un Bell-47.\nIl primo elicottero ad essere utilizzato in modo intensivo in questo ruolo anche negli Stati Uniti fu l'Alouette III, che oltre alla benna poteva anche trasportare una squadra di tre vigili del fuoco.\nEquipaggiamento.\nGli elicotteri utilizzati per la lotta agli incendi boschivi sono normalmente elicotteri multiruolo che possono vantare sia una discreta capacit\u00e0 di carico che la possibilit\u00e0 di trasportare una squadra di vigili del fuoco grazie alla loro cabina spaziosa.\nMolto spesso per questo compito vengono utilizzate diverse versioni del UH-1 Huey, noto anche con il nome di Bell 205. Non di rado vengono poi impiegate versioni pi\u00f9 aggiornate del Bell 205, quali il Bell 212. Negli Stati Uniti viene anche impiegato abbastanza frequentemente il Sikorsky S-58 o il Sikorsky S-70 Firehawk, che non \u00e8 altro che una versione civile del UH-60 Blackhawk.\nElicotteri di dimensioni inferiori quali il Bell 206 o l'AS 350 Astar vengono utilizzati per compiti di precisione, quando si devono proteggere dalle fiamme singoli edifici o singole strutture.\nElicotteri di grandi dimensioni quali il S-64 Skycrane, capaci di trasportare pi\u00f9 di 3000 galloni, vengono invece usati solo di rado per trasportare squadre di vigili del fuoco e operano quindi normalmente solo come \"Airtanker\". Quando si rende necessario trasportare un elevato numero di vigili del fuoco in una determinata zona si preferisce ricorrere all'aiuto di un Boeing CH-47 Chinook, che pu\u00f2 trasportare fino a 44 persone.\nI serbatoi dove caricare l'acqua o il liquido ritardante possono poi essere montati in modo fisso sull'elicottero, o rimossi quando non pi\u00f9 necessari. I serbatoi possono poi essere riempiti a terra o direttamente in volo come avviene con i S-64 Skycrane, che prelevano l'acqua da fiumi e laghi con l'ausilio di uno o pi\u00f9 snorkel.\nDa alcuni anni a questa parte vengono anche impiegati dei AH-1 Cobra di seconda mano che sono stati radiati dal servizio nella US-Army e che vengono utilizzati nel servizio di sorveglianza. Questi apparecchi opportunamente modificati e dotati di sensori per la radiazione infrarossa, vengono utilizzati per trovare possibili focolai prima che diano luogo ad un incendio."}
{"id": "1893799", "revid": "121239806", "url": "https://it.wikipedia.org/wiki?curid=1893799", "title": "Jof di Miezegnot", "text": "Lo J\u00f4f di Miezegnot (\"Poldna\u0161nja \u0161pica\" in sloveno, \"Malborgether Mittagskofel\" in tedesco) \u00e8 una montagna delle Alpi Giulie alta 2.087\u00a0m.\nCaratteristiche.\nFu luogo di aspri combattimenti nel corso della prima guerra mondiale e vi si possono trovare diversi resti. \nFa parte dei monti di Malborghetto.\nDalla cima si gode un panorama specialmente sui gruppi del J\u00f4f di Montasio, Canin e dello J\u00f4f Fuart. Si possono inoltre vedere i monti est delle Alpi Carniche."}
{"id": "1893804", "revid": "1543377", "url": "https://it.wikipedia.org/wiki?curid=1893804", "title": "Taramosalata", "text": "La taramosalata (in greco \u03c4\u03b1\u03c1\u03b1\u03bc\u03bf\u03c3\u03b1\u03bb\u03ac\u03c4\u03b1, in ebraico \u05d0\u05d9\u05e7\u05e8\u05d4 (Icr\u0103), in romeno \"salat\u0103 de icre\") \u00e8 un piatto tipico della cucina greca, rumena, turca, bulgara e israeliana e fa parte dei \"mezze\", antipasti diffusi in tutta l'area meridionale del Mediterraneo, spesso serviti su piattini.\nPreparazione.\nTradizionalmente si prepara con il \"taram\u00e1\" che sono uova di carpa in salamoia, bench\u00e9 esistano variet\u00e0 di altre specie, in particolare di merluzzo.\nLe uova si mischiano con succo di limone, cipolle, aglio e olive.\nIl colore pu\u00f2 dipendere dal tipo di uova impiegate e pu\u00f2 andare dal rosato fino al rosso, nella produzione di massa la taramosalata normalmente ha colore rosa dovuto all'aggiunta di coloranti.\nConsumo.\nNormalmente la taramosalata si mangia spalmata su una fetta di pane o verdure, come pomodoro, cetriolo od olive.\nSalat\u0103 de icre.\nPiuttosto simile alla taramosalata \u00e8 la \"salat\u0103 de icre\", letteralmente \"insalata di uova di pesce\". Si tratta di una specialit\u00e0 romena di solito a base di uova di carpa e che viene anch'essa solitamente consumata spalmandola sul pane. Oltre alle uova di pesce rientrano nella preparazione olio di girasole, cipolla e succo di limone. Oggi viene spesso preparata industrialmente con l'aggiunta di agenti addensanti, ma in molte famiglie romene la si continua a produrre nel modo tradizionale. La variante a base di uova di luccio \u00e8 considerata particolarmente pregiata."}
{"id": "1893806", "revid": "1784492", "url": "https://it.wikipedia.org/wiki?curid=1893806", "title": "Nenad Gra\u010dan", "text": "Carriera.\nGiocatore.\nClub.\nDurante la sua carriera gioc\u00f2 per , e .\nNazionale.\nIl suo debutto con la nazionale jugoslava risale al 31 marzo 1984 nella partita amichevole contro l'Ungheria giocatasi a Subotica. La sua ultima partita con la nazionale risale al 19 maggio 1986 contro il Belgio a Bruxelles. Vanta inoltre la partecipazione ai Giochi olimpici di nei quali vinse una medaglia di bronzo.\nIndoss\u00f2 la maglia della nazionale per un totale di dieci partite andando a rete in due occasioni. \nAllenatore.\nIl 17 novembre 2021 viene annunciato come nuovo commissario tecnico della nazionale femminile croata."}
{"id": "1893812", "revid": "712828", "url": "https://it.wikipedia.org/wiki?curid=1893812", "title": "Ciurma di Creek", "text": ""}
{"id": "1893815", "revid": "125964076", "url": "https://it.wikipedia.org/wiki?curid=1893815", "title": "Storia di Porto Maurizio", "text": "Porto Maurizio \u00e8 uno dei due borghi principali che, insieme ad Oneglia, costituiscono la citt\u00e0 di Imperia, in Liguria. Ancora oggi ha un antico centro storico praticamente integro, situato su di un promontorio roccioso sul mare.Un tempo attivo luogo di produzione e commercio dell'olio d'oliva, Porto Maurizio \u00e8 oggi soprattutto una cittadina turistica e di servizi, facendo parte del capoluogo della provincia di Imperia.\nPorto Maurizio \u00e8 di origine romana: il suo nome forse deriva da San Maurizio martire, santo della Chiesa cattolica capo della leggendaria Legione Tebea dell'antica Roma e patrono della locale chiesa.\n&lt;br&gt;Una seconda plausibile ipotesi ricollega il toponimo alla dominazione bizantina e all'imperatore Maurizio.\n&lt;br&gt;Secondo una terza ipotesi (la documentazione disponibile \u00e8 molto scarsa) il nome deriverebbe invece da un \"Portus Murisius\" (cio\u00e8 \"Porto dei Mori\"), in quanto intorno al IX secolo i Saraceni avevano stabilito vari insediamenti in Provenza e Liguria. Alla loro cacciata questo nome, divenuto sgradevole, sarebbe stato mutato in quello, molto simile, di \"Mauritius\", che nel dialetto locale si pronuncia in modo quasi identico, e si \"invent\u00f2\" la derivazione da S. Maurizio.\nLe origini.\nLa presenza di un favorevole promontorio roccioso sul mare, facile da difendere, costituiva il naturale luogo propizio per la fondazione di un insediamento.\nIl luogo di Porto Maurizio era abitato dalle antiche popolazioni Liguri. \nNonostante le limitate tracce archeologiche, \u00e8 plausibile che questo, come molti altri approdi liguri, sia stato frequentato anche da mercanti fenici, etruschi e greci.\nRoma.\nConclusa la Guerra punica nel 202, Roma pu\u00f2 dedicarsi anche alla pacificazione e romanizzazione della Liguria. L'impresa richiede lunghi decenni di lotta sui vari fronti: nel 181 gli Ingauni si arrendono al console Lucio Emilio Paolo che ne celebra il trionfo solenne. In quest'epoca si sa della presenza di un insediamento stabile conosciuto con l'appellativo di \"Portus Maurici\", e della presenza di un porto romano.\nIl luogo di Porto Maurizio \u00e8 stato verisimilmente un insediamento minore in epoca imperiale. Vari son stati i ritrovamenti quali resti di murature e pavimenti, vasellame e monete, cippi miliari ed un ponte romano di et\u00e0 adrianea.\n&lt;br&gt;Il sistema viario della zona era basato sulla \"via Eraclea\" (via militare costruita nel 241 a.C. dal console Aurelio Cotta) e la Via Julia Augusta (14 d.C.).\nNella ripartizione dell'Italia operata da Augusto il luogo di Porto Maurizio apparteneva alla Regio IX, che si estendeva da \"Nicaea\" (Nizza) fino alla foce del fiume \"Macra\" (Magra). Nel ponente Ligure una via di comunicazione marittima era data dal \"itinerarium Maritimum\" che ne facevano parte, da est a ovest, i \"portus\" di Vado Ligure, Albingaunum e Portus Maurici, il \"fluvius\" di Taggia e la \"plagia\" di Ventimiglia.\nL'Alto Medioevo.\nAlla caduta formale dell'Impero romano d'Occidente nel 476 d.C. la Liguria \u00e8 parte del regno erulo di Odoacre al quale, nel 493, succede il regno ostrogoto di Teodorico.\n&lt;br&gt;La dominazione gotica dura fino alla riconquista dell'Occidente decisa da Giustiniano: nel 552, a conclusione della guerra gotica, Porto Maurizio \u00e8 parte dell'Impero romano d'Oriente che ne fa un importante caposaldo marittimo dell'Esarcato d'Italia. \nI Bizantini istituiscono la Liguria come \"Provincia Maritima Italorum\" e con il ritrovato periodo di pace la zona gode di una ripresa economica per quasi un secolo. \nNel 642 il re longobardo Rotari conquista la Liguria, che entra quindi a far parte del Regno longobardo nel \"Ducato di Liguria\". \n&lt;br&gt;La politica longobarda favorisce l'Ordine dei monaci benedettini di San Colombano che, grazie ai suoi metodi di buona amministrazione, fa godere alla zona un periodo d'espansione commerciale, culturale e religiosa. \n&lt;br&gt;I monaci fanno di questa zona un'importante base religiosa dopo Bobbio, con la fondazione del monastero di San Martino dell'Isola Gallinara cui dipendono i possessi ingauni.\nNel 773 il regno longobardo cade sconfitto dai Franchi guidati da Carlo Magno. La suddivisione dell'Impero carolingio comporta il passaggio della regione al Regno d'Italia.\nNel IX secolo la costa ligure comincia a subire il flagello delle aggressioni islamiche: i Saraceni devastano tutta la zona prelevando schiavi, saccheggiando centri abitati e distruggendo chiese e monasteri. A difesa della costa vengono via via erette torri di difesa e di avvistamento.\nNel X secolo la Liguria \u00e8 parte del Regno d'Italia e viene attribuita a tre Marche: l'obertenga a est, l'aleramica al centro e l'arduinica (che comprende anche Porto Maurizio) a ovest. \nDalle marche post carolingie derivano le ripartizioni feudali: il borgo \u00e8 feudo dei marchesi di Clavesana.\n&lt;br&gt;La zona riceve dai monaci benedettini, che erano ritornati in questa zona scendendo dai monasteri del basso Piemonte, l'impulso al terrazzamento del territorio e alla coltivazione dell'ulivo; monasteri sono presenti a \"Gavenola\", \"Pieve di Teco\", Santo Stefano al Mare e Taggia.\nXII secolo: il Comune.\nPorto Maurizio si afferma come centro marinaro indipendente, affrancandosi gradualmente sia dalla giurisdizione di Albenga sia da quella dei Marchesi di Clavesana, signori feudali di tutto il suo Comitato. \nDal XII secolo il borgo si manifesta come tappa importante nel grande fenomeno dei percorsi dei pellegrinaggi di fede verso Compostela e verso Roma.\nNel XII secolo e fino agli inizi del secolo successivo Porto Maurizio \u00e8 libero Comune il cui territorio (in seguito anche chiamato \"Capitaneato di Porto Maurizio\") \u00e8 diviso in tre Terzieri:\nDal XIII al XVI secolo.\nPorto Maurizio entra a far parte della Repubblica di Genova nel 1276, insieme a molti altri centri del Ponente Ligure. Vi si insedia il \"Vicariato della Riviera Occidentale\" che controlla il territorio da Savona fino a Ventimiglia.&lt;br&gt;Nel 1284 Porto Maurizio contribuisce con un nutrito contingente di nocchieri, balestrieri e vogatori alla flotta genovese impegnata nella battaglia della Meloria.\nNell'ambito della repubblica di Genova ha inizio un florido periodo di vita commerciale e marinara, in cui la citt\u00e0 diviene uno dei centri commerciali oleari pi\u00f9 importanti del mar Mediterraneo, rimanendolo fino alla Rivoluzione francese e alla discesa in Italia di Napoleone Bonaparte.\nNel 1365 il poeta Francesco Petrarca, di ritorno da Avignone, soggiorna per qualche tempo nell\"'Oratorio degli Ospedlieri di San Giovanni\" nel borgo alla Marina.\nNel 1576 la vicina Oneglia \u00e8 ceduta dai Doria al dominio del Ducato di Savoia, interrompendo cos\u00ec la continuit\u00e0 del territorio della Repubblica di Genova.\nXVII e XVIII secolo.\nNel XVII secolo il borgo \u00e8 fortificato, dotato di un presidio militare e conta una popolazione di trecento famiglie.\nNel 1676 nasce in Porto Maurizio San Leonardo da Porto Maurizio (oggi patrono della citt\u00e0 di Imperia): la sua casa al Parasio, trasformata in chiesa-museo, \u00e8 tuttora visitabile e fornisce un'idea della vita di questo mistico del Seicento.\nDurante questi secoli, fra un rovinoso passaggio di eserciti e l'altro, Porto Maurizio, nell'ambito della Repubblica di Genova, accresce il suo gi\u00e0 importante ruolo nella produzione e nel commercio dell'olio di oliva per il quale \u00e8 noto in tutto il Mediterraneo. \n&lt;br&gt;La quasi totalit\u00e0 di questo commercio si svolge per mare, navigando sotto costa e difendendosi dalle frequenti aggressioni dei pirati saraceni.\nL'espansione del borgo fortificato originario rende necessaria la costruzione di una seconda cerchia di mura in sostituzione della prima ormai insufficiente. Pi\u00f9 tardi verr\u00e0 demolita anche questa seconda difesa, sempre per fare spazio all'ampliamento dell'abitato (vedi antiche mura e porte di Porto Maurizio).\nNonostante la vicinanza, i rapporti con la citt\u00e0 di Oneglia, sotto il dominio dei Savoia e di fatto territorio \"straniero\", rimasero sempre freddi (nel 1792 una flotta francese bombard\u00f2 Oneglia, mentre Porto, neutrale, non fu toccata n\u00e9 intervenne).\nMa con il volgere del secolo sono ormai alle porte i rivolgimenti portati dalla Rivoluzione francese.\nIl Mar Ligure \u00e8 zona di scontri tra la flotta anglo napoletana e quella francese.\nNel corso della Campagna del 1797 Bonaparte pone fine alla storica Repubblica di Genova. Nasce la Repubblica Ligure e Porto Maurizio \u00e8 capoluogo della \"Giurisdizione degli ulivi\".\nXIX secolo.\nNel 1805, la Repubblica Ligure e quindi anche Porto Maurizio, entrano a far parte dell'Impero Francese.\nAlla caduta di Napoleone, il Congresso di Vienna del 1815 stabilisce che, come tutta la Liguria, il territorio imperiese venga annesso al Regno di Sardegna.\nNel 1818, Oneglia insieme a Sanremo e Nizza diventa \"Capoluogo di provincia\" della Divisione di Nizza mentre Porto Maurizio viene nominato \"Capoluogo di Mandamento\".\nNel 1834, insieme all\u2019amico Jean Granjean, Corot soggiorna a Porto Maurizio e Oneglia.\nDopo la cessione della Provincia di Nizza alla Francia (1860) la citt\u00e0 di Porto Maurizio diventa il capoluogo della provincia omonima, che comprende la parte rimasta al Regno d'Italia.\nNel 1887, il suo centro storico \u00e8 danneggiato da un tremendo terremoto, che rade al suolo anche le vicine Diano Marina e Bussana.\nXX secolo.\nL'espansione sia di \"Porto Maurizio\" che di \"Oneglia\" aveva da tempo aperto un dibattito sulla possibile unificazione delle due citt\u00e0, che si protrasse per anni fra proposte rifiutate da una e dall'altra parte, fino ad arrivare, nel 1923, all'unificazione effettiva nella citt\u00e0 di Imperia "}
{"id": "1893817", "revid": "1543377", "url": "https://it.wikipedia.org/wiki?curid=1893817", "title": "9-cis-epossicarotenoide diossigenasi", "text": "La 9-cis-epossicarotenoide diossigenasi \u00e8 un enzima appartenente alla classe delle ossidoreduttasi, che catalizza le seguenti reazioni:\nL'enzima richiede ferro(II) e catalizza la prima reazione nella biosintesi dell'acido abscisico dai carotenoidi nei cloroplasti, in risposta allo stress acquoso. Gli altri enzimi coinvolti in questo pathway sono la xantossina deidrogenasi (), la aldeide abscisica ossidasi () e la (+)-acido abscisico 8\u2032-idrossilasi ().\nL'enzima agisce sulla 9-\"cis\"-violaxantina e sulla 9\u2032-\"cis\"-neoxantina ma non sugli isomeri \"tutto\"-\"trans\". In vitro, esso taglia la 9-\"cis\"-zeaxantina. "}
{"id": "1893820", "revid": "287204", "url": "https://it.wikipedia.org/wiki?curid=1893820", "title": "Callithrix argentata", "text": "Lo uistit\u00ec argentato (\"Callithrix argentata\" ) \u00e8 un primate platirrino della famiglia dei Cebidi.\nDistribuzione.\nL'areale di questa specie \u00e8 isolato rispetto a quello delle altre specie di uistit\u00ec (fatta eccezione per l'uistit\u00ec dai pennacchi bianchi, col quale convive nelle parti pi\u00f9 meridionali del suo areale): vive infatti nella zona sud-orientale del bacino amazzonico, colonizzando le aree di foresta pluviale.\nDescrizione.\nDimensioni.\nMisura circa 50 cm di lunghezza (di cui pi\u00f9 di met\u00e0 met\u00e0 spettano alla coda), per un peso che raggiunge i 400 g.\nAspetto.\nIl colore del mantello \u00e8 generalmente bianco-argenteo, con differenze individuali nella tonalit\u00e0 del pelo, che sul quarto posteriore pu\u00f2 assumere dorsalmente sfumature grigiastre o brune. La faccia e le orecchie sono glabre, mentre la coda \u00e8 bruno-scuro o nera.\nCaratteristica di questi animali \u00e8 la mandibola che si restringe molto verso il mento: si pensa che sia una caratteristica evoluta da questi animali come ulteriore specializzazione alla loro particolare dieta.\nBiologia.\nSi tratta di animali diurni ed arboricoli: durante la notte dormono in cavit\u00e0 dei tronchi d'albero o nel folto della vegetazione. Le unghie appuntite (eccetto l'unghia dei pollici, che \u00e8 larga e piatta) li aiutano a scalare con facilit\u00e0 anche gli alberi pi\u00f9 lisci. Vive in gruppi che contano una decina d'individui, i quali delimitano tramite secrezioni ghiandolari un proprio territorio, che difendono abbastanza attivamente dagli intrusi, in particolare utilizzando espressioni facciali (denti scoperti e sopracciglia aggrottate).\nUtilizzano tutta una serie di vocalizzazioni, anche ultrasoniche (impercettibili all'orecchio umano), per comunicare fra loro: in caso di pericolo, tendono a schioccare rumorosamente le labbra.\nAlimentazione.\nSono animali principalmente resinivori, si nutrono cio\u00e8 di linfa e gommoresina, che ricavano incidendo la corteccia degli alberi coi particolari incisivi, lunghi quanto i canini e rivolti verso l'esterno: qualora la linfa scarseggi, possono ripiegare su altri alimenti di origine vegetale (frutta, nettare) e animale (insetti).\nRiproduzione.\nLa gestazione dura all'incirca cinque mesi, al termine dei quali vengono dati alla luce solitamente due gemelli. Questi ultimi vengono accuditi dall'intero gruppo, in particolare \u00e8 il maschio dominante (che si presuppone sia anche il padre dei cuccioli) a portarli, aiutato in questo dagli altri membri, che li lasciano alla madre ogni 2-3 ore per la poppata. I cuccioli vengono svezzati attorno ai sei mesi, ma passer\u00e0 un anno circa prima che raggiungano la maturit\u00e0 sessuale.\nLa femmina pu\u00f2 ovulare gi\u00e0 a dieci giorni dal parto: ogni femmina dominante pu\u00f2 portare a termine con successo due gravidanze l'anno, mentre nelle altre femmine presenti nel gruppo l'ovulazione viene inibita dai feromoni che la femmina dominante rilascia."}
{"id": "1893826", "revid": "767487", "url": "https://it.wikipedia.org/wiki?curid=1893826", "title": "Udaj", "text": "Udaj (in ucraino \"\u0423\u0434\u0430\u0439\") \u00e8 un fiume nel bassopiano di Prydniprov, affluente di destra del fiume Sula. La lunghezza del fiume \u00e8 di 327\u00a0km, il bacino idrografico \u00e8 di 7.030\u00a0km\u00b2. L'alimentazione del fiume deriva principalmente dallo scioglimento delle nevi invernali. Il fiume \u00e8 congelato da fine novembre-inizio dicembre alla seconda met\u00e0 di marzo.\nUsi.\nIl fiume \u00e8 usato per la distribuzione dell'acqua potabile, per l'irrigazione e per la pesca.\nGeografia.\nIl fiume attraversa i seguenti raion dell'Ucraina: Ichnianskyi, Prylutskyi, parzialmente Sribnianskyi e Varvynskyi (tutti situati nell'oblast' di \u010cernihiv) e anche Pyriatynskyi, Chornukhynskyi e Lubenskyi dell'oblast' di Poltava. Sul fiume sono situate le citt\u00e0 di Pryluky, Pyrjatyn e altri centri abitati.\nIl fiume nasce da una torbiera vicino al villaggio di Rozhnivka (oblast' di \u010cernihiv).\nAffluenti.\nAffluenti principali del fiume sono:"}
{"id": "1893831", "revid": "827882", "url": "https://it.wikipedia.org/wiki?curid=1893831", "title": "Get It Off", "text": "Get It Off \u00e8 un brano R&amp;B/Hip hop della cantante statunitense Monica, scritto da Missy Elliott, Craig X. Brockman e Herbert Jordan, e prodotto dalla stessa Elliott con l'aiuto di DJ Scratchator per il terzo album in studio della cantante, \"After the Storm\". Il brano \u00e8 stato pubblicato come B-side di \"Knock Knock\", secondo singolo tratto dall'album, ed \u00e8 entrato in classifiche minori di Billboard, come la classifica dei pezzi pi\u00f9 suonati nei locali del paese.\nComposizione e testo.\n\"Get It Off\", come \"So Gone\" e \"Knock Knock\", \u00e8 stata registrata durante una sessione di una settimana presso la Hit Factory Criteria di Miami, dopo che Clive Davis aveva commissionato a Elliott delle tracce per il nuovo album di Monica. Il brano \u00e8 l'unico pezzo dalle influenze totalmente Hip hop e l'unico ad avere un ritmo veloce e decisamente ballabile, che lo ha reso perfetto come traccia da discoteca. Missy ha utilizzato un campionamento della canzone \"Set It Off\", scritta da Steven Standard e interpretata dagli Strafe. La canzone inizia con un acuto della cantante eseguito in a cappella, seguito da una frase in spagnolo e dal campionamento della frenata di un'automobile, che introduce il beat rumoroso del pezzo; segue la voce di Missy che, come in ogni canzone da lei prodotta, invita a sentire questo nuovo pezzo di Monica (\"new Monica shit\"). A questo punto Monica inizia a cantare, ma dopo due frasi viene fermata da Elliott, che spinge il dj a far tornate indietro la puntina sul disco per far partire il rap di DirtBag, rapper ospite della canzone. La sua strofa parla di una vita lussuosa di una coppia, consumata tra viaggi alle Bahamas, fiori sul letto e vino di alta qualit\u00e0; il rapper dice di non mangiare pesche, ma vedendo la ragazza di fronte ai suoi occhi ammette di poter permettersi un morso, visto che la fanciulla ha catturato la sua attenzione da chilometri di distanza. Nella prima strofa Monica dice che il suo partner si ricorda di quando lei era pi\u00f9 giovane, e aveva paura che lui le mostrasse cose di troppo, perch\u00e9 non erasicura di essere pronta per una storia d'amore; la cantante chiede al ragazzo di essere gentile perch\u00e9 lei \u00e8 una persona fragile, e anche se \u00e8 pronta per far esplodere il suo sentimento, gli chiede di sedersi mentre lei fa partire l'azione. Nella seconda strofa la cantante chiede di cercare un compromesso, nonostante lui sia cos\u00ec ansiosa, e dice di sentire una grande energia nella nuca, nella schiena e nelle gambe, e vuole assicurarsi che la porta sia ben chiusa prima di passare all'azione. Anche in questo singolo, come negli altri due prodotti da Elliott per \"After The Storm\", Monica si esibisce in una strofa rap.\nTracce.\nDVD Singolo\nDownload digitale: Dance Vault Mixes"}
{"id": "1893832", "revid": "599013", "url": "https://it.wikipedia.org/wiki?curid=1893832", "title": "Florian Maurice", "text": "Carriera.\nClub.\nDopo aver fatto la trafila nelle giovanili dell'Olympique Lyonnais, dove era considerato l'erede di Jean-Pierre Papin, esordisce con la prima squadra nel 1991; con i lionesi gioca per otto stagioni, realizzando numerose reti, 44 in 126 presenze, e partecipando al campionato europeo di calcio Under-21 1996 e alle Olimpiadi, nello stesso anno; esordisce inoltre con la Nazionale maggiore. Nel 1997 si trasferisce al PSG, in cui resta per\u00f2 un'unica stagione, peraltro discreta, con 28 presenze e 7 centri, e coronata dalla vittoria in Coupe de France e in Coupe de la Ligue; alla prima giornata di campionato realizza una rete nel 2-0 contro lo Ch\u00e2teauroux.\nNella stagione seguente passa all'Olympique de Marseille, collezionando, 62 presenze e 23 reti in tre anni; nel ritorno della semifinale di Coppa UEFA 1998-1999 contro il Bologna al Dall'Ara, a 5' dalla fine la punta francese si guadagna un rigore inesistente trasformato da Laurent Blanc, che sigla l'1-1 decretando il passaggio del turno da parte dei francesi.\nNel 2001 tenta un'esperienza all'estero, in Spagna, al Celta de Vigo, squadra in cui non trova spazio e gioca per sole 11 volte, segnando due reti. Nel 2002 accetta la chiamata dei francesi del Bastia, squadra in cui milita per due stagioni e totalizza un discreto bottino: 18 reti in 69 partite. Il contratto, in scadenza nel 2004, non viene rinnovato e Maurice si accasa a lneopromosso'FC Istres; ma ha gi\u00e0 dato il meglio di s\u00e9 nelle tappe precedenti e in 14 partite non va mai a segno. Termina la carriera nello Ch\u00e2teauroux, con 10 partite e una segnatura.\nNazionale.\nIn Nazionale, Maurice gioca solo 6 partite, segnando una rete proprio durante la sua ultima presenza, nel novembre 1999, contro la Croazia, sconfitta 3-0 dai francesi;\npu\u00f2, per\u00f2, vantare la partecipazione al Campionato Europeo Under 21 del 1996 e all'Olimpiade 1996 di Atlanta, manifestazione in cui segna 3 reti."}
{"id": "1893842", "revid": "583609", "url": "https://it.wikipedia.org/wiki?curid=1893842", "title": "Elizabeth McGovern", "text": "Biografia.\nNata nell'Illinois, figlia di un'insegnante e di un professore universitario, con la famiglia si trasferisce a Los Angeles dove il padre accetta una cattedra alla UCLA. Inizia ad interessarsi di recitazione durante gli studi. In quel periodo un agente rimane colpito dalla sua performance in \"La famiglia Antrobus\" di Thornton Wilder e inizia seriamente a studiare recitazione, prima presso l'American Conservatory Theater di San Francisco, ed in seguito alla Juilliard School a New York.\nLa prima parte importante arriva nel 1980 nel quattro volte premio Oscar \"Gente comune\" di Robert Redford. L'anno seguente viene nominata all'Oscar come miglior attrice non protagonista per la sua interpretazione dell'attrice Evelyn Nesbit nel film di Milos Forman \"Ragtime\". Altro ruolo che l'ha resa celebre \u00e8 quello di Deborah, amore segreto del gangster David \"Noodles\" Aaronson (interpretato da Robert De Niro), in \"C'era una volta in America\" di Sergio Leone.\nNegli anni seguenti \u00e8 apparsa in vari film di minor rilievo, come \"In gara con la luna\", \"La finestra della camera da letto\", \"Johnny il bello\" e \"A letto con l'amico\". Nel 1997 recita ne \"Le ali dell'amore\" di Iain Softley e nella commedia \"Le disavventure di Margaret\", mentre nel 2001 ha lavorato in \"Buffalo Soldiers\" di Gregor Jordan. Dal 2010 al 2015 interpreta Cora Crawley, contessa di Grantham nella serie televisiva anglo-americana in costume \"Downton Abbey\".\nVita privata.\nNel 1984 si fidanza con l'attore Sean Penn, sua co-star in \"In gara con la luna\". Nel 1992 sposa il regista Simon Curtis, da cui ha due figlie: Matilda (1993) e Grace (1998). La famiglia vive a Chiswick, Londra.\nDoppiatrici italiane.\nNelle versioni in italiano dei suoi film, Elizabeth McGovern \u00e8 stata doppiata da:"}
{"id": "1893846", "revid": "756381", "url": "https://it.wikipedia.org/wiki?curid=1893846", "title": "Callithrix chrysoleuca", "text": "Lo uistit\u00ec bianco-oro (\"Callithrix chrysoleuca\" ) \u00e8 un primate platirrino della famiglia dei Cebidi.\nVeniva un tempo classificata come sottospecie di \"Callithrix humeralifera\" (\"C. humeralifer chrysoleuca\" nella vecchia denominazione).\nDistribuzione.\nVive nella foresta amazzonica lungo il basso corso della riva destra del Rio Madeira, poco prima della sua immissione nel Rio delle Amazzoni.\nDescrizione.\nDimensioni.\nMisura circa 55 cm di lunghezza (di cui pi\u00f9 di met\u00e0 met\u00e0 spettano alla coda), per un peso che probabilmente raggiunge i 400 g: questi animali non sono stati infatti mai pesati finora, in quanto ritenuti sottospecie e quindi non studiati nei particolari.\nAspetto.\nIl colore del mantello va dal giallo pallido all'arancione. La faccia \u00e8 glabra e rosata, mentre sulle orecchie sono presenti ciuffi di pelo bianco.\nBiologia.\nSi tratta di animali diurni ed arboricoli: vivono in gruppi che contano da otto a venti individui, a seconda della disponibilit\u00e0 di cibo. Quest'ultima \u00e8 determinante anche per quanto riguarda le dimensioni del territorio, che possono variare fra i 100.000 e i 400.000 km\u00b2. Si calcola che questi animali esplorino giornalmente un terzo del proprio territorio.\nSovrapponendosi i territori dei vari gruppi, questi animali sono soliti lasciare tracce odorose strofinando particolari ghiandole pubiche sui rami od urinando nei buchi che scavano nelle cortecce per ricavare il cibo.\nAlimentazione.\nSi tratta di animali animali principalmente resinivori, ossia si nutrono di linfa e gommoresina, che ricavano incidendo la corteccia degli alberi coi particolari incisivi. Possono nutrirsi anche di frutta, nettare e insetti.\nRiproduzione.\nAl momento non sono stati ancora effettuati studi specifici sui costumi sociali e riproduttivi di questa specie: si pensa tuttavia che le sue modalit\u00e0 riproduttive non differiscano di molto, sia nei modi che nei tempi, da quelle di altre specie congeneri."}
{"id": "1893850", "revid": "124915526", "url": "https://it.wikipedia.org/wiki?curid=1893850", "title": "Leave (Get Out)", "text": "Leave (Get Out) \u00e8 il primo singolo estratto dal primo album \"JoJo\" della debuttante, allora tredicenne, JoJo.\nIl brano.\nIl brano, uscito negli Stati Uniti a inizio 2004, \u00e8 stato scritto da Alexander Cantrell, Philip \"Silky\" White, Soulshock e Kenneth Karlin, questi ultimi due anche produttori del videoclip.\nLa canzone, che ha venduto in tutto il mondo pi\u00f9 di copie, parla del tradimento del ragazzo di JoJo con un'altra ragazza.\nIl brano ottenne complessivamente un'accoglienza positiva da parte della critica.\nVersione del 2018.\nNel dicembre 2018, JoJo ha pubblicato una versione ri-registrata di \"Leave (Get Out)\" a seguito di una disputa con Blackground Records, che ha bloccato la canzone dai servizi di streaming.\nIl video.\nIl video della canzone, diretto da Erik White, \u00e8 ambientato in una \"high school\" della California, dove JoJo cerca di dimenticare il suo ex dopo il tradimento subito. Qui la cantante si cala anche nei panni di ballerina danzando in stile \"cheerleader\" con altre sue amiche.\nIl video ha avuto una nomination nella categoria \"Best New Artist\" nell'edizione 2004 degli MTV Video Music Awards, rendendo JoJo l'artista pi\u00f9 giovane a ottenere una nomination alla manifestazione.\nSuccesso commerciale.\nIl singolo fa ingresso nella \"Billboard\" Hot 100 alla posizione numero 4. Nel Regno Unito la canzone raggiunge la posizione numero 2, posizione di maggiore successo del singolo. In Australia entra ufficialmente nella top ten toccando dopo diverse settimane la posizione numero di 2. In Italia invece il singolo rimane per pi\u00f9 di quattro mesi nella classifica FIMI riuscendo a raggiungere per ben quattro settimane la top 10 e toccando il vertice alla posizione numero 8. \n\"Leave (Get Out)\" riesce a piazzarsi nella classifica annuale dei cento singoli pi\u00f9 venduti del 2004, riuscendo a raggiungere la posizione n\u00ba 47. Il singolo viene trasmesso molte volte dalle radio tanto che entra anche tra le prime 10 canzoni pi\u00f9 trasmesse della settimana. La canzone entra ufficialmente nella classifica di \"Top of the Pops\" il 31 luglio 2004 alla posizione numero 35. La canzone ottenne discreti risultati anche sulle classifiche dei video dove anche qui riusc\u00ec a raggiungere le posizioni ambite (\"Total Request Live\" alla numero 4, MTV alla numero 6)."}
{"id": "1893851", "revid": "174925", "url": "https://it.wikipedia.org/wiki?curid=1893851", "title": "Yves di Chartres", "text": ""}
{"id": "1893852", "revid": "1442080", "url": "https://it.wikipedia.org/wiki?curid=1893852", "title": "Barbara Brighetti", "text": "Biografia.\nHa passato l'infanzia in Kenya; dopo studi in varie parti del mondo, ha conseguito la laurea in Italia specializzandosi in lingue. Ha praticato a livello agonistico vari altri sport; fa parte della Sector No Limits.\nEsperta di sport estremi e paracadutista estrema (record femminile di lancio dalla quota di 10900 metri senza respiratore), \u00e8 stata allieva e amica del campione di paracadutismo Patrick de Gayardon."}
{"id": "1893857", "revid": "174925", "url": "https://it.wikipedia.org/wiki?curid=1893857", "title": "Casa di Orl\u00e9ans", "text": ""}
{"id": "1893858", "revid": "174925", "url": "https://it.wikipedia.org/wiki?curid=1893858", "title": "Megalitico", "text": ""}
{"id": "1893863", "revid": "287204", "url": "https://it.wikipedia.org/wiki?curid=1893863", "title": "Matilde di Wittelsbach (disambigua)", "text": "Con il nome Matilde di Wittelsbach sono conosciuti i seguenti personaggi:"}
{"id": "1893864", "revid": "1949693", "url": "https://it.wikipedia.org/wiki?curid=1893864", "title": "Scott Turow", "text": "\u00c8 uno dei maggiori esponenti del genere \"thriller legale\" e dai suoi romanzi sono stati tratti diversi film e produzioni televisive, il pi\u00f9 popolare dei quali \u00e8 il film del 1990 di Alan Pakula \"Presunto innocente\", con Harrison Ford.\nBiografia.\nNato e cresciuto a Chicago (dove tuttora vive) in una famiglia ebraica, si laurea all'Amherst College, universit\u00e0 di arti liberali, nel 1970. Dallo stesso 1970 al 1972 accede al programma di master universitario \"Edith Mirrielees Fellowship\" dell'Universit\u00e0 di Stanford, dedicato all'insegnamento della scrittura creativa ad aspiranti romanzieri. Nel frattempo, nel 1971 si era sposato con la pittrice Annette Weisberg, nota come Annette Turow, alla quale rester\u00e0 legato a lungo. Rimane a Stanford da insegnante, in un altro master di scrittura creativa, il \"Jones Lectureship\". Nel 1975 cambia tutto iscrivendosi alla Law School dell'Universit\u00e0 di Harvard, ottenendo nel 1978 uno Juris Doctor con lode. Negli otto anni seguenti \u00e8 assistente del procuratore generale a Chicago; tra i casi pi\u00f9 noti che affronta si cita la causa contro il procuratore generale William J. Scott, accusato di frode fiscale. \u00c8 anche consigliere capo nell'Operazione Greylord, un'indagine federale sulla corruzione giudiziaria in Illinois.\nNel 1987 termina il romanzo \"Presunto innocente\", che scrive sul treno dei pendolari che lo porta a lavorare come avvocato. Il romanzo \u00e8 un grande successo di vendite in tutto il mondo; sar\u00e0 il primo di una serie di romanzi che verranno in seguito trasposti al cinema.\nQuasi tutti i suoi romanzi sono ambientati nel mondo forense; nonostante il successo come scrittore, Turow continua la sua professione di avvocato penalista (\u00e8 socio dello studio legale di Chicago Sonnenschein, Nath &amp; Rosenthal).\nNel 1999 la rivista TIME giudica il suo romanzo \"Lesioni personali\" \"miglior romanzo dell'anno\".\nOltre ad otto romanzi di ambientazione giudiziaria, Turow ha scritto due libri di non-fiction: l'opera prima \"One L\" (1977), basata sulla sua frequentazione ad Harvard, e \"Ultimate Punishment - Punizione suprema\", un saggio sulla sua esperienza come membro della commissione per indagare sui difetti e la validit\u00e0 della pena capitale dopo la scoperta di alcuni casi di innocenti giustiziati. Come avvocato, Turow ha salvato dalla pena di morte alcuni dei suoi clienti, uno dei quali, Alejandro Hernandez, aveva trascorso 11 anni nel braccio della morte per un crimine mai commesso.\nTurow ha vinto numerosi premi letterari, come il Silver Dagger Award della British Crime Writers, l'Heartland Prize nel 2003 per \"Errori reversibili\" e il Robert F. Kennedy Book Award nel 2004 per \"Punizione suprema\"."}
{"id": "1893869", "revid": "6923", "url": "https://it.wikipedia.org/wiki?curid=1893869", "title": "Great Bernera", "text": "L'isola di Great Bernera (in gaelico scozzese \"Bearnaraigh (M\u00f2r)\") \u00e8 una delle isole Ebridi Esterne."}
{"id": "1893870", "revid": "36426", "url": "https://it.wikipedia.org/wiki?curid=1893870", "title": "Archi trionfali", "text": ""}
{"id": "1893875", "revid": "1305772", "url": "https://it.wikipedia.org/wiki?curid=1893875", "title": "Mologa (citt\u00e0)", "text": "Mologa () era una cittadina dell'Oblast' di Jaroslavl', nella Russia europea centro-settentrionale, che sorgeva alla confluenza dei fiumi Mologa e Volga; la cittadina venne sommersa dalle acque del bacino artificiale di Rybinsk durante la sua formazione.\nSi hanno notizie dell'esistenza di Mologa a partire dal XII secolo. Nel XIII secolo faceva parte del Principato di Rostov, mentre in seguito la cittadina venne annessa al Principato di Jaroslavl'; nel 1321 divent\u00f2 invece il centro principale di un principato indipendente. Poco tempo dopo, Ivan III la annesse al Granducato di Mosca e da quel momento in poi i reggenti di Mologa si trasferirono a Mosca, dove furono conosciuti come i Principi \"Prozorovskij\" e \"\u0160achovskoj\".\nVerso la fine del XV secolo la sede di una fiera locale venne spostata da \"Cholopij Gorodok\" (una cittadina situata 55\u00a0km a nord) a Mologa; da allora Mologa divenne uno dei pi\u00f9 importanti centri russi per l'esercizio del commercio con i paesi asiatici. Secondo quanto riporta il \"Rerum Moscoviticarum Commentarii\" di Sigismund von Herberstein, a Mologa era presente anche una fortezza.\nDopo il Periodo dei torbidi Mologa prosper\u00f2 come \"sloboda\". Nel XIX secolo e all'inizio del XX vi si trovavano importanti depositi e magazzini di merci e materiali dato che la cittadina si trovava all'inizio del \"canale Tichvin\" che collega il Volga con il Mar Baltico.\nDurante la costruzione della grande centrale idroelettrica di Rybinsk e la immediatamente successiva formazione del bacino artificiale, negli anni quaranta, Mologa fu evacuata e successivamente sommersa dalle acque. Circa 130.000 persone furono costrette ad abbandonare Mologa e le zone circostanti; 294 dei suoi abitanti si rifiutarono di abbandonare le loro case nonostante i funzionari del NKVD non volessero sentir ragioni, e finirono per annegare.\nIl 14 aprile, nella Oblast' di Jaroslavl', viene ricordato come \"il giorno di Mologa\". Ogni anno delle imbarcazioni con monaci e sacerdoti a bordo si recano sul luogo ove sorgeva la cittadina e celebrano delle funzioni religiose di fronte alle croci che decoravano le punte dei campanili, ancora visibili sopra le acque del lago artificiale."}
{"id": "1893876", "revid": "120320124", "url": "https://it.wikipedia.org/wiki?curid=1893876", "title": "Bavastrelli", "text": "Bavastrelli (\"Bavastrelli\" in ligure) \u00e8 una frazione di 33 abitanti del comune italiano di Propata, nella citt\u00e0 metropolitana di Genova, in Liguria.\nGeografia fisica.\nBavastrelli \u00e8 situata nell'alta val Trebbia, a 931\u00a0m s.l.m., nei pressi del lago del Brugneto. Il territorio, come il capoluogo comunale, \u00e8 compreso nel parco naturale regionale dell'Antola, e proprio dal territorio frazionario parte uno dei principali sentieri che conducono alla cima del monte Antola (1597\u00a0m).\nStoria.\nNel 1622 Bavastrelli contava trenta famiglie (\"fuochi\"), tante quante Propata, l'odierno capoluogo. Nel corso della seconda guerra mondiale la borgata venne coinvolta negli scontri tra partigiani e truppe nazifasciste, con queste ultime che la inserirono in una linea difensiva che aveva lo scopo di evitare che i partigiani procedessero verso la costa. Il fiore giallo del tarassaco, comunissimo in queste zone campestri, \u00e8 stato scelto come simbolo dell'abitato di Bavastrelli.\nEconomia.\nSi basa principalmente sull'agricoltura e sulla produzione locale.\nInfrastrutture e trasporti.\nBavastrelli \u00e8 situato lungo la Strada Provinciale 15 del Brugneto la quale collega Torriglia con Montebruno, adiacente alla Strada statale 45 di Val Trebbia collegante Genova con Piacenza.\nTrekking.\nIl sentiero Bavastrelli\u2013Monte Antola, con un dislivello di 766\u00a0m \u00e8 uno dei pi\u00f9 frequentati e impegnativi sentieri di trekking che portano alla cima del monte Antola. Arrivati in prossimit\u00e0 della chiesa del paese si prosegue la strada che sale verso sinistra, proseguendo per una mulattiera acciottolata tra la boscaglia, da cui si possono osservare vedute della sottostante vallata e del lago del Brugneto. Dopo un tratto quasi in piano si incontra la cappella di Sant'Antonio, mentre poco pi\u00f9 avanti la mulattiera piega in direzione nord, e sale passando accanto alla cappelletta della Madonna delle Grazie. Verso quota \u00a0m si entra in una faggeta e di l\u00ec a poco si giunge al nuovo Rifugio dell'Antola (1537\u00a0m). Dal rifugio, dopo poco si giunge alla vetta (1597\u00a0m)."}
{"id": "1893877", "revid": "486946", "url": "https://it.wikipedia.org/wiki?curid=1893877", "title": "UN peacekeeping", "text": ""}
{"id": "1893885", "revid": "1126756", "url": "https://it.wikipedia.org/wiki?curid=1893885", "title": "Marino Piazzolla", "text": "Biografia.\nGli anni parigini.\nLa prima parte della sua esistenza viene segnata dalla morte dei suoi genitori e dal trasferimento nel 1931 in Francia. A Parigi viene assunto in qualit\u00e0 di segretario e bibliotecario dalla Societ\u00e0 Dante Alighieri ed entra in contatto con letterati, artisti e poeti (Filippo Tommaso Marinetti, Lionello Fiumi, Paul Claudel, Pierre de Nolhac). Si appassiona alla lirica simbolista di St\u00e9phane Mallarm\u00e9; stringe amicizia con Paul Val\u00e9ry e con Andr\u00e9 Gide, che accoglie nella rivista \"Arts et Id\u00e9es\", diretta dal maurrassiano Lucien Combelle, suoi testi di critica. Nel 1936 esordisce con un saggio su Pirandello e rende omaggio a Charles Maurras con un componimento poetico sulla rivista \"Eurydice\".\nCompie gli studi a Parigi alla Sorbona, laureandosi in filosofia nel 1938, con una tesi sulle poetiche \"Da Aristotele all'abate Br\u00e9mond\". Nello stesso anno consegue il \u00abDiploma di Studi superiori di scienze sociali\u00bb al \u00abColl\u00e8ge libre des sciences sociales\u00bb di Parigi, con una tesi su Nietzsche.\nCollabora a \"L'\u00c2ge Nouveau\" di Marcello Fabri, alla seconda serie del mensile franco-italo-spagnolo \"La Phalange\" (su cui scrivono anche D'Annunzio, Ada Negri e Lucio d'Ambra); frequenta i surrealisti Andr\u00e9 Breton, Paul \u00c9luard e il poeta Pierre Pascal che scrive la prefazione al suo poema \"Redenzione\"; pubblica in francese le due raccolte di versi \"Horizons Perdus\" e \"Caravanes\".\nIl ritorno in Italia.\nTornato in Italia nel 1940, d\u00e0 alle stampe il poemetto mitologico \"Persite e Melasia\". Nel 1945 si stabilisce a Roma. Insegna Storia e Filosofia nei licei. Nel frattempo conosce Vincenzo Cardarelli, allora direttore de \"La Fiera Letteraria\", che gli affida una rubrica di critica poetica.\nA Roma, dal 1946 al 1947, fonda e dirige la rivista \"Narciso, Letteratura e Psicologia dei sessi. Nell'amore, nell'arte, nella vita\".\nNel 1951 a \"Elegie doriche\" viene assegnato il premio Etna-Taormina. Nel 1952 completa il poema \"Lettere della sposa demente\", uno dei vertici del nostro Novecento letterario.\nNel 1953 Cesare Vivaldi ed Elio Filippo Accrocca inseriscono nella Collana del Canzoniere, \"Esilio sull'Himalaya\". Seguono anni di intenso lavoro creativo e critico (sul doppio versante letterario e pittorico). Nel 1961 \u00e8 in lizza per il Premio Marzotto; suo padrino \u00e8 il rondista Emilio Cecchi.\nNel 1964 vince il Premio nazionale letterario Pisa per la Poesia inedita. Nel 1967 dirige la rivista umoristica \"L'idiota\". Nel 1974 raccoglie le sue favole grottesche nel volume \"I fiori ci insegnano a sorridere\". Collabora alla rivista \"Cahiers de l'Herne\", su cui pubblica un saggio dedicato a Charles De Gaulle.\nScrive molto, diversificando il suo talento tra scrittura satirica, lirica, filosofia, memoriale (\"I detti immemorabili\", \"L'amata non c'\u00e8 pi\u00f9\", \"Parabole dell'angelo di cenere\", \"Un saio nell'infinito\"). Si occupa di critica d'arte e di costume.\nDal 1983 al 1984 escono \"Dolore greco\", \"Amore greco\", \"Agalmata\", \"Lo Strappo\". Muore a Roma nel 1985, facendo in tempo a vedere la prima copia del suo ultimo libro, \"Il Pianeta Nero\". Lascia alla fondazione omonima (Fondazione Marino Piazzolla) lo scopo di ricordarne il nome, l'opera e diffondere la cultura.\nNumerosi sono i suoi scritti, fra saggi critici, prose d'arte e poesie, apparsi su quotidiani e riviste italiani e francesi; tra i periodici con cui ha collaborato: \"Ars et Idees\", \"Le Pont Mirabeau\", \"Eurydice\", \"Le Mercure de France\", \"Dante\", \"Diana\", \"La Phalange\", \"Les Cahiers Drouot\", \"Augustea\", \"Antieuropa\", \"Quadrivio\", \"La Fiera Letteraria\", \"Carovana\", \"Polemica\", \"Momento-sera\", \"Nostro Tempo\", \"Nosside\", \"Iniziative\", \"Crisi e letteratura\", \"Il Fuoco\", \"Dialoghi\", \"Cinzia\", \"La Procellaria\", \"Pagine nuove\", \"Persona\", \"Meridiano di Roma\", \"Il Piccolo\", \"Il Gazzettino\", \"Gazzetta del Sud\", \"Il Roma\", \"Gazzetta di Parma\", \"Il Caff\u00e8\".\nPersonalit\u00e0 complessa e sanguigna (lo chiamavano il \u201ctoro funebre\u201d), Marino Piazzolla ha avuto riconoscimenti critici di Mar\u00eda Zambrano, Mario Sansone, Alberto Frattini, Giacinto Spagnoletti, Giorgio B\u00e0rberi Squarotti, Giorgio Caproni, Giancarlo Fusco, Walter Mauro, Luigi Silori, Pietro Cimatti, Giose Rimanelli, Dario Bellezza, Francesco Grisi e tanti altri. Corrado Govoni ha inserito tre sue liriche nell'antologia \"Splendore della poesia italiana\" che raccoglie, come recita il sottotitolo, le pi\u00f9 belle 500 liriche della letteratura italiana. Giuliano Manacorda nella \"Storia della Letteratura Italiana Contemporanea\" lo cita tra i nomi \u201cdestinati a diversi esiti nella poesia e nella critica\u201d.\nOpere.\n\"(elenco parziale)\""}
{"id": "1893887", "revid": "123904994", "url": "https://it.wikipedia.org/wiki?curid=1893887", "title": "Corso Ercole I d'Este", "text": "Corso Ercole I d'Este \u00e8 un'importante via rinascimentale di Ferrara che parte da largo Castello, arriva all'incrocio con corso Biagio Rossetti e corso Posta Mare (il Quadrivio degli Angeli) e termina alle mura della citt\u00e0, in corrispondenza della Porta degli Angeli, sui \"rampari di Belfiore\".\nStoria.\nCorso Ercole I d'Este \u00e8 l'arteria cardine dell'Addizione Erculea, la grande opera urbanistica voluta dal duca di Ferrara Ercole I d'Este e commissionata all'architetto di corte Biagio Rossetti. I lavori iniziarono nel 1492 e terminarono attorno al 1510, poco dopo la morte del duca.\nIl corso dal Castello Estense arriva fino alla Porta degli Angeli sulla cinta muraria con un percorso rettilineo, intersecando la nuova arteria che dalla zona ad ovest della citt\u00e0 porta in direzione del mare. \nSnodo fondamentale dell'addizione era ed \u00e8 il Quadrivio degli Angeli, che ai suoi angoli presenta Palazzo dei Diamanti, Palazzo Prosperi-Sacrati e Palazzo Turchi di Bagno. Terminava in due filari di pioppi, donde l'antico nome di \"via dei Piopponi\". \nBorso d'Este fece lastricare la via nel 1461 e, nell'occasione, fece piantare due filari di pioppi ai lati della strada a spese degli ebrei ferraresi come multa per il non rispetto, da parte loro, di una non meglio specificata legge. Solo poco pi\u00f9 di venti anni dopo parte dei pioppi venne tagliata per ottenere legname da opera per rinforzare le difese cittadine quando Ferrara dovette subire l'attacco dei veneziani durante la guerra del sale. \nLa via era anticamente chiamata anche \"via degli Angeli\" perch\u00e9 lungo il suo corso vi si trovava la scomparsa chiesa dedicata a Santa Maria degli Angeli e tutta la zona venne racchiusa all'interno delle mura solo dopo il 1492. \nQuesta grande area, chiamata anche di Belfiore, comprendeva l'omonima Delizia, la Chiesa di Santa Maria degli Angeli (o di Belfiore), che sono entrambe scomparse, e la Certosa, che Borso aveva fondato come convento e nella quale aveva un suo palazzo.\nIl nome.\nIl nome \"corso Ercole I d'Este\" \u00e8 in uso dalla prima met\u00e0 del XX secolo. Nel passato recente era chiamato \"corso Vittorio Emanuele\" e, in epoche precedenti, era stato \"via dei Piopponi\" e prima ancora \"via degli Angeli\". Il tratto che dal palazzo dei Diamanti arriva al Castello Estense, attorno al XVIII secolo, veniva chiamato \"via dello Scorsuro\".\nLuoghi di interesse.\nIl Quadrivio degli Angeli rappresenta il punto centrale della via ed \u00e8 la sintesi del disegno rossettiano. L'antico \"viale degli Angeli\" \u00e8 diventato \"corso Ercole I d'Este\" ed \u00e8 in parte pedonale.\nPalazzi.\nVi si affacciano importanti palazzi rinascimentali ed appartenenti in passato a nobili famiglie ferraresi o agli stessi estensi. \nTra questi, oltre ai gi\u00e0 ricordati palazzo dei Diamanti, palazzo Prosperi-Sacrati e palazzo Turchi di Bagno, notevoli sono il palazzo ex Borsa ed ex Monte di Piet\u00e0, il palazzo della Camera di commercio, il palazzo Gulinelli, il palazzo Scola Camerini, i palazzi Trotti Mosti Estense e Giordani (all'incrocio con via Arianuova e via Guarini, sedi del Dipartimento di Giurisprudenza dell'Universit\u00e0 degli Studi di Ferrara e del Centro di documentazione e studi sulle Comunit\u00e0 europee).\nIncroci e accessi.\nPartendo da \"largo Castello\" si incontra dopo un breve tratto piazza Torquato Tasso, sulla quale si affacciano la sede provinciale della Banca d'Italia e la chiesa del Ges\u00f9. Superato l'incrocio con \"via degli Armari\" e \"piazzetta dei Combattenti\" si inizia l'ultimo tratto prima del quadrivio e, sulla sinistra, accanto al palazzo dei Diamanti, c'\u00e8 l'accesso al Museo del Risorgimento e della Resistenza, adiacente all'ex Museo Michelangelo Antonioni.\nProseguendo verso le mura si arriva, sulla destra, ad un'entrata secondaria del Parco Massari e si incontra poi a sinistra l'incrocio con via Arianuova, dove in passato esisteva la chiesa dedicata a Santa Maria degli Angeli. \nSul lato opposto via Guarini porta alla Certosa, alla quale si pu\u00f2 accedere anche proseguendo per il corso ed arrivando al viale della Certosa. Verso la fine della via c'\u00e8 un ingresso del liceo scientifico Antonio Roiti.\nCorso Ercole I d'Este e il cinema.\nLa citt\u00e0 di Ferrara \u00e8 stata pi\u00f9 volte usata come set cinematografico da vari registi, e la via si \u00e8 prestata come set cinematografico per diverse produzioni importanti, corso Ercole I d'Este in particolare. Qui sono state realizzate alcune riprese della trasposizione cinematografica del capolavoro di Giorgio Bassani, Il giardino dei Finzi-Contini di Vittorio De Sica. Sempre nel corso sono state girate alcune sequenze dell'episodio compreso in Al di l\u00e0 delle nuvole, di Michelangelo Antonioni, codiretto con Wim Wenders. E ancora Ercole I d'Este compare in pellicole di Florestano Vancini, Giuliano Montaldo, Gianfranco Mingozzi e diversi altri."}
{"id": "1893890", "revid": "1765139", "url": "https://it.wikipedia.org/wiki?curid=1893890", "title": "\u014ckami", "text": " \u00e8 un videogioco d'azione del 2006, sviluppato da Clover Studio e pubblicato da Capcom per PlayStation 2 e PlayStation 3. Nel 2008 ne \u00e8 stata realizzata anche una versione per Wii, curata dai Ready at Dawn. Il 12 dicembre 2017 \u00e8 stata distribuita una versione rimasterizzata per PlayStation 4, Xbox One e PC in Europa e Nord America, mentre il 13 dicembre dello stesso anno viene reso disponibile in Giappone. Una versione per Nintendo Switch \u00e8 uscita il 9 agosto 2018.\nAmbientato in un non specificato periodo del Medioevo giapponese, \"\u014ckami\" unisce miti e leggende per raccontare la storia di una terra che si salv\u00f2 dall'oscurit\u00e0 grazie alla dea del sole shintoista Amaterasu, scesa nel mondo degli umani sotto forma di lupo bianco. Il gioco presenta una grafica cel-shaded ispirata allo stile pittorico sumi-e (unito ai colori vivacissimi del teatro kabuki), e si sviluppa attorno al \"pennello celestiale\", una particolare tecnica divina che permette di compiere miracoli semplicemente disegnando.\nIl gioco ha vinto nel 2006 il titolo di Gioco dell'anno da parte di IGN.\nTrama.\nIl gioco \u00e8 ambientato nella storia classica giapponese ed inizia con un flashback di 100 anni prima quando Shiranui, un lupo bianco, insieme a Nagi, uno spadaccino, sconfisse il demone con otto teste Orochi per salvare il villaggio Kamiki e la ragazza Nami, della quale Nagi \u00e8 innamorato, riuscendo a sigillare il demone tramite la magia, Tsukuyomi. Nonostante la vittoria, per\u00f2, Shiranui, ferito e avvelenato durante il combattimento con Orochi, muore poco dopo.\nNel presente Susano, un discendente di Nagi, libera senza volerlo Orochi ed il demone fugge, spargendo le tenebre per il mondo intero e distruggendo ogni forma di vita. Per risolvere la situazione Sakuya, lo spirito della foresta guardiano del villaggio Kamiki, invoca Amaterasu, dea del sole e reincarnazione del lupo bianco Shiranui, per chiederle di rimuovere la maledizione che ricopre la terra. Accompagnato dall'artista Issun, Amaterasu riuscir\u00e0 a riportare la terra alla sua bellezza iniziale. Amaterasu \u00e8 costantemente braccato da Waka, uno strano e potente individuo avente il dono della predizione che lo stuzzica. Durante il viaggio Amaterasu deve localizzare alcune divinit\u00e0 celestiali che donano al protagonista dei poteri per aiutarlo durante la sua missione.\nBen presto Amaterasu, insieme a Susano, deve lottare contro Orochi per proteggere ancora una volta, come 100 anni prima, il villaggio Kamiki e salvare Kushi, della quale Susano \u00e8 innamorato. Questa volta i due riescono a sconfiggere completamente il demone, liberando uno spirito demoniaco che si dirige verso nord. Amaterasu intanto continua a rimuovere la maledizione dalla terra, sconfiggendo altri demoni che rilasciando una presenza demoniaca simile a quella di Orochi. Alla fine Amaterasu riesce ad arrivare a nord e a trovare la fonte del potere demoniaco, il relitto di una nave capace di navigare tra le stelle, chiamata \"l'arca di Yamato\".\nIn quel momento appare Waka e si rivela come un membro della trib\u00f9 della luna, una razza che costru\u00ec l'arca di Yamato per le creature celestiali, le quali la usarono per scappare dal paradiso attaccato da Orochi, ignaro dello spirito demoniaco imprigionato nell'arca che uccise tutti facendo cadere l'arca sulla terra. Amaterasu sconfigge finalmente Yami, l'ultimo demone che controllava tutti gli spiriti demoniaci e libera l'arca ed il Giappone da questi per sempre. Completata la sua missione Amaterasu parte insieme a Waka per ritornare nei piani Celestiali.\nModalit\u00e0 di gioco.\nIn \"\u014ckami\" il giocatore controlla il protagonista, Amaterasu, ovvero il kami del sole secondo lo shintoismo, in un ambiente simile ad una xilografia con colori ad acqua che ricorda un'illustrazione giapponese animata fatta ad inchiostro. L'esperienza di gioco \u00e8 un insieme di azione, gioco a piattaforme e puzzle, si nota leggendo alcune recensioni la presenza di alcune similitudini con il gameplay della serie \"The Legend of Zelda\", influenza che anche l'ideatore del gioco, Hideki Kamiya, ha confermato.\nLa storia \u00e8 principalmente lineare, guidata grazie all'aiuto della guida di Amaterasu: Issun, attraverso numerosi obiettivi secondari e attivit\u00e0 opzionali che permettono al giocatore di esplorare il territorio e dare il giusto ritmo al gioco. Dopo aver completato un obiettivo o aver eseguito delle piccole attivit\u00e0 (come far fiorire gli alberi o dare del cibo agli animali), Amaterasu guadagna delle sfere della fede che possono essere utilizzate per aumentare varie statistiche del personaggio, come l'ammontare della vita o i cerchi disponibili per il pennello celestiale.\nI combattimenti sono organizzati in un'area virtuale, dove Amaterasu pu\u00f2 sconfiggere i nemici usando una combinazione di armi, tecniche di combattimento e l'ausilio del pennello celestiale. Alla fine dello scontro, Amaterasu guadagna denaro, con possibili bonus, che pu\u00f2 essere speso in numerosi oggetti comprati dai mercanti sparsi per il territorio, tra cui oggetti curativi, armi migliori, strumenti, tecniche di combattimento nel dojo ed oggetti chiave necessari per completare alcune missioni. Inoltre, anche i denti di demone possono essere raccolti negli scontri, scambiabili per oggetti unici non necessari per completare il gioco. Le armi usate, suddivise in specchi riflettori, rosari e spade, possono essere equipaggiate come arma principale o secondaria ed usate insieme ad altri attacchi che Amaterasu pu\u00f2 imparare attraverso il gioco nel dojo.\nPennello Celestiale.\nUna caratteristica particolare di \"\u014ckami\" \u00e8 il pennello celestiale. Il giocatore pu\u00f2 mettere il gioco in pausa e richiamare un foglio di carta di riso dove il giocatore disegna nello schermo usando lo stick analogico sinistro del DualShock 2 o il telecomando Wii. Per esempio \u00e8 possibile creare un forte vento disegnando una spirale, dividere i nemici disegnando una linea su di loro o creare ponti. Queste tecniche vengono imparate durante il gioco, dopo aver completato delle costellazioni ed aver liberato i rispettivi dei del pennello celestiale dalla loro prigionia.\nPersonaggi.\nIl giocatore controlla \u014ckami Amaterasu, la dea del sole sotto forma di lupo bianco. Mentre nelle versioni giapponese ed europea Amaterasu \u00e8 di genere femminile, nella versione distribuita in Nord America il suo genere non \u00e8 specificato; alcuni personaggi comunque si riferiscono ad Amaterasu sia al femminile che al maschile, ma nessuno dei due viene mostrato come corretto o no. Quando Amaterasu ha il potere del Pennello Celestiale \u00e8 un lupo bianco ricoperto da segni rossi, con delle spalle formate da uno schizzo di pennello e con un'arma equipaggiata sulla schiena.\nLa maggior parte dei personaggi umani nel gioco vedono Amaterasu come un semplice lupo bianco ed alcuni pensano che sia la reincarnazione di Shiranui (il lupo bianco che sconfisse Orochi 100 anni prima rispetto al presente), e non riconoscono la natura divina di Amaterasu. Issun, un arrogante e minuscolo \"artista vagabondo\" che ricerca le 13 tecniche del pennello celestiale per lui stesso, accompagna Amaterasu, che lui chiama \"Ammy\" o \"furball\" (palla di pelo) e lo aiuta come guida e come sostegno morale.\nNel gioco non \u00e8 presente un solo antagonista, ma ci sono due personaggi che appaiono spesso durante il gioco. Waka, un ragazzo suonatore il flauto, che riesce a riconoscere la natura divina di Amaterasu, la aiuta negli scontri e qualche volta le predice il futuro; i suoi dialoghi, contornati da sporadici termini francesi, trasmettono un senso di famigliarit\u00e0 ad Amaterasu, come se sapesse che Waka \u00e8 pi\u00f9 vecchio di quanto lui voglia apparire e che cammin\u00f2 con lei nei piani celestiali centinaia di anni fa.\nL'altro \u00e8 Orochi, il demone ad otto teste, \u00e8 uno dei boss del gioco che il giocatore dovr\u00e0 combattere molte volte, ha minacciato per molto tempo il villaggio Kamiki chiedendo il sacrificio di una giovane ragazza. Ogni testa \u00e8 dotata del potere di un elemento magico, ma tutto il demone \u00e8 suscettibile ad uno speciale sak\u00e8 disponibile solo nel villaggio Kamiki, che permette ad Amaterasu di distruggerlo.\nDurante l'avventura il giocatore incontra molti altri personaggi ispirati dal folklore giapponese, come Urashima Taro, un uomo che vive \"fuori dal suo tempo\". La storia di Kaguya, che ricorda il rapporto tra il tagliatore di bamb\u00f9 e la \"bellezza di mezzanotte\". L'avventura degli Hakkeneshi ed il casato Satomi, che descrive le vicissitudini degli Hakkenshi, guerrieri canini, simili a quelli presenti nel gioco. Shitakiri Suzume, una terribile donna che taglia la lingua ad un canarino; ed infine Issun Boushi, un piccolo avventuriero che grazie al Martello fortunato \u00e8 in grado di cambiare forma.\nSviluppo.\nLo stile di Okami \u00e8 ispirato dallo stile giapponese con colori ad acqua e dagli intagli negli alberi dello stile Ukiyo-e. In origine il gioco doveva presentare una grafica 3d pi\u00f9 realistica, ma i Clover Studios optarono per il pi\u00f9 colorato stile Sumi-e, trasmettendo in modo migliore l'associazione di Amaterasu alla natura e il suo processo di rigenerazione. Il cambiamento fu influenzato anche dall'impossibilit\u00e0 della PS2 di supportare la precedentemente proposta grafica 3D. Dopo che fu adottato lo stile ad acqua venne naturale l'idea del Pennello Celestiale. Atsushi Inaba, amministratore delegato dei Clover Studios disse \"Appena ci fissammo con uno stile grafico ed iniziammo ad usare il pennello, pensammo: 'Non sarebbe fantastico se permettessimo al giocatore di partecipare a questo disegno invece di guardarlo e basta?' Ecco come l'idea del Pennello Celestiale \u00e8 nata.\" Inizialmente tra i nemici dovevano figurare dei dinosauri, ma i disegnatori decisero di usare al loro posto dei personaggi simili a demoni.\nAccoglienza.\nLa rivista \"Nintendo la Rivista Ufficiale\" diede alla versione per Wii un punteggio di 9/10, trovandola una gigantesca avventura e un'esperienza sensoriale senza precedenti, consigliandola agli amanti della serie \"The Legend of Zelda\" e a chi conosceva bene l'inglese."}
{"id": "1893892", "revid": "889336", "url": "https://it.wikipedia.org/wiki?curid=1893892", "title": "ATP Challenger Series", "text": ""}
{"id": "1893894", "revid": "599013", "url": "https://it.wikipedia.org/wiki?curid=1893894", "title": "Tristan Peersman", "text": "Carriera.\nClub.\nCresciuto calcisticamente nel Beveren nel 2000 venne ceduto all'Anderlecht, con cui cominci\u00f2 a giocare solo a partire dal 2004. Dopo la stagione 2005-2006 \u00e8 stato ceduto al club olandese Willem II con cui \u00e8 sceso in campo 16 volte in due stagioni.\nA giugno 2007 \u00e8 passato alla societ\u00e0 calcistica greca dell'.\nNazionale.\nHa giocato 4 partite con la Nazionale belga nel 2004."}
{"id": "1893898", "revid": "92723", "url": "https://it.wikipedia.org/wiki?curid=1893898", "title": "ATP Challenger Series 2008", "text": "L'ATP Challenger Series \u00e8 il secondo livello di tornei per professionisti organizzata dall'ATP. Il circuito prevede tornei con un montepremi che pu\u00f2 variare da 25.000 a 150.000 dollari.\nCalendario.\nLa tabella sottostante mostra il calendario 2008.\nDicembre.\n\"Nessun evento\""}
{"id": "1893900", "revid": "91792", "url": "https://it.wikipedia.org/wiki?curid=1893900", "title": "Chiesa di Santa Maria Assunta (Fubine)", "text": "La chiesa parrocchiale di Santa Maria Assunta \u00e8 il principale edificio religioso cattolico di Fubine, comune in provincia di Alessandria. Secondo un'antica tradizione locale, sorge su un antecedente tempio romano.\nIl campanile ottocentesco - simbolo della cittadina - domina con i suoi 56 mt. di altezza il panorama circostante.\nStoria.\nLa pi\u00f9 antica parrocchiale di Fubine fu la chiesa di San Pietro che sorgeva \"extra muros\" nella regione di Campus Serrae (nella toponomastica locale Conserra). L'edificio lasciato in abbandono and\u00f2 in rovina fornendo materiale edilizio per la piccola chiesa di Nostra Signora delle Grazie.\nNel 1519 la sede parrocchiale fu trasferita, in seguito alle scorribande di banditi, nel centro urbano, appunto nella chiesa dedicata a santa Maria Assunta.\nL'innalzamento del corpo maggiore risale con tutta probabilit\u00e0 al XII secolo ed \u00e8 testimoniato da pilastri cilindrici e capitelli di pietra. Nel 1502 fu eretto il campanile e in seguito il coro e le volte con gli altari.\nLa costruzione venne poi rifatta a met\u00e0 del XIX secolo pur mantenendo la facciata quattrocentesca in stile gotico e con la sistemazione di dieci nuove cappelle.\nI maggiori lavori di restauro in tempi recenti risalgono alla met\u00e0 del XX secolo e sono dovuti all'opera filantropica di Pietro Robotti, fubinese di nascita, emigrato negli Stati Uniti a inizio del Novecento.\nCaratteristiche.\nPosta a fianco del Palazzo comunale, nel centro storico, la chiesa di Santa Maria Assunta fu edificata tra il 1490 e il 1512 per essere successivamente modificata, fino ai rifacimenti in stile neogotico del secondo Ottocento.\nL'ampia facciata, tripartita da lesene con cuspidi cilindriche e con rosone in cotto che sovrasta il portale, ricalca - come l'intera costruzione - una tipologia tipica della zona. \u00c8 considerato uno dei maggiori esempi di architettura quattrocentesca del Piemonte.\nDal sagrato \u00e8 possibile godere di un'ampia vista sulla valle sottostante e sulle colline in direzione della vicina localit\u00e0 di Cuccaro Monferrato e del vicino casalese.\nAll'interno, di particolare valore artistico sono la \"Via Crucis\" con i quadri del pittore Paolo Gaidano (1861-1916) e le decorazioni del pittore Raffaele Panizza.\nNella nicchia di fondo del coro ligneo datato 1711 \u00e8 collocata una statua in marmo bianco di Carrara, di stile barocco e di probabile scuola del Bernini, raffigurante la Vergine Assunta, titolare della chiesa. Sempre nel coro \u00e8 situato un \"Angelo orante\" del 1887, opera del pittore Costantino Serena, autore anche di un \"trionfo della vergine\", posto nella volta.\nNella cappella di fondo della navata sinistra vi \u00e8 poi il polittico del \"Santo Rosario\" del 1854 composto da quindici tavole dipinte da Ambrogio Oliva, suocero di Guglielmo Caccia detto \"il Moncalvo\".\nTra gli arredi, oltre all'altare maggiore in marmo policromo, \u00e8 da segnalare l'organo di duemila canne.\nIl campanile.\nL'antico campanile venne demolito nel 1858 e sostituito con quello attuale, su progetto dell'architetto Angelo Marchini. L'architetto si ispir\u00f2 per il suo progetto al campanile di Giotto che affianca la Cattedrale di Santa Maria del Fiore a Firenze. A differenza di quello, per\u00f2, il campanile di Fubine presenta i contrafforti poligonali estesi oltre il cornicione a forma di quattro gugliotti che racchiudono la guglia centrale.\nAl campanile di Fubine sono state dedicate canzoni e poesie di autori locali, fra cui Mario Testa e Giovanni Rapetti."}
{"id": "1893901", "revid": "1494169", "url": "https://it.wikipedia.org/wiki?curid=1893901", "title": "L'uomo di Kiev", "text": ""}
{"id": "1893903", "revid": "287204", "url": "https://it.wikipedia.org/wiki?curid=1893903", "title": "Okami", "text": ""}
{"id": "1893904", "revid": "1543377", "url": "https://it.wikipedia.org/wiki?curid=1893904", "title": "Salmo ohridanus", "text": "Il carpione del lago di Ocrida (\"Salmo ohridanus\") \u00e8 un pesce appartenente alla famiglia Salmonidae endemico dell'omonimo lago.\nDistribuzione ed habitat.\nLa specie, come gi\u00e0 detto, \u00e8 endemica del lago di Ocrida, posto al confine tra Albania e Macedonia del Nord, nella penisola balcanica occidentale.\nSi ritrova, eccetto che nel periodo della riproduzione, in acque profonde tra 40 e 60 m, lontano dalle coste, dove ha abitudini di tipo pelagico.\nDescrizione.\n\u00c8 molto simile alle altre trote lacustri del genere Salmo ma presenta occhi molto grandi (coerentemente al suo habitat profondo), bocca pi\u00f9 piccola (data la sua dieta a base di plancton) e pinna caudale profondamente forcuta.\nLa livrea \u00e8 argentata, con piccole macchiette nere.\nRiproduzione.\nAvviene tra dicembre e febbraio nelle acque costiere.\nAlimentazione.\nSi ciba soprattutto di plancton ma, soprattutto nel periodo della riproduzione, non disdegna piccoli invertebrati bentonici.\nConservazione.\nLa specie \u00e8 stata sull'orlo dell'estinzione a causa della pesca eccessiva, adesso, anche grazie all'allevamento che viene fatto sia per scopi alimentari che per ripopolamento, \u00e8 abbondante nel lago.\nAltre minacce sono costituite dall'ibridazione con l'altra trota che popola il lago, \"Salmo letnica\", incrocio effettuato negli allevamenti per molti anni.\nNota tassonomica.\n\u00c8 stata a lungo considerata una sottospecie della trota illirica (\"Salmo obtusirostris\"). Spesso viene, assieme alla trota illirica, ascritto al genere \"Salmothymus\" o al genere monotipico \"Acantholingua\", oggi entrambi caduti in sinonimia con \"Salmo\"."}
{"id": "1893906", "revid": "212348", "url": "https://it.wikipedia.org/wiki?curid=1893906", "title": "Giorno Giovanna", "text": " \u00e8 il protagonista della quinta parte del manga \"Le bizzarre avventure di JoJo\" di Hirohiko Araki, \"Vento Aureo\".\nIl personaggio.\nFiglio di Dio Brando, il suo vero nome \u00e8 Haruno Shiobana; sua madre in seguito, per\u00f2, si sposer\u00e0 con un uomo italiano e si stabilir\u00e0 con lui in Italia, dove il nome del figlio verr\u00e0 traslitterato e modificato dai suoi coetanei in \"Giorno Giovanna\". Poich\u00e9 Dio era in possesso del corpo di Jonathan Joestar, Giorno \u00e8 a tutti gli effetti un discendente della famiglia Joestar, come testimonia il marchio a forma di stella sulle spalle.\nQuand'era piccolo veniva spesso maltrattato e preso in giro; dopo aver aiutato un \"gangster\" ferito tutti cominciarono a trattarlo bene perch\u00e9 il gangster minacciava le persone per farle comportare bene con il piccolo Giorno, addirittura suo padre che prima di questo evento lo maltrattava divenne pi\u00f9 gentile, e da allora Giorno decise che sarebbe diventato un \"GangStar\" (mix tra gangster e \"star\") in modo da poter fermare il traffico di droghe, che venivano concesse anche ai bambini. Dopo aver risvegliato, piano piano nel tempo, il proprio potere Stand, Gold Experience (negli USA, per motivi di copyright, Golden Wind), i suoi capelli, inizialmente neri, sono diventati biondi, esattamente come quelli del padre Dio Brando. Ha la curiosa capacit\u00e0 di infilarsi l'intero padiglione auricolare nel buco delle orecchie.\nStoria.\nGiorno vive a Napoli e seguendo il suo sogno di diventare un \"GangStar\", entra a far parte dell'organizzazione camorrista chiamata \"\"Passione\" \". Viene assegnato a un piccolo gruppo capitanato da Bruno Bucciarati, che come lui vorrebbe salire al potere per eliminare lo spaccio di droga dalle strade di Napoli. Gli altri membri del gruppo sono Pannacotta Fugo, Leone Abbacchio, Narancia Ghirga e Guido Mista, ciascuno dei quali \u00e8 un portatore di Stand.\nPoco tempo dopo l'ingresso di Giorno nel gruppo, alla banda viene commissionato un lavoro dal Boss: recuperare sua figlia, Trish Una, e portarla da lui a Venezia. Dopo numerosi scontri con i membri della Squadra Esecuzioni, membri di Passione che si sono ribellati al Boss e che cercano di ostacolarli, finalmente Giorno e compagni arrivano a Venezia. Qui scoprono per\u00f2 che lo scopo del capo, il cui vero nome \u00e8 Diavolo, \u00e8 quello di uccidere la figlia per cancellare ogni traccia del proprio passato.\nLa banda decide cos\u00ec di proteggere Trish Una e ribellarsi apertamente al Boss. I protagonisti partono cos\u00ec per la Sardegna, che Trish sa essere il luogo di nascita di Diavolo, dove sperano di trovare qualche indizio sulla sua identit\u00e0. Nel corso del viaggio, la squadra deve affrontare altri scontri con i sicari inviati dal Boss. Contattata da Polnareff, la banda di Giorno si reca poi a Roma per impadronirsi di una delle frecce che risvegliano il potere Stand di chi ne viene trafitto e che possono donare nuovi poteri agli Stand gi\u00e0 esistenti. Durante lo scontro finale Giorno viene colpito dalla Freccia e il suo Stand Gold Experience ottiene un potere che lo rende praticamente invincibile, anche se non \u00e8 totalmente controllabile dalla volont\u00e0 di Giorno. Dopo aver confinato Diavolo in un limbo tra la vita e la morte, Giorno diventa finalmente il nuovo boss di Passione.\nIn Stone Ocean viene rivelato che egli ha ben tre fratellastri, tutti richiamati dal potere Stand di Enrico Pucci, per aiutarlo a compiere il volere di Dio. Non si sa il perch\u00e9 della sua assenza vista la sua importanza come figlio di Dio, ma nel manga si scopre che gli ultimi avvistamenti lo vedevano in Florida, segno che anche lui stava rispondendo al richiamo.\nPersonalit\u00e0.\nLa natura di Giorno Giovanna presenta diversi tratti in comune con quella del padre, Dio Brando, sebbene temperati da una forte bont\u00e0. Come Dio Brando anche lui ha vissuto un'infanzia tormentata, nelle mani di una madre viziosa e che lo trascurava, ed un patrigno arcigno e crudele. A differenza di Dio per\u00f2, Giorno ha scoperto la gentilezza da bambino, per mano di un gangster da lui aiutato: questo ha canalizzato la rabbia ed il desiderio di rivalsa che Dio Brando investiva nelle sue ambizioni di dominio nel desiderio di raccogliere ed accumulare potere non per s\u00e9, ma per guadagnare lo stesso rispetto del suo benefattore ed aiutare a sua volta i deboli e gli inermi.\nLa natura delle sue sofferenze ha per\u00f2 lasciato un profondo segno nella sua personalit\u00e0: come altri dei suoi compagni della cosca \"Passione\", Giorno nutre una profonda diffidenza verso l'autorit\u00e0 costituita che lo spinge a voler servire il prossimo sotto i panni di un gangster e non sotto i panni di una figura di autorit\u00e0 riconosciuta, essendo stato pi\u00f9 volte ferito ed umiliato dalla collettivit\u00e0 e dai suoi stessi genitori.\nAllo stesso tempo Giorno \u00e8 fedele ai suoi amici e mostra bont\u00e0 e fedelt\u00e0 verso chiunque mostri bont\u00e0 verso di lui a sua volta: nonostante Bruno Bucciarati, inviato da \"Passione\" ad investigare sulle azioni di Giorno fosse stato autorizzato ad usare i suoi poteri contro di lui, Giorno, comprendendo che Bucciarati era una persona buona e tormentata come lui, si rifiuta di fargli del male, e gli confida il suo piano di usare la cosca come una forza del bene e conquistando la sua amicizia. Similarmente, la sua attitudine al sacrificio fa in modo che i suoi alleati trovino impossibile il non nutrire piena fiducia nei suoi sogni ed ambizioni puri.\nStand.\nLo Stand di Giorno si chiama Gold Experience, ed \u00e8 uno stand a corto raggio. Sembra che abbia un forte istinto di autoconservazione; infatti se viene attaccato rispedisce l'attacco al mittente con molta pi\u00f9 forza di quella ricevuta. Ha inoltre il potere di infondere la vita negli oggetti inanimati e anche negli esseri viventi.\nRequiem.\nDopo essere stato trafitto dalla Freccia, Gold Experience si trasforma in Gold Experience Requiem, ottenendo il potere di \"azzerare\" le azioni delle persone e gli eventi da esse provocati. Colui che cerca di attaccarlo vedr\u00e0 s\u00e9 stesso \"retrocedere\" fino al momento in cui l'attacco era stato effettuato; inoltre Gold Experience Requiem ha il potere di \"azzerare\" anche la morte di una persona: chi ne viene colpito finisce in una sorta di limbo in cui rivivr\u00e0 la propria morte continuamente per poi tornare in vita e ripetere l'esperienza, sempre in modo diverso.\nGold Experience Requiem non \u00e8 tuttavia controllato da Giorno, ma possiede una volont\u00e0 propria.\nCuriosit\u00e0 e citazioni.\nIl nome dello stand di Giorno \u00e8 una citazione musicale dell'album The Gold Experience, album di Prince del 1995."}
{"id": "1893911", "revid": "827882", "url": "https://it.wikipedia.org/wiki?curid=1893911", "title": "Fondazione Marino Piazzolla", "text": "La Fondazione Marino Piazzolla prende nome dal suo fondatore Marino Piazzolla, poeta, critico, filosofo, pittore.\nDopo la sua morte, avvenuta a Roma nel 1985, per sua volont\u00e0 testamentaria fu istituita la Fondazione Piazzolla, attualmente presieduta da Velio Carratoni, ente non commerciale e apartitico, riconosciuto dalla Regione Lazio nel 1988, con lo scopo di diffondere e tramandare la cultura letteraria contemporanea.\nIn tale ambito la Fondazione Piazzolla ha pubblicato molti testi di importanti autori italiani (Franco Loi, Amelia Rosselli, Elio Pagliarani, Antonio Pizzuto etc) e internazionali (Jos\u00e9 Mar\u00eda Valverde, Paul Evans, Sarah Kirsch, S\u00e9amus Heaney, Enis Batur, Adunis, Yves Bonnefoy, Kikuo Takano, Philippe Jaccottet, Ciril Zlobec, Michael Hamburger, Sunay Ak\u0131n, Gao Xingjian ecc.), ed ha assegnato borse di studio di critica letteraria a studi monografici e tesi di laurea, a ricercatori, studiosi e accademici.\nHa anche riproposto opere antropologiche e storiche, aventi come punto di riferimento, la storia del mito, forme arcaiche di civilt\u00e0, da cui si sono generate arti e sviluppati spunti di riflessione in chiave critica o esistenziale.\nHa inoltre assegnato riconoscimenti nell'ambito di importanti Premi letterari internazionali ad autori viventi o alla memoria come Germano Lombardi, Massimo Ferretti, Edoardo Cacciatore, Giorgio Vigolo, Giuseppe Guglielmi, Sergio Zavoli ecc. Ha presentato o riproposto poeti, scrittori e pensatori di chiara fama.\nHa anche assegnato premi per opere prime di promettenti giovani autori."}
{"id": "1893915", "revid": "1543377", "url": "https://it.wikipedia.org/wiki?curid=1893915", "title": "Portable Executable", "text": "Il formato Portable Executable (PE) \u00e8 un formato di file per file eseguibili, file oggetto, librerie condivise e device drivers, usato nelle versioni a 32-bit e 64-bit del sistema operativo Microsoft Windows. Il termine \"portable\" si riferisce alla versatilit\u00e0 del formato per numerose architetture differenti. Il formato PE \u00e8 praticamente una struttura dati che incapsula le informazioni necessarie al loader di Windows per gestire il codice eseguibile.\nCi\u00f2 include la risoluzione delle dipendenze dalle librerie condivise, tabelle di import ed export delle API, dati per la gestione delle risorse e dati thread-local storage (TLS). Sui sistemi operativi della famiglia Windows NT, il formato PE \u00e8 usato per EXE, DLL, OBJ, SYS (driver dei dispositivi), OCX (controlli ActiveX) e altri tipi di file. Le specifiche EFI (Extensible Firmware Interface) stabiliscono che il formato PE \u00e8 il formato eseguibile standard in ambienti EFI.\nIl formato PE \u00e8 una versione modificata del formato COFF di Unix. Infatti molto spesso viene anche chiamato PE/COFF.\nSul sistema operativo Windows NT, PE supporta correntemente le architetture IA-32, IA-64 e x86-64 (AMD64/Intel64). Prima di Windows 2000, Windows NT (e quindi PE) supportava le architetture MIPS, DEC Alpha e PowerPC. A causa del fatto che PE \u00e8 usato anche su Windows CE, continua a supportare numerose varianti delle architetture MIPS, ARM (incluso Thumb) e SuperH.\nStoria.\nMicrosoft \u00e8 passata al formato PE con l'introduzione del sistema operativo Windows NT 3.1. Tutte le versioni successive di Windows, compresi Windows 95, 98 e ME, supportano PE.\nPer rendere gli eseguibili prodotti prima dell'introduzione del formato PE compatibili con i sistemi operativi prodotti dopo, si \u00e8 scelto di affiancare la testata (header) di un file PE alla testata di un file DOS. In questo modo viene prima letto ed interpretato il dos header per poi passare all'interpretazione del PE header (se presente).\nInoltre buona parte degli strumenti di compilazione, nella creazione di un file PE, permettono di specificare un \"DOS stub\", ovvero una porzione di codice che viene eseguita qualora il sistema operativo su cui viene eseguito il file non \u00e8 compatibile con lo standard PE. In genere il DOS stub di default stampa una stringa di avvertimento del tipo \"This program cannot be run in DOS mode\" (sebbene sia possibile specificare un diverso comportamento).\nPE, per ora, continua ad essere utilizzato anche con le modifiche alla piattaforma di Windows. Alcune estensioni al formato di esempio sono il formato .NET PE per le applicazioni .NET, una versione a 64-bit chiamata PE32+ (anche chiamato PE+) e una versione sviluppata specificamente per Windows CE.\nDettagli tecnici.\nLayout.\nUn file PE consiste di un certo numero di headers e sezioni che dicono al dynamic linker come mappare il file nella memoria. Un'immagine eseguibile consiste di varie differenti regioni, ognuna delle quali richiede differente protezione della memoria. Perci\u00f2 l'inizio di ogni sezione dev'essere allineata con la grandezza di una pagina (4KB in IA-32). Per esempio, tipicamente la sezione \".text\" (che contiene il codice macchina da eseguire) \u00e8 mappato in memoria come read-only (perch\u00e9 il codice non pu\u00f2 essere modificato), la sezione \".data\" (che contiene le variabili globali) \u00e8 mappata come read-write. Comunque, per evitare uno spreco di spazio, le sezioni non sono allineate anche sul disco ma solo virtualmente (cio\u00e8 solo negli headers). Parte del lavoro del dynamic linker \u00e8 quello di mappare ogni sezione al suo spazio in memoria e assegnare i corretti permessi alle regioni risultanti, prendendo le informazioni necessarie dagli headers del file. Pi\u00f9 o meno allo stesso modo lavora il formato ELF di Linux.\nImport Table.\nUna sezione importante \u00e8 la \"import address table\" (IAT), che \u00e8 usata come una tabella di lookup quando l'applicazione cerca di usare una funzione di una libreria condivisa esterna. Infatti un programma compilato non pu\u00f2 sapere dove saranno caricate in memoria le librerie dalle quali dipende, cos\u00ec un indirect jump \u00e8 necessario ogniqualvolta \u00e8 effettuata una chiamata esterna. Quando il dynamic linker carica i moduli e li unisce nello stesso address space, scrive istruzioni di jump negli spazi della tabella IAT, cosicch\u00e9 questi puntino alle locazioni di memoria delle corrispondenti funzioni di libreria. Anche se questo aggiunge un jump extra anche nelle chiamate interne delle librerie (infatti anche le librerie useranno la IAT e non chiameranno direttamente le loro stesse funzioni), il decadimento delle prestazioni \u00e8 veramente basso e vale la flessibilit\u00e0 delle librerie condivise. Se il compilatore sa prima del tempo che una chiamata sar\u00e0 interna alla libreria (con l'attributo dllimport) pu\u00f2 produrre codice pi\u00f9 ottimizzato che risulter\u00e0 semplicemente in un indirect call opcode.\nRilocazioni.\nI file PE non contengono position-independent code (codice indipendente dalla posizione in memoria). Invece sono compilati a un \"base address\" (indirizzo di base) preferito, e tutti gli indirizzi creati dal compilatore/linker sono impostati in anticipo. Se un file PE non pu\u00f2 essere caricato sul suo indirizzo di base preferito (perch\u00e9 su quell'indirizzo magari c'\u00e8 qualcos'altro), il sistema operativo gli cambier\u00e0 la base. Ci\u00f2 implica il ricalcolo di tutti gli indirizzi assoluti e la modifica di tutto il codice per usare i nuovi valori. Il loader lo fa comparando l'indirizzo preferito e quello di caricamento effettivo, e calcolandone la differenza. Questa \u00e8 poi sommata all'indirizzo preferito per ricavare il nuovo indirizzo della locazione di memoria. Le rilocazioni dell'indirizzo di base sono salvate in una lista e aggiunte, quando necessario, a un'esistente locazione di memoria. Il codice risultante \u00e8 privato del processo e non pu\u00f2 pi\u00f9 essere condiviso, cos\u00ec molti dei benefici delle DLL di riduzione della memoria in uso sono, in questo scenario, persi. La rilocazione della base rallenta di molto anche il caricamento del modulo. Per questa ragione bisogna utilizzarla solo quando strettamente necessario e, sempre per questa ragione, le DLL di Microsoft hanno gli indirizzi di base calcolati apposta per non sovrapporsi. Nel caso che non ci siano rilocazioni il formato PE ha comunque il vantaggio di un codice veramente efficiente, ma in presenza di queste l'utilizzo della memoria diventa notevolmente maggiore. Il formato ELF invece supporta codice PIC (Position-Independent Code) utilizzando una GOT (Global Offset Table) e una PLT (Procedure Linkage Table), cosa che diminuisce di poco i tempi di esecuzione (una differenza davvero minimale) ma elimina del tutto i problemi della rilocazione, consentendo cos\u00ec di non sprecare memoria.\n.NET, metadata, e il formato PE.\nIl .NET Framework di Microsoft ha esteso il formato PE con caratteristiche che supportano il Common Language Runtime (CLR, un'implementazione della virtual machine .NET). Tra le aggiunte ci sono un Header CLR e una sezione Data CLR. Durante il caricamento di un file eseguibile, il loader del sistema operativo passa l'esecuzione al CLR grazie ad una reference nella tabella di IMPORT PE/COFF. Quindi la VM del CLR (Virtual Machine del CLR) carica l'Header CLR e la sezione Data CLR.\nLa sezione Data CLR contiene due importanti segmenti: Metadata e codice Intermediate Language (IL):\nUtilizzo su altri sistemi operativi.\nIl formato PE \u00e8 usato anche da ReactOS, visto che ReactOS \u00e8 fatto per essere compatibile a livello binario con Windows. \u00c8 stato anche utilizzato da altri sistemi operativi, come SkyOS e BeOS R3. Comunque, entrambi questi due sistemi operativi sono passati ad utilizzare il formato ELF.\nIl formato PE \u00e8 utilizzato anche da M\u00f6bius.\nPoich\u00e9 la piattaforma di sviluppo MONO intende essere compatibile a livello binario con Microsoft .NET, usa lo stesso formato PE dell'implementazione Microsoft.\nSull'architettura x86 utilizzando sistemi operativi Unix-like, i binari Windows (in formato PE) possono essere eseguiti con Wine. Anche il sistema HX DOS Extender usa il formato PE per i binari nativi DOS a 32-bit, inoltre pu\u00f2 anche in alcuni casi eseguire binari Windows in DOS, funzionando come una specie di Wine, ma per DOS.\nMac OS X Leopard pu\u00f2 caricare e analizzare file PE, ma non \u00e8 compatibile a livello ABI con Windows."}
{"id": "1893916", "revid": "125572354", "url": "https://it.wikipedia.org/wiki?curid=1893916", "title": "Piacere Dave", "text": "Piacere Dave (\"Meet Dave\") \u00e8 un film del 2008 diretto da Brian Robbins, con protagonista Eddie Murphy.\nIl film \u00e8 stato distribuito dalla 20th Century Fox, in pieno periodo estivo.\nTrama.\nA causa di una imminente crisi energetica che pregiudicher\u00e0 un pianeta, chiamato Niende (nell'originale \"Nil\", ovvero Nulla), un gruppo di alieni in miniatura si reca sulla Terra con la loro astronave, costruita in forma umanoide per \"confondersi\" tra la popolazione locale e modellata sulle sembianze del loro capitano con l'intento di recuperare uno strano congegno, mandato da loro per far sparire l'acqua dagli oceani del pianeta Terra e recuperare facilmente il sale, sostanza che gli alieni sfruttano sul loro pianeta come fonte d'energia.\nUn incontro casuale con una madre single e il suo figlioletto sconvolger\u00e0 l'esito della missione. I piccoli alieni, rimanendo a contatto con le emozioni umane, si ritrovano a riprodurle anche loro. Nel frattempo due agenti di Polizia di New York identificano l'astronave con la quale sono atterrati sulla Terra. L'astronave sarebbe la ricostruzione del capitano alieno dell'astronave stessa, che si fa chiamare Dave. Ma, come quasi in tutte le storie, c'\u00e8 un antagonista, e in questo film l'antagonista fa parte dell'equipaggio alieno e non sopporta i cambiamenti del restante equipaggio, dati dal contatto con le emozioni umane.\nCos\u00ec, prendendo il controllo dell'astronave al posto di \"Dave\", immerge nell'acqua il congegno precedentemente accennato, ma \"Dave\" e la sua compagna riescono a fermarlo, spinti dall'amore che provano verso due persone (mamma e figlio) che hanno conosciuto durante i loro due giorni passati sulla Terra. Infine, prima di partire l'astronave viene catturata, ma fortunatamente i membri dell'equipaggio attivano un dispositivo che li riporter\u00e0 sul loro pianeta \"Niende\" in una scarpa, trasportando con loro nuove emozioni e tra queste l'amore che alla fine del film si manifester\u00e0 su Dave e la sua amica Numero 3.\nProduzione.\nRiprese.\nLe riprese dovevano iniziare nel marzo 2007, anche se in realt\u00e0 sono partite all'inizio di giugno presso la Statua della Libert\u00e0 a New York. Sono state effettuate anche alcune riprese all'inizio dello stesso anno in una scuola elementare a Pasadena, in California.\nDistribuzione.\nIl film \u00e8 uscito nelle sale statunitensi a partire dal 11 luglio 2008, ed in anteprima il 9 luglio nei luoghi di villeggiatura, mentre in Italia per il 22 agosto dello stesso anno.\nAccoglienza.\nIncassi.\nGlobalmente la pellicola ha guadagnato 50.600.000 di dollari, pari a circa 38.300.000 euro. Negli Stati Uniti ha guadagnato circa 11.803.254 di dollari, mentre in Italia ha totalizzato 1.520.691 euro.\nRiconoscimenti.\nIl film ha ricevuto, durante l'edizione dei Razzie Awards 2008, due candidature come peggior attore e peggior coppia, entrambe per Eddie Murphy."}
{"id": "1893917", "revid": "71433", "url": "https://it.wikipedia.org/wiki?curid=1893917", "title": "Meet Dave", "text": ""}
{"id": "1893918", "revid": "110157", "url": "https://it.wikipedia.org/wiki?curid=1893918", "title": "BiogrAfrica Unite", "text": "BiogrAfrica Unite \u00e8 un album degli Africa Unite, pubblicato nel 2008."}
{"id": "1893919", "revid": "339392", "url": "https://it.wikipedia.org/wiki?curid=1893919", "title": "Carpione del lago di Ocrida", "text": ""}
{"id": "1893920", "revid": "339392", "url": "https://it.wikipedia.org/wiki?curid=1893920", "title": "Carpione di Ocrida", "text": ""}
{"id": "1893923", "revid": "287204", "url": "https://it.wikipedia.org/wiki?curid=1893923", "title": "Sula (affluente del Dnepr)", "text": "Il Sula \u00e8 un fiume dell'Ucraina ed \u00e8 un affluente di sinistra del fiume Dnepr.\nNasce nel Rialto Centrale Russo, passa per bassopiano di Prydniprov e sfocia nel bacino idrico di Kremen\u010duk situato sul fiume Dnepr.\n\u00c8 lungo 310\u00a0km \u00e8 il suo bacino idrografico \u00e8 di 18.100\u00a0km\u00b2.\nL'alimentazione del fiume deriva principalmente dallo scioglimento delle nevi invernali. Il fiume \u00e8 congelato da dicembre a fine marzo-inizio aprile.\nUsi.\nIl fiume \u00e8 usato per la distribuzione dell'acqua potabile e la pesca. Dal basso corso (dalla citt\u00e0 di Lubny), il fiume, \u00e8 anche navigabile.\nAffluenti.\nGli affluenti maggiori sono:"}
{"id": "1893935", "revid": "289247", "url": "https://it.wikipedia.org/wiki?curid=1893935", "title": "Heliattack", "text": ""}
{"id": "1893937", "revid": "23", "url": "https://it.wikipedia.org/wiki?curid=1893937", "title": "Cemento armato precompresso", "text": ""}
{"id": "1893949", "revid": "22475", "url": "https://it.wikipedia.org/wiki?curid=1893949", "title": "Vimba vimba", "text": "Vimba vimba, noto in italiano come vimba, abramide russo o con il nome tedesco di zahrte, \u00e8 un pesce d'acqua dolce e salmastra appartenente alla famiglia dei Cyprinidae.\nHabitat e distribuzione.\n\u00c8 diffuso in tutto il bacino del Danubio, compresi tutti i suoi affluenti, nell'Europa orientale ad Ovest fino all'Elba e ad Est fino all'intera Russia europea. \u00c8 inoltre presente nelle acque salmastre del Mar Baltico, del Mar Nero, del Mar Caspio e del Mar d'Azov e nei loro tributari, comprese Svezia e Finlandia meridionali.\nVive nel corso inferiore dei fiumi (Zona dell'Abramis brama) e, talvolta e per una parte dell'anno, nelle acque salmastre degli estuari. Preferisce fondi fangosi e correnti lente.\nDescrizione.\nIl corpo \u00e8 fusiforme e leggermente compresso lateralmente, la mascella superiore \u00e8 sporgente fino ad assumere la forma di un naso, questa sporgenza \u00e8 morbida, a differenza dei pesci del genere \"Chondrostoma\" in cui le labbra sono cornee. Il \"naso\" pu\u00f2 essere pi\u00f9 o meno accentuato a seconda delle popolazioni. La bocca \u00e8 rivolta verso il basso. Il lobo inferiore della pinna caudale \u00e8 pi\u00f9 lungo del superiore. Per il resto \u00e8 un ciprinide abbastanza tipico.\nLa livrea \u00e8 argentea con dorso grigio e fianchi con riflessi rosati o giallastri, il ventre bianco.\nLe pinne sono grigie. La livrea nuziale \u00e8 molto vistosa: nera, su fianchi e dorso e rosso sangue sul ventre.\nRiproduzione.\nNel periodo riproduttivo (marzo-luglio) la specie effettua migrazioni risalendo i corsi d'acqua fino a zone con fondi pietrosi e acque basse dove avviene la deposizione. Le uova aderiscono alle piante ed ai ciottoli e si schiudono dopo alcuni giorni. Lo sviluppo delle larve \u00e8 poco noto.\nAlimentazione.\nSi nutre di invertebrati bentonici come insetti, larve, molluschi e crostacei.\nPesca.\nLa specie \u00e8 insidiata con lenze di vario tipo e reti, le carni sono considerate buone anche se ricche di spine. \u00c8 particolarmente apprezzato in Russia.\nSpecie affini.\nVimba melanops \u00e8 una specie affine che vive nella zona sudorientale d'Europa (Grecia nordorientale, Turchia europea, Bulgaria, Macedonia) dove frequenta le acque correnti dell'alto corso dei fiumi. Si distingue da \"V. vimba\", oltre che per l'areale totalmente separato, anche per la livrea nuziale del maschio, bianca con una larga striscia nera sui fianchi."}
{"id": "1893951", "revid": "281901", "url": "https://it.wikipedia.org/wiki?curid=1893951", "title": "Zahrte", "text": ""}
{"id": "1893952", "revid": "281901", "url": "https://it.wikipedia.org/wiki?curid=1893952", "title": "Zarte", "text": ""}
{"id": "1893953", "revid": "1305772", "url": "https://it.wikipedia.org/wiki?curid=1893953", "title": "Vimba", "text": "Vimba pu\u00f2 riferirsi:"}
{"id": "1893954", "revid": "36426", "url": "https://it.wikipedia.org/wiki?curid=1893954", "title": "Et\u00e0 Flavia", "text": ""}
{"id": "1893955", "revid": "281901", "url": "https://it.wikipedia.org/wiki?curid=1893955", "title": "Abramide russo", "text": ""}
{"id": "1893956", "revid": "36426", "url": "https://it.wikipedia.org/wiki?curid=1893956", "title": "Dinastia severa", "text": ""}
{"id": "1893960", "revid": "1573940", "url": "https://it.wikipedia.org/wiki?curid=1893960", "title": "Longxingquan", "text": "Il Longxingquan (\u9f99\u5f62\u62f3, Pugilato ad Immagine di Drago) \u00e8 uno stile di arti marziali cinesi classificabile come Nanquan e come Xiangxingquan.\nOrigini.\nIl Longxingquan \u00e8 stato creato durante il regno di Qianlong dell'epoca della dinastia Qing da Lin Yaogui (\u6797\u8000\u6842) un uomo del Guangdong. Lin studi\u00f2 con il proprio padre e con il monaco Guangjin (\u5ee3\u9032) che insegnava Shaolinquan sul monte Shaoshishan (\u5c11\u5ba4\u5c71) del Fujian. In seguito divenne studente di Huang Lianjiao (\u9ec3\u9023\u5b0c), e successivamente di Da Yu (\u5927\u7389) che gli insegn\u00f2 Wumeiquan (\u4e94\u679a\u62f3).\nTaolu.\nQueste sono le principali sequenze dello stile: Shiliugong (\u5341\u516d\u529f), Santong Guoqiao (\u4e09\u901a\u8fc7\u6865), Wu Ma Gui Xian (\u4e94\u9a6c\u5f52\u69fd), Huamei Tiaojian (\u753b\u7709\u8df3\u6da7), ecc."}
{"id": "1893962", "revid": "47767", "url": "https://it.wikipedia.org/wiki?curid=1893962", "title": "Rugilandia", "text": "La Rugilandia (nelle fonti antiche chiamata anche Rugiland o Rugilanda) era, secondo la nomenclautra geografica altomedievale, la terra abitata dai Rugi, in seguito occupata dai Longobardi. Corrispondeva grossomodo all'area dell'odierna Bassa Austria, a nord del Danubio.\nI Rugi, che avevano occupato la regione nella seconda met\u00e0 del IV secolo, ne furono scacciati da Odoacre, re degli Eruli, nel 487. Rimasta spopolata, la Rugilandia fu invasa dai Longobardi, provenienti dalla Boemia e dalla Moravia.\nTerritorio.\nGli esatti confini della regione sono incerti, ma \u00e8 sicuro che fosse collocata a nord del medio corso del Danubio e del Norico, quindi tra le odierne citt\u00e0 di Linz e Vienna.\nPopolazioni.\nVerso la met\u00e0 del IV secolo la regione fu occupata dai Rugi, una popolazione germanica orientale di origine scandinava che diede il proprio nome alla Rugilandia. Stanziati, ai tempi di Tacito, nell'attuale Pomerania orientale, si erano spostati sul medio Danubio, dove furono sottomessi dagli Unni.\nDopo il 488, scacciati i Rugi da parte di Odoacre, in Rugilandia si installarono i Longobardi, che rimasero nella regione fino ai primi anni del VI secolo, quando si spostarono nel Feld. \u00c8 possibile che il trasferimento fosse dovuto a un'imposizione da parte degli Eruli di re Rodolfo, che avrebbero costretto il re longobardo Tatone a cedere loro la Rugilandia; intorno al 508, tuttavia, Tatone avrebbe sconfitto e ucciso in battaglia il nemico, restando padrone della regione.\nStoria.\nNel 487 il re dei Rugi Feleteo entr\u00f2 in conflitto con Odoacre, che gi\u00e0 da alcuni anni regnava in Italia. Secondo Paolo Diacono, causa dello scontro fu l'ostilit\u00e0 mostrata da Feleteo a da sua moglie Gisa contro san Severino, evangelizzatore del Norico. Odoacre invase quindi la Rugilandia ed annient\u00f2 i Rugi di Feleteo, che cadde prigioniero e fu condotto in Italia, dove mor\u00ec. La regione fu devastata dall'esercito di Odoacre, che accanto a Eruli e Turcilingi includeva anche numerosi Rugi a causa di una precedente scissione del popolo germanico; il sovrano vittorioso rientr\u00f2 quindi in Italia, portando con s\u00e9 numerosi prigionieri. L'intento di Odoacre era di spopolare interamente la regione, deportando non soli i Rugi vinti, ma anche la popolazione romanizzata del Norico; il suo obiettivo era scoraggiare ulteriori insediamenti nei territori, rimasti ora liberi, della Rugilandia. L'operazione, tuttavia, non ebbe pieno successo, come testimoniano anche i resti archeologici rinvenuti nella regione. Un tentativo di riconquista della Rugilandia condotto nel 488 con i resti del suo popolo da parte del figlio di Feleteo, Federico, fu stroncato dal fratello di Odoacre, Unulfo.\nNell'indifesa Rugilandia irruppero allora immediatamente (488) i Longobardi guidati da Godeoc, che penetrarono nella regione dopo aver abbandonato le aree lungo l'Elba che avevano occupato fino ad allora (Anthaib, Bainaib e Burgundaib) e attraversato la Boemia interna e la Moravia. La conquista longobarda non trov\u00f2 resistenza, poich\u00e9 in quel momento Odoacre era impegnato nel conflitto contro Teodorico per il controllo dell'Italia e la Rugilandia era ampiamente spopolata. I Longobardi si imposero sulla scarsa popolazione romanizzata ancora presente, probabilmente in modo pacifico, e rimasero in Rugilandia per diversi anni, paghi - secondo Paolo Diacono - della fertilit\u00e0 di quella terra.\nDopo la morte di Godeoc e il breve regno di Claffone, agli inizi del VI secolo anche i Longobardi, guidati dal nuovo re Tatone, abbandonarono la Rugilandia per trasferirsi nel vicino Feld (a est di Vienna); la vittoria di Tatone su Rodolfo, re degli Eruli, lasci\u00f2 tuttavia i Longobardi padroni dell'intera area tra Danubio e Tibisco."}
{"id": "1893973", "revid": "115533", "url": "https://it.wikipedia.org/wiki?curid=1893973", "title": "Elicotteri antincendio", "text": ""}
{"id": "1893974", "revid": "1087849", "url": "https://it.wikipedia.org/wiki?curid=1893974", "title": "Bivacco Boerio", "text": "Il bivacco Franco Boerio \u00e8 un bivacco in comune di Bellino, in valle Varaita ed \u00e8 stato inaugurato nel 1992.\nIl bivacco \u00e8 situato poco sopra la sponda meridionale del lago Mongioia, ai piedi del monte omonimo.\nStoria.\nInaugurato nel 1992, il bivacco \u00e8 dedicato a Franco Boerio, alpinista e membro del soccorso alpino della val Varaita.\nCaratteristiche e informazioni.\nDispone di 10 posti letto. Si tratta di una struttura in legno dalla caratteristica pianta ottagonale, con una copertura in lamiera metallica rinforzata da tiranti metalli assicurati al suolo. Internamente vi sono 10 posti letto (8 in brande fisse intorno al sostegno centrale, 2 in brande ribaltabili a pareti), un tavolo e delle panche. L'acqua si pu\u00f2 prendere dal vicino lago Mongioia.\nIl bivacco \u00e8 dotato di impianto elettrico temporizzato di sola illuminazione ed alimentato con pannello fotovoltaico.\nAccessi.\nIl bivacco pu\u00f2 essere raggiunto a piedi in circa 4 ore da Sant'Anna di Bellino, seguendo dapprima il sentiero U26, poi il sentiero U67 fino al passo di Mongioia, da cui in 5 minuti si raggiunge il bivacco.\nDalla Francia, il bivacco pu\u00f2 essere raggiunto da Maljasset, risalendo il Vallon de Rubren."}
{"id": "1893976", "revid": "834", "url": "https://it.wikipedia.org/wiki?curid=1893976", "title": "Twist and Shout", "text": "Twist and Shout \u00e8 una canzone interpretata dal gruppo statunitense dei The Isley Brothers, scritta da Phil Medley e Bert Russell; successivamente venne portata al successo dai Beatles.\nOrigine e storia.\nNel 1961 Phil Spector era gi\u00e0 attivo come produttore per conto della Atlantic Records, quando decise di lanciare un gruppo vocale, i Top Notes. La canzone scelta risult\u00f2 \"Twist and Shout\". Questo fatto avvenne prima del perfezionamento della tecnica elaborata da Spector e definita \"Wall of Sound\". Il compositore Berns non sembr\u00f2 entusiasta della registrazione svolta sotto la direzione di Spector e cos\u00ec, quando gli Isley Brothers decisero di re-incidere la canzone, lui si offr\u00ec di produrla per dimostrare a Spector quale fosse il \"sound\" pi\u00f9 adatto per il brano. Il singolo raggiunse il diciassettesimo posto delle classifiche statunitensi.\nI Beatles incisero la canzone nel loro primo album \"Please Please Me\" uscito nel 1963 in Gran Bretagna. Dei quattordici pezzi che compongono l'album, dieci furono registrati solamente in dieci ore, e \"Twist and Shout\" fu l'ultima canzone della serie.\nLennon, esausto per la stanchezza causata dalla lunga seduta di registrazione e infastidito da un mal di gola, realizz\u00f2 comunque una prestazione vocale memorabile, anche se George Martin afferm\u00f2: \u00abAvrei gradito una seconda registrazione...ma John aveva perso la voce\u00bb.\nBruce Springsteen ne ha fatto un cavallo di battaglia fin dal lontano 1973; \u00e8 stata utilizzata pi\u00f9 di 300 volte (i Beatles 226) per chiudere i concerti con versioni che duravano anche pi\u00f9 di dieci minuti.\nMusica e arrangiamento.\nDivenne una canzone molto apprezzata dai tifosi calcistici, grazie al peculiare crescendo corale in sei battute, che rese, peraltro, la canzone un cavallo di battaglia dei Beatles durante le loro esibizioni dal vivo (spesso veniva inserita nella scaletta come la canzone di apertura dei concerti) ideale per creare una atmosfera elettrizzante. \u00c8 da menzionare il caratteristico riff di chitarra, che si rif\u00e0 a quello de La Bamba portata al successo qualche anno prima da Ritchie Valens.\nClassifica.\nIl singolo negli Stati Uniti tocc\u00f2 la prima posizione della classifica di vendite nell'aprile del 1964 vendendo oltre un milione di copie, entrando entro i primi dieci posti un po' in tutto il mondo.\nIn Gran Bretagna usc\u00ec un EP, estratto dall'album, che raggiunse la vetta della classifica."}
{"id": "1893985", "revid": "2194740", "url": "https://it.wikipedia.org/wiki?curid=1893985", "title": "Nuova A.M.G. Sebastiani Basket Rieti 2005-2006", "text": "La Nuova Sebastiani Basket Rieti nella stagione 2005-2006 ha partecipato al campionato nazionale di Legadue."}
{"id": "1893990", "revid": "486946", "url": "https://it.wikipedia.org/wiki?curid=1893990", "title": "Frau Betz", "text": ""}
{"id": "1893998", "revid": "1543377", "url": "https://it.wikipedia.org/wiki?curid=1893998", "title": "Jordin Sparks (album)", "text": "Jordin Sparks \u00e8 l'album di debutto di Jordin Sparks, pubblicato nel 2007.\nTracce.\nVersione Deluxe.\nLa versione con bonus track \u00e8 stata pubblicata il 20 novembre 2007\nBonus Tracks"}
{"id": "1894003", "revid": "261541", "url": "https://it.wikipedia.org/wiki?curid=1894003", "title": "Barbaro vescovo", "text": ""}
{"id": "1894010", "revid": "1543377", "url": "https://it.wikipedia.org/wiki?curid=1894010", "title": "Mega Man 3", "text": "Mega Man 3, conosciuto in Giappone come \u00e8 un videogioco sviluppato e pubblicato da Capcom per Nintendo Entertainment System. \u00c8 il terzo gioco della serie \"Mega Man\" originale ed \u00e8 stato originariamente distribuito in Giappone il 28 settembre 1990. \u00c8 stato poi localizzato in Nord America pi\u00f9 tardi nel 1990 e in Europa nel 1992. Collocato dopo \"Mega Man 2\", la trama segue l'eroe titolare mentre aiuta il suo creatore, il Dr. Light, e un ex cattivo, il Dr. Wily, a raccogliere parti per un robot per il mantenimento della pace sconfiggendo diversi Robot Master che sono andati in tilt.\n\"Mega Man 3\" segue lo stesso formato stabilito dai suoi due predecessori. Il giocatore, nei panni di Mega Man, deve completare una serie di fasi in qualsiasi ordine. Sconfiggere il boss di un livello far\u00e0 guadagnare al giocatore la sua arma speciale, che pu\u00f2 essere selezionata e utilizzata a piacimento per il resto del gioco. \"Mega Man 3\" introduce nuovi elementi di gioco come il compagno cane di Mega Man, Rush, e la capacit\u00e0 di scivolare lungo il terreno. A differenza dei primi due capitoli della serie, l'artista e designer Keiji Inafune ha considerato la creazione di \"Mega Man 3\" molto stressante a causa dei limiti di tempo e delle sue maggiori responsabilit\u00e0 durante il suo sviluppo.\nDopo il successo di \"Mega Man 2\" uscito due anni prima, \"Mega Man 3\" ha venduto 1,17 milioni di copie ed \u00e8 stato accolto positivamente dalla critica. La sua presentazione e il suo \"gameplay\" sono stati particolarmente elogiati, anche se molti hanno trovato il gioco troppo difficile. Come altri titoli della serie, \"Mega Man 3\" \u00e8 stato ripubblicato pi\u00f9 volte su altre piattaforme di gioco, su telefoni cellulari e come parte di varie \"compilation\" del \"franchise\" di \"Mega Man\".\nTrama.\nNell'anno 200X il \"Dr. Wily\" sostiene di essersi ravveduto per il suo comportamento passato e inizia cos\u00ec a collaborare col \"Dr. Light\" (in questo gioco chiamato erroneamente \"Dr. Right\") in un progetto per la costruzione di un androide che mantenga la pace nel mondo, il suo nome sar\u00e0 \"Gamma\". Nel frattempo gli 8 Robot Masters progettati dai 2 scienziati per mantenere la pace impazziscono e vanno fuori controllo scappando con gli 8 cristalli. Ancora una volta Mega Man \u00e8 chiamato in azione per recuperare i cristalli che si trovano su diversi pianeti minerari, affiancato da un nuovo compagno canino dal nome \"Rush\" parte alla caccia degli androidi dissidenti.\n\"Proto Man\" (DRN-000; conosciuto come \"Blues\" in Giappone), la prima creazione del \"Dr. Light\", \u00e8 ritornato dopo un anno passato ad allenarsi nell'intento di battere \"Mega Man\" e cos\u00ec lo sfida durante alcune missioni, uscendo sconfitto, decider\u00e0 di aprire la strada al suo rivale. \"Proto Man\" nascondera la propria identit\u00e0 dietro allo pseudonimo di \"Break Man\" fino al castello del \"Dr. Wily\".\nSconfitti gli 8 Robot Masters, appaiono 4 nuovi livelli, che sono le versioni molto pi\u00f9 difficili di quelli che hanno sostituito, ad esempio la seconda versione del livello di \"Spark Man\" \u00e8 caratterizzata da una discesa nel vuoto in mezzo a delle mine acuminate che, in caso fossero toccate, eliminerebbero all'istante \"Mega Man\". In questi livelli il protagonista si trova ad affrontare dei nuovi androidi chiamati \"Doc Robots\" (uno a met\u00e0 livello ed uno alla fine) che hanno assorbito le abilit\u00e0 dei \"Robot Masters\" di Mega Man 2.\nDopo le vittorie sui \"Robot Masters\", \"Mega Man\", viene sfidato in duello da \"Break Man\" che si rivela essere \"Proto Man\". Superato anche questo ostacolo e teletrasportatosi in laboratorio \"Mega Man\" viene a conoscenza dal \"Dr. Light\" che il \"Dr. Wily\" si \u00e8 impossessato dell'androide \"Gamma\" e che quindi bisogna intervenire prima che esso venga attivato. Giunto nella nuova fortezza costruita dal malvagio scienziato e superate altre dure battaglie (tra cui una con alcuni suoi cloni) \"Mega Man\" si trova dinnanzi a \"Gamma\" controllato dal \"Dr. Wily\". Sconfitto l'androide dopo una durissima battaglia la fortezza comincia a destabilizzarsi e parte del soffitto crolla su \"Mega Man\" e sul \"Dr. Wily\", \"Proto Man\" giunto sul posto riesce a salvare \"Mega Man\" mentre per il \"Dr. Wily\" non sembra esserci pi\u00f9 nulla da fare.\nAl suo risveglio \"Mega Man\" si ritrova nel laboratorio del \"Dr. Light\" che spiega all'androide di averlo trovato disteso al suolo mentre entrava nel locale, mentre il \"Dr. Light\" cerca capire chi possa averlo trasportato fin li un fischietto risuona nell'aria togliendo ogni dubbio sull'identit\u00e0 del loro benefattore. Sembra che dopo tutto \"Proto Man\" non sia malvagio.\nIl \"Dr. Light\" conduce cos\u00ec \"Mega Man\" al suo tavolo di laboratorio dove gli mostra un notebook pieno dei progetti per la costruzione di \"Proto Man\", il prototipo dell'androide finale, che pu\u00f2 essere considerato il fratello di \"Mega Man\". Oltre a questi disegni ve ne sono anche altri appartenenti a \"Roll\" e \"Gutsman\" personaggi che appariranno successivamente nella serie.\nModalit\u00e0 di gioco.\n\"Mega Man 3\" \u00e8 il terzo gioco realizzato della serie \"Mega Man\", ed include diverse modifiche tra cui:\nOltre ad acquisire lo \"Shadow Blade\" da \"Shadow Man\" e il \"Needle Cannon\" da \"Needle Man\", \"Mega Man\" viene premiato con il \"Rush Marine\" ed con il \"Rush Jet\" rispettivamente. Comunque essendo presente un bug nel gioco \u00e8 possibile utilizzare il \"Rush Jet\" anche prima di aver sconfitto \"Shadow Man\" e \"Needle Man\". Questo bug \u00e8 stato successivamente corretto nell'edizione del 2004 e consiste nel poter entrare nel men\u00f9 e selezionare con il cursore invisibile la posizione dove dovrebbe essere il \"Rush Jet\", tornando alla schermata di gioco si noter\u00e0 che la sua barra di energia \u00e8 vuota ma baster\u00e0 raccogliere una capsula energetica per poterlo utilizzare normalmente.\nSono inoltre presenti i seguenti cameo:\nI due livelli finali del gioco, nella Fortezza di Wily, sono anche i pi\u00f9 semplici con l'eccezione del livello di \"Break Man\". Ognuno dei due \u00e8 composto da solo due camere, la prima contenente una serie di potenziamenti ma senza mostri e la seconda dove si trova il Boss. Il primo dei due sembrerebbe il vero Dr. Wily ma in realt\u00e0 si tratta di una marionetta meccanica mentre il secondo \u00e8 il vero dottore che controlla \"Gamma\" dal suo interno.\nEredit\u00e0.\n\"Mega Man 3\" \u00e8 stato pubblicato su molte console e dispositivi dal suo debutto nel 1990 su NES. Negli Stati Uniti, \u00e8 stato trasformato in un gioco LCD portatile dalla Tiger Electronics. \u00c8 l'unico gioco \"Mega Man\" nella libreria \"arcade\" PlayChoice-10 di Nintendo. \"Mega Man 3\" \u00e8 stato rifatto nel 1994 per il gioco per Sega Genesis \"\", con grafica e audio aggiornati. \"Mega Man 3\" \u00e8 stato poi reso disponibile su PlayStation nella linea \"Rockman Complete Works\" in Giappone nel 1999. Questa versione disponeva di musica riarrangiataa , gallerie di immagini e una modalit\u00e0 facilitata per i giocatori principianti. L'edizione NES del gioco faceva anche parte di una compilation nordamericana di dieci titoli della serie chiamata \"Mega Man Anniversary Collection\", che fu pubblicata per PlayStation 2 e Nintendo GameCube nel 2004 e per Xbox nel 2005. Sempre nel 2005, \"Mega Man 3\" \u00e8 stato distribuito insieme ad altri giochi Capcom come parte di una periferica Plug It In &amp; Play TV Games di Jakks Pacific. \"Mega Man 3\" \u00e8 stato poi reso disponibile da Capcom sui telefoni cellulari in Giappone nel 2005 e in Nord America nel 2008. La versione NES \u00e8 arrivata sul servizio Virtual Console di Nintendo Wii in tutto il mondo nel 2008. La versione Complete Works \u00e8 stata distribuita su PlayStation Network (scaricabile su PlayStation 3 e PlayStation Portable) in Giappone nel 2010 e in Nord America nel 2011. \"Mega Man 3\" \u00e8 stato reso disponibile per il \"download\" sulla Virtual Console di Nintendo 3DS in Giappone il 26 settembre 2012. Infine, \"Mega Man 3\" e il suo \"prequel\" \"Mega Man 2\" sono inclusi nella collezione Super Retro-Cade, una console dedicata del 2018 che include 90 videogiochi arcade, NES e Super NES.\nMolte delle funzionalit\u00e0 introdotte in \"Mega Man 3\" sono state mantenute dalla serie. Questi includono i personaggi Proto Man e Rush, la capacit\u00e0 del giocatore di scivolare e livelli extra ambientati tra gli otto Robot Master iniziali e la fortezza del Dr. Wily. Con l'uscita di \"Mega Man 9\" nel 2008, tuttavia, alcuni di questi elementi e altri implementati dal terzo all'ottavo titolo sono stati abbandonati in favore degli aspetti pi\u00f9 basilari di \"Mega Man\" e \"Mega Man 2\". I produttori di \"Mega Man 9\" hanno definito il nono gioco come \"il nuovo \"Mega Man 3\"\" perch\u00e9 volevano superare ci\u00f2 che avevano realizzato in \"Mega Man 2\"."}
{"id": "1894014", "revid": "104458", "url": "https://it.wikipedia.org/wiki?curid=1894014", "title": "Onulfo", "text": ""}
{"id": "1894016", "revid": "963244", "url": "https://it.wikipedia.org/wiki?curid=1894016", "title": "Suore di San Francesco di Sales", "text": "Le Suore di San Francesco di Sales, dette popolarmente Salesie, sono un istituto religioso femminile di diritto pontificio.\nStoria.\nLa congregazione venne fondata a Ponte di Brenta nel 1740 dal sacerdote italiano Domenico Leonati (1703-1793), con l'aiuto di sua nipote Maria Teresa Leonati, come compagnia di sorelle senza voti per l'accoglienza e l'educazione delle fanciulle abbandonate o povere.\nPer la regola di vita e la spiritualit\u00e0 dell'istituto il fondatore si ispir\u00f2 agli scritti di san Francesco di Sales. Il vescovo di Padova Carlo Rezzonico (poi papa con il nome di Clemente XIII) sostenne l'opera sin dalla fondazione e ne fece trasferire la sede a Vanzo: concesse inoltre alle Salesie il permesso di custodire l'Eucaristia nel loro oratorio, dando origine a un ramo di \"coriste\" per l'adorazione perpetua.\nPer il suo peculiare statuto giuridico di associazione senza voti e priva dei privilegi tipici delle congregazioni religiose, l'istituto non fu soggetto alle leggi di soppressione degli enti religiosi e d'incameramento dei beni ecclesiastici emanate dal governo italiano a met\u00e0 del XIX secolo.\nSolo nel 1893 le salesie vennero autorizzate a emettere voti temporanei e divennero suore: ottennero il riconoscimento d'istituto religioso femminile di diritto pontificio col decreto di lode del 1911; l'8 dicembre del 1912 pronunciarono i primi voti perpetui.\nAttivit\u00e0 e diffusione.\nLe Suore di San Francesco di Sales sono dedite principalmente all'istruzione dei ragazzi nelle scuole dell'infanzia e primarie.\nOltre che in Italia (soprattutto nella diocesi di Padova), sono presenti in Angola, Argentina ed Ecuador; la sede generalizia \u00e8 a Padova.\nAl 31 dicembre 2005, la congregazione contava 549 religiose in 92 case."}
{"id": "1894020", "revid": "1494169", "url": "https://it.wikipedia.org/wiki?curid=1894020", "title": "Congelamento (disambigua)", "text": ""}
{"id": "1894022", "revid": "287204", "url": "https://it.wikipedia.org/wiki?curid=1894022", "title": "Kick jitsu", "text": "La Kick Jitsu (o \"Kickjitsu\") \u00e8 uno sport da combattimento di origine italiana.\nNata negli anni '80 attraverso l'innovativa fusione delle tecniche della Kickboxing e quelle del Jujitsu, la Kick Jitsu \u00e8 regolata in Italia dalla FIKBMS, la federazione italiana di Kickboxing, Muay Thai e Shoot Boxe riconosciuta dal CONI, attraverso una commissione tecnica nazionale presieduta dal maestro Patrizio Rizzoli, che riveste anche il ruolo di direttore e commissario tecnico nazionale. La disciplina \u00e8 diffusa in quasi tutte le regioni d'Italia.\nNella Kickjitsu si combinano le tecniche di calcio e pugno tipiche della kickboxing con le leve e le proiezioni del jujitsu ma anche di altre discipline affini come il pancrazio e l'hapkido. Il regolamento prevede la vittoria venga assegnata per somma punti o se si costringe l'avversario alla resa con una leva o uno strangolamento. La versione full-contact (cio\u00e8 dov'\u00e8 previsto il KO) della kickjitsu \u00e8 chiamata \"shoot boxe\"."}
{"id": "1894026", "revid": "104458", "url": "https://it.wikipedia.org/wiki?curid=1894026", "title": "Rugiland", "text": ""}
{"id": "1894027", "revid": "104458", "url": "https://it.wikipedia.org/wiki?curid=1894027", "title": "Rugilanda", "text": ""}
{"id": "1894036", "revid": "124222118", "url": "https://it.wikipedia.org/wiki?curid=1894036", "title": "Archie e Sabrina", "text": "Archie e Sabrina (\"The Archie Show\") \u00e8 una serie televisiva a cartoni animati basata sui fumetti Archie Comics, realizzata nel 1968 dalla Filmation, per una serie da 17 episodi.\nIn questa serie ha fatto la sua prima uscita dai fumetti il personaggio di Sabrina Spellman; essa vi appare ancora come era stata originariamente concepita, ovvero una ragazza alta e slanciata, con i capelli bianchi e le lentiggini.\nIn seno a \"Archie e Sabrina\" nacque il progetto musicale The Archies, un gruppo musicale immaginario (simile all'idea di \"Alvin and the Chipmunks\"), che conobbe il successo internazionale grazie al successo del brano \"Sugar, Sugar\"."}
{"id": "1894042", "revid": "736476", "url": "https://it.wikipedia.org/wiki?curid=1894042", "title": "A. R. Penck", "text": "Biografia.\nRalf Winkler nasce nel 1939 a Dresda, nell'allora Germania nazista. Poich\u00e9 considerato elemento non in linea col regime socialista, contestatore, sovversivo e artista non classificabile come tradizionalista, alla fine degli anni cinquanta del secolo scorso non verr\u00e0 ammesso n\u00e9 all'Accademia di Dresda n\u00e9 a quella di Berlino Est. Autodidatta in campo artistico, studia invece filosofia, storia delle religioni, scienze, musica. Pi\u00f9 volte a causa dei suoi atteggiamenti verr\u00e0 anche tenuto sotto controllo dalla Stasi, fino ad essere espulso dalla Ddr nel 1980. \nNel 1963 si trasferisce a Berlino Est e nel 1970 partecipa alla fondazione del gruppo \"Lucke\". Dopo il primo periodo neoespressionita, che vede l'utilizzo di tratti stilizzati e \"infantili\" dal cromatismo esasperato, i segni di Penck, negli anni 70, divengono ancora pi\u00f9 primordiali, cos\u00ec da sancire una sorta di primitivismo della ragione. Traccia ominidi stilizzati e simboli elementari, prediligendo, per le sue opere, l'uso del bianco e del nero. Si dedica anche alla scultura, utilizzando il marmo, il bronzo e il legno, materiale caro agli artisti del nord Europa. \nTrasferitosi nella Germania Ovest espone a fianco di pittori e scultori come Gerhard Richter, Anselm Kiefer, Georg Baselitz, J\u00f6rg Immendorff, Markus L\u00fcpertz, Sigmar Polke, Ulrich R\u00fcckriem, Jochen Gerz e alla performance artist Rebecca Horn, e condivide esperienze espositive con artisti italiani come Mimmo Paladino, Michelangelo Pistoletto, Sandro Chia, Gian Ruggero Manzoni, Enzo Cucchi, Nicola De Maria, Nino Longobardi e il gallerista napoletano Lucio Amelio, per il quale realizza l'opera \"Erdbeben in Bierkeller\" per la collezione Terrae Motus esposta alla Reggia di Caserta. Nel 1980 apre uno studio a Londra. Partecipa a diverse esposizioni di livello internazionale, tra cui Documenta 5 di Kassel, nel 1972, la Biennale di Venezia, nel 1984, e Documenta 9 di Kassel, nel 1992."}
{"id": "1894053", "revid": "399", "url": "https://it.wikipedia.org/wiki?curid=1894053", "title": "Sacramentine", "text": "Con il nome di sacramentine vengono comunemente indicate le appartenenti alle numerose famiglie religiose intitolate al santissimo Sacramento:"}
{"id": "1894066", "revid": "287204", "url": "https://it.wikipedia.org/wiki?curid=1894066", "title": "Jussi Bjorling", "text": ""}
{"id": "1894069", "revid": "2028514", "url": "https://it.wikipedia.org/wiki?curid=1894069", "title": "Helen McCrory", "text": "Nota soprattutto per aver interpretato due volte il ruolo della \"first lady\" Cherie Blair, nel 2006 in \"The Queen - La regina\" di Stephen Frears e quattro anni dopo nel film TV \"I due presidenti\", e sempre al fianco del collega Micheal Sheen nei panni del Primo ministro britannico. Ha impersonato, inoltre, Narcissa Malfoy negli ultimi tre capitoli della saga cinematografica di \"Harry Potter\" e Polly Gray nella serie televisiva \"Peaky Blinders\" prodotta dalla BBC.\nBiografia.\nNata nel quartiere londinese di Paddington da padre scozzese originario di Glasgow, Ian McCrory, di professione diplomatico, e da madre gallese, Anne Morgans. Studi\u00f2 alla Queenswood School nello Hertfordshire e successivamente trascorse un anno in Italia. Da sempre appassionata di teatro e recitazione, il suo esordio avvenne in numerosi spettacoli teatrali. Esord\u00ec al cinema in un piccolo ruolo con \"Intervista col vampiro\" (1994), accanto a Brad Pitt e Tom Cruise. Interpret\u00f2 Anna Karenina in un film per la televisione inglese, e ottenne molti altri ruoli minori in film come \"Becoming Jane - Il ritratto di una donna contro\", al fianco di James McAvoy e Anne Hathaway. Tra i suoi numerosi ruoli, da ricordare quello della madre di Giacomo Casanova in \"Casanova\", accanto ad Heath Ledger.\nNel 2005 era stata scelta per interpretare Bellatrix Lestrange nei film della saga di \"Harry Potter\", ma, a causa della sua gravidanza, il ruolo pass\u00f2 a Helena Bonham Carter. La sua carriera con \"Harry Potter\", per\u00f2, decoll\u00f2 lo stesso: interpret\u00f2 infatti Narcissa Malfoy nella serie cinematografica di Harry Potter a partire da \"Il principe mezzosangue\" fino a \"I Doni della Morte - Parte 1 e Parte 2\". Nel 2006 apparve in \"The Queen - La regina\". Nel 2009 partecip\u00f2 ad alcuni episodi della serie \"Life\" insieme al marito e nel 2010 si un\u00ec al cast de \"I due presidenti\". Nel 2011 venne diretta da Martin Scorsese in \"Hugo Cabret\".\nDal 2013 prese parte alla serie televisiva britannica \"Peaky Blinders\" nel ruolo di Polly Gray per le prime cinque stagioni, fino al 2019.\nVita privata.\nDal 4 luglio 2007 McCrory \u00e8 stata sposata con l'attore Damian Lewis, da cui ha avuto due figli: Manon e Gulliver, nati rispettivamente l'8 settembre 2006 e il 2 novembre 2007.\n\u00c8 morta il 16 aprile 2021 all'et\u00e0 di 52 anni, a causa del cancro.\nDoppiatrici italiane.\nNelle versioni in italiano dei suoi lavori, Helen McCrory \u00e8 stata doppiata da:\nDa doppiatrice \u00e8 sostituita da:"}
{"id": "1894075", "revid": "181699", "url": "https://it.wikipedia.org/wiki?curid=1894075", "title": "Asi (mitologia)", "text": "Nella mitologia nordica, gli Asi (maschile singolare \"Ase\", femminile singolare \"Asinia\" e plurale \"Asinie\"; in norreno \"\u00c6sir\", al singolare \"\u00c1s\", \"\u00c1ss\" o anche \"\u01eass\", al femminile singolare \"\u00c1synja\", al femminile plurale \"\u00c1synjur\", in anglosassone \"\u014ds\" al plurale \"\u0113se\", dal proto-germanico \"*Ansuz\"), sono gli d\u00e8i, signori assoluti del cielo.\nDescrizione.\nSecondo l'interpretazione evemeristica di Snorri Sturluson, gli Asi erano originari dell'Asia (\"As\u00ed\u00e1\" in norreno) e da quel luogo si sarebbero spostati seguendo il loro capo Odino verso le terre del nord, fermandosi in Svezia (\"Sv\u00ed\u00fej\u00f3\u00f0\"). La loro patria d'origine era \"\u00c1saheimr\" (\"regno degli Asi\"), anche chiamata \"Go\u00f0heimr\" (\"terra degli D\u00e8i\"), e capitale di tale regno era \u00c1sgar\u00f0r (\"recinto degli Asi\") che Snorri curiosamente identifica con Troia.\nNel racconto riportato nella Saga degli Ynglingar, \u00c1sgar\u00f0r era un centro di culto dove si tenevano solenni sacrifici cui presiedevano dodici sacerdoti (\"d\u00edar\" o \"dr\u00f3tnar\") che erano nel frattempo i capi a cui spettavano le decisioni. Essi poi sarebbero stati divinizzati dai loro sudditi; nel caso di Odino, in particolare, si dice che, prossimo alla morte, lasci\u00f2 la Svezia affermando che aveva l'intenzione di tornare nella sua antica patria, detta anche \"Go\u00f0heimr\" (\"paese degli d\u00e8i\") e i suoi seguaci credettero che da allora egli vivesse in eterno ritornato ad \u00c1sgar\u00f0r.\nNel racconto dell'Edda in prosa, di stampo molto meno evemeristico, \u00c1sgar\u00f0r \u00e8 invece una fortezza celeste, al centro del mondo, che gli d\u00e8i hanno costruito per dimorarvi con le proprie famiglie per proteggersi dagli attacchi dei giganti, loro acerrimi nemici. Ad \u00c1sgar\u00f0r alla quale si accede solo tramite Bifr\u01ebst, il ponte arcobaleno, \u00e8 presente un tempio d'oro detto \"Gla\u00f0sheimr\", cos\u00ec come tutte le dimore degli d\u00e8i e delle dee. \u00c8 qui presente anche \"Hli\u00f0skj\u00e1lf\", il trono di Odino, oltre all'immenso palazzo di 540 sale che ospita Thor, e al palazzo di Freia, ricco di seggi, destinati ad ospitare la met\u00e0 dei guerrieri deceduti in battaglia.\nI conflitti con i Vani.\nLe guerre tra Asi e Vani sono due: la prima avviene nell'et\u00e0 dell'oro della mitologia norrena, quando una misteriosa maga, Gullveig (\"ebbrezza dell'oro\"), si introdusse tra gli Asi, inducendo invidie e discordie, al punto da convincere gli d\u00e8i ad una sua condanna a morte. La maga, per\u00f2 \u00e8 imparentata con una divinit\u00e0 dei Vani, i quali chiedono, senza ottenerla, clemenza per la donna. Decidono allora di dichiarare una guerra agli Asi, che si riveler\u00e0 estenuante e incerta fino al momento della stipulazione del trattato di pace.\nLa supremazia degli Asi viene per\u00f2 stabilita con la seconda guerra contro i Vani, successiva alla creazione di Yggdrasill, che ebbe come epilogo la stipulazione di un patto sacro che port\u00f2 ad una sorta di integrazione dei due pantheon.\nIn merito a quest'ultima, la V\u01eblusp\u00e1 riporta:\nLa presenza di due pantheon distinti nella teologia scandin\u00e0va \u00e8 stata variamente interpretata dagli studiosi. Una prima ipotesi, popolare per tutta la prima met\u00e0 del XX secolo e non ancora completamente tramontata, sosteneva che la compresenza di due distinti gruppi di divinit\u00e0, gli Asi ed i Vani, avesse ragioni storiche legate alle migrazioni delle genti germaniche nel nord Europa ed al loro confronto con le popolazioni autoctone.\nTale interpretazione aveva radici molto profonde, giacch\u00e9 rimontava appunto ad opere pseudo-storiche come la \"Saga degli Ynglingar\" (cap. 4) di Snorri Sturluson o le \"Gesta Danorum\" (libro I, 7) di Saxo Grammaticus, in cui si trattava di Asi e Vani nei termini di due popolazioni della remota antichit\u00e0. In particolare, Snorri, dopo aver ricordato la guerra tra Asi e Vani, aveva poi narrato di come gli Asi avessero intrapreso una lunga migrazione che dalla natia Scizia li avrebbe portati nel Nord Europa.\nMa in seguito altri studiosi, tra cui Jan De Vries e Georges Dum\u00e9zil, notarono un'unit\u00e0 intrinseca nei rapporti tra Asi e Vani. I due gruppi apparivano essere, secondo l'opinione di questi esegeti, i termini complementari di una struttura unitaria. Non si trattava dunque di due \"pantheon\" distinti ma di un singolo \"pantheon\" di natura duale, i cui due gruppi divini erano fortemente caratterizzati in senso funzionale: gli Asi si occupavano delle sfere del sacro inerenti alla sovranit\u00e0, alla sapienza, al diritto e alla guerra, mentre i Vani si occupavano essenzialmente della ricchezza e della fecondit\u00e0. Il mito della guerra tra le due stirpi semplicemente ne giustificava la coesistenza, quindi la riunione delle diverse funzioni in un sistema unico.\nUn'analisi pi\u00f9 dettagliata, basata sulla comparazione con miti omologhi, mostr\u00f2 in seguito come entrambi i termini di questo \"pantheon\" avessero una medesima origine di matrice indoeuropea. Dum\u00e9zil indic\u00f2 molti esempi tratti da varie mitologie, a dimostrare che la struttura complessiva del \"pantheon\" germanico - nella compresenza tra Asi e Vani - apparteneva in realt\u00e0 al pi\u00f9 antico pensiero mitico indoeuropeo.\nDell'importanza degli Asi, certa in epoca vichinga, testimoniano molti toponimi, come in Svezia: \"\u00c5saka\", \"\u00c5slunda\", \"Aspberg\"; in Norvegia \"Aaseral\" (*\"\u00c1sarall\"), Oslo (\"\u00d3sl\u00f3\") (\"bosco sacro degli Asi\"); ma anche molti nomi di persona come \"\u00c1sbj\u00f6rn\", \"\u00c1sgautr\", \"\u00c1sgr\u00edmr\", \"\u00c1sketill\", \"\u00c1smundr\", \"\u00c1s\u00falfr\", \"\u00c1svaldr\", come nomi maschili e \"\u00c1sa\", \"\u00c1sbj\u00f6rg\", \"\u00c1sger\u00f0r\", \"\u00c1shildr\", \"\u00c1slaug\" e \"\u00c1sleif\", come nomi femminili.\nIl culto.\nI primi segni del culto degli Asi appare gi\u00e0 nelle iscrizioni runiche: ad esempio nella fibula di \"Vimose\" (Fionia, Danimarca, inizio del III secolo), si possono leggere anche le parole \"aasau wija\" che significano probabilmente (\"all'\u00c1ss consacro\"); similmente anche nella pietra di \"Mycklebostad\" (M\u00f8re e Romsdal, Norvegia, IV-V secolo), \u00e8 incisa la parola \"asugas\" dal significato non ancora noto, forse \"di [colui che] appartiene agli Asi\" o \"asugasdiR\" (dalla parola \"*\u00c1sgestr\" \"ospite degli Asi\"); infine sull'incisione dell'asta di una lancia di \"Kragehul\" (Fionia, Danimarca, inizio del VI secolo), su cui tra le altre cose \u00e8 possibile leggere \"asugisalas\" (\"dell'ostaggio degli Asi\")."}
{"id": "1894076", "revid": "58420", "url": "https://it.wikipedia.org/wiki?curid=1894076", "title": "Ralf Winkler", "text": ""}
{"id": "1894081", "revid": "1448629", "url": "https://it.wikipedia.org/wiki?curid=1894081", "title": "Genesi", "text": "Il libro della \"Genesi ( \"beresh\u00ect\", lett. \"in principio\", dall'incipit; , lett. \"nascita\", \"creazione\", \"origine\"; ), comunemente citato come Genesi\" (al femminile), \u00e8 il primo libro della \"Torah\" del \"Tanakh\" ebraico e della \"Bibbia\" cristiana.\nScritto in ebraico e diviso in cinquanta capitoli, secondo l'ipotesi maggiormente condivisa dagli studiosi la sua redazione definitiva, per opera di autori ignoti, \u00e8 collocata al VI-V secolo a.C. in Giudea, sulla base di precedenti tradizioni orali e scritte.\nNei primi undici capitoli \u00e8 descritta la cosiddetta \"preistoria biblica\" (creazione, peccato originale, diluvio universale), e nei rimanenti la storia dei patriarchi Abramo, Isacco, Giacobbe-Israele e di Giuseppe, le cui vite si collocano nel vicino oriente del II millennio a.C. (la datazione dei patriarchi, tradizionale ma ipotetica, \u00e8 attorno al 1800-1700 a.C., vedi Storia degli ebrei).\nIntroduzione.\nLa Genesi si presenta come un'opera eziologica che ha inizio con la creazione del mondo, per poi raccontare di come Dio cre\u00f2 gli esseri viventi e, in ultimo, l'uomo. Segue la storia dei primi esseri umani e quindi delle origini del popolo di Israele, incominciando dalla vita dei suoi patriarchi.\nContiene, quindi, le basi storiche per le idee religiose e istituzionali che stanno alla base dello stato di Israele, e serve come introduzione alla sua storia e alle sue leggi, costumi e leggende.\nSecondo alcuni studiosi come Charles H. Hummel, Hermann Gunkel, S. H. Hooke, Gordon Wenham, Karl Barth e altri, il libro non \u00e8 storia nel senso moderno da noi inteso; non \u00e8 nemmeno un libro di favole. Si pu\u00f2 dire che \u00e8 un libro di storia religiosa, per alcuni allegorico e didascalico dove, pur probabilmente non essendo veri i particolari, sono importanti le idee fondamentali di \"relazione con Dio\". Un altro punto di vista \u00e8 che il libro fa propri tanti racconti presi dalla mitologia dei popoli orientali.\nSecondo i creazionisti tra cui Victor P. Hamilton e Walter C. Kaiser la Genesi \u00e8 da intendersi come reale resoconto fattuale, fedele alla realt\u00e0 anche dal punto di vista cronologico ossia i giorni della Genesi sono giorni solari, la donna fu creata da una costola dell'uomo e il frutto del male fu materialmente offerto dal serpente a Eva. Il genere letterario sarebbe quello della prosa storica che racconterebbe in modo realistico, accurato e sequenziale come, quando e cosa successe nei giorni della creazione.\nSecondo i creazionisti tale posizione sarebbe anche corroborata dalla presenza di genealogie neotestamentarie (cfr. Luca 3:38 e Matteo cap. 1) che fanno risalire ad Adamo la stirpe di Ges\u00f9 anche nel Nuovo Testamento, cos\u00ec come in Luca, Adamo non \u00e8 l'ipostasi del genere maschile o una figura mitologica, ma il padre, in senso letterale, dell'umanit\u00e0 creata da Dio.\nFormazione.\nSecondo la tradizione ebraica e cristiana, prima della diffusione del metodo critico applicato alla Bibbia, il libro della Genesi sarebbe stato scritto da Mos\u00e8 in persona nel deserto e fu completato nel 1513 a.C. Questa opinione \u00e8 mantenuta tuttora da alcune confessioni religiose cristiane pi\u00f9 legate all'interpretazione letterale del testo biblico e dall'ebraismo ortodosso\nLa maggioranza degli esegeti moderni ritiene che la Genesi sia in realt\u00e0 una raccolta, formatasi in epoca post-esilica, di vari scritti di epoche diverse. Secondo questa teoria, nota come ipotesi documentale, la composizione letteraria del libro sarebbe avvenuta nel corso dei secoli fino alla redazione del documento sacerdotale, che avrebbe inglobato versioni precedenti elaborate dalla tradizione Jahwista ed Elohista.\nAlcuni degli indizi che hanno fatto supporre un continuo rimaneggiamento del testo biblico sono per esempio i diversi utilizzi del nome di Dio, Jhwh ed Elohim, le molte diversit\u00e0 stilistiche testuali e la presenza di duplicazioni, come i due racconti della creazione. Intervallati a questi racconti vi sono quattro liste genealogiche.\nContenuto.\nIl libro della Genesi \u00e8 suddiviso in due grandi sezioni. La prima, corrispondente ai capitoli 1-11, comprende il racconto della creazione e la storia del genere umano. Questa storia delle origini comprende:\nLa seconda sezione, dal capitolo 12 al capitolo 50, narra la storia del popolo eletto, mediante i racconti sui patriarchi:\nLa creazione.\nNella Genesi troviamo un doppio racconto della creazione: uno di redazione sacerdotale () e uno di redazione Jahvista ().\nRacconto sacerdotale.\nIl racconto della prima creazione usa lo schema letterario dei sette giorni. Il racconto suppone uno stato iniziale informe, in cui predominavano le tenebre e l'acqua ().\nLa creazione avviene per separazioni successive:\nQuest'ultimo atto diventer\u00e0, nell'ebraismo, il precetto del riposo del Sabato.\nRacconto Jahvista.\nIl secondo racconto della creazione \u00e8 di tipo Jahvista e ha le seguenti caratteristiche:\nIl racconto del peccato originale (Gen ).\nSe i primi due capitoli della Genesi in vario modo esaltano la positivit\u00e0 della creazione e della vita dell'uomo sulla terra, il terzo vi inserisce la nota tipica a ogni esperienza umana: il male e il peccato.\nLa Bibbia non fa un grande discorso teorico sull'origine del male e del peccato, ma lo presenta, attraverso un aneddoto, come una condizione dalla quale difficilmente l'uomo pu\u00f2 liberarsi. \u00c8 da sottolineare per\u00f2 che in ambito ebraico non vi \u00e8 la trasmissione del \"peccato originale\" in quanto, secondo l'ebraismo, l'uomo nasce immacolato e senza colpa. Questa \u00e8 invece una considerazione teologica cristiana, in vista della redenzione messianica.\nUna considerazione sul tema del peccato: se si applicasse quanto \"il Catechismo della Chiesa Cattolica\" al \u00a71857 afferma:\n\u00abPerch\u00e9 un peccato sia mortale si richiede che concorrano tre condizioni: \u00c8 peccato mortale quello che ha per oggetto una materia grave e che, inoltre, viene commesso con piena consapevolezza e deliberato consenso\u00bb? \nLa domanda che ci si pu\u00f2 porre \u00e8 se Adamo ed Eva prima dell\u2019assunzione del frutto proibito conoscessero ci\u00f2 che significava \"bene\" e \"male\". La risposta \u00e8 che, nonostante il libero arbitrio, forse non avevano piena consapevolezza di ci\u00f2 che volesse dire peccato e lo avrebbero compreso solo dopo essersi cibati del frutto. E in tal caso perch\u00e9 punire chi non era \"compos sui\"? In realt\u00e0 il peccato \u00e8 stato una consapevole e deliberata disubbidienza ad un comando preciso del Creatore.\nLeggendo il racconto si possono fare le seguenti osservazioni:\nFondamentalmente il testo ci dice: anche se l'uomo sembra del tutto succube del male, ha sempre delle nuove possibilit\u00e0, offerte dalla misericordia del Signore, per una futura rivincita.\nCaino e Abele (Gen ).\nIl racconto suppone una civilt\u00e0 gi\u00e0 evoluta, un culto, altri uomini che potrebbero uccidere Caino, tutto un gruppo che lo protegger\u00e0. Forse \u00e8 nato per illustrare l'origine dei Keniti. In seguito dalla tradizione jahvista \u00e8 stato riferito all'origine dell'umanit\u00e0 e ha ricevuto una portata pi\u00f9 generale.\nDopo la rivolta dell'uomo contro Dio, ora vi \u00e8 la lotta dell'uomo contro l'uomo, cui si opporr\u00e0 il duplice comandamento che riassume la legge, l'amore di Dio e del prossimo.\nLeggendo il testo si possono fare le seguenti osservazioni:\nLa discendenza di Caino (Gen ).\nDopo il racconto di Caino e Abele, viene inserita la genealogia jahvista di Caino, che esprime sostanzialmente questa idea: se Caino \u00e8 stato il primo omicida, da lui deriva ogni forma di male che si \u00e8 sparso sulla terra. Si arriva cos\u00ec al canto selvaggio di Lamech: \nParticolare risulta poi la figura di Iubal, padre dei musicisti e dei suonatori in Gen 4,21, il quale \u00e8 fratello di Iabal figlio di Lamech e della moglie Ada.\nI patriarchi prediluviani (Gen ).\nLa fonte sacerdotale, che avevamo abbandonato dopo il racconto della creazione, ritorna adesso per descriverci la genealogia di Adamo (viene del tutto ignorato il peccato originale e l'omicidio di Abele) e collegarci cos\u00ec alla storia di No\u00e8 al tempo del diluvio universale.\nLe genealogie per questa fonte rivestono una importanza particolare:\nLa lunga vita \u00e8 segno della benedizione di Dio e segno della bont\u00e0 dell'umanit\u00e0. A mano a mano che l'umanit\u00e0 si corrompe diminuisce l'et\u00e0 media dell'uomo.\nIn questo schema di genealogia ritroviamo molte delle caratteristiche del primo capitolo della Bibbia, caratteristiche che sono proprie della fonte sacerdotale: formalismo, ripetivit\u00e0, astrattezza, ecc.\nIl diluvio universale (Gen ).\nIl racconto combina due storie parallele: una jahvista, piena di colore e di vita; l'altra sacerdotale, pi\u00f9 precisa e pi\u00f9 elaborata, ma pi\u00f9 arida. Il redattore finale ha rispettato queste due testimonianze che riceveva dalla tradizione, senza cercare di sopprimere le loro divergenze di dettaglio.\nVi sono diverse narrazioni sumere e babilonesi sul diluvio, che presentano somiglianze considerevoli con il racconto biblico. Il racconto biblico non sembra dipendere da queste narrazioni, ma attinge a una medesima eredit\u00e0: il ricordo di una o pi\u00f9 inondazioni disastrose della valle del Tigri e dell'Eufrate, che la tradizione aveva ingrandito con dimensione di un cataclisma universale. Non ha senso prendere il racconto in senso storico e volerlo poi criticare per le sue incongruenze storiche.\nL'essenziale del racconto resta questo: un insegnamento sulla giustizia e sulla misericordia di Dio, sulla malizia dell'uomo e sulla salvezza accordata al giusto. Dio non pu\u00f2 permettere il male e deve castigarlo, ma allo stesso tempo si impietosisce per il giusto, anche se \u00e8 uno solo.\nIl racconto del diluvio viene sovente visto come anticipazione del battesimo.\nSi noti che molto simbolismo biblico ha qui un inizio: sette coppie di animali, quaranta giorni di diluvio, la colomba, il ramo di ulivo, ecc.\nDopo il diluvio viene ristabilito l'ordine del mondo e Dio benedice di nuovo l'uomo, come aveva gi\u00e0 fatto quando lo aveva creato. In particolare all'uomo vengono dati in alimento anche gli animali, privati per\u00f2 del loro sangue. Segno di questa nuova alleanza tra Dio e l'uomo \u00e8 l'arcobaleno. Comincia qui un grande tema biblico: quello dell'alleanza: per il momento l'alleanza \u00e8 con tutti gli uomini, in seguito si restringer\u00e0 a un popolo, con Abramo e poi, particolarmente, con Mos\u00e8.\nLa torre di Babele (Gen ).\nIl cap. raccorda il racconto del diluvio a quello della torre di Babele presentando una tavola sinottica dei popoli antichi. Vorrebbe offrire uno sguardo d'insieme dello svilupparsi dei popoli nell'antichit\u00e0; inoltre offre il materiale di partenza per il racconto della torre di Babele.\nIl racconto della torre, di natura jahvista, offre una spiegazione della diversit\u00e0 dei popoli e delle lingue. Il tutto viene presentato come un castigo di Dio per una colpa collettiva di vanit\u00e0 e superbia.\nLa torre viene costruita secondo i canoni delle antiche torri sacre a piani (Ziggurat) che si trovano in Mesopotamia. In particolare a Babilonia l'Etemenanki era ritenuto la sede terrena del dio supremo Marduk e la \"portineria\" della soprastante sede celeste. Nell'antichit\u00e0, infatti, i re davano udienza alla porta del palazzo o a quella della citt\u00e0. L'Etemenanki, rimasto incompiuto, costituiva uno strumento per presentare Babilonia come l'ombelico del mondo, prediletto dagli dei. La Bibbia vi vede l'impresa di un orgoglio insensato e collega implicitamente il nome arrogante della citt\u00e0 (in accadico: Bab-ilum = porta degli dei) con il verbo \"bal\u00e0l\" = \"confondere\".\nQuesto tema della condanna della torre si combina con quello della citt\u00e0: potrebbe essere una critica della civilt\u00e0 urbana, tema forse accennato gi\u00e0 nel cap. a proposito della discendenza di Caino.\nGli ascendenti di Abramo (Gen ).\nSecondo il redattore sacerdotale lo sguardo si concentra sempre di pi\u00f9: dal generico (discendenza di Adamo ed Eva) al particolare (ascendenti di Abramo). Quasi a dire come Dio poco alla volta viene a costruirsi il suo popolo prediletto, lasciando in secondo piano gli altri popoli.\nLa storia di Abramo (Gen ).\nLa storia patriarcale che qui incomincia \u00e8 una storia di famiglia: raduna i ricordi che si conservavano degli antenati, Abramo, Isacco, Giacobbe e Giuseppe:\nLa vocazione di Abramo (Gen ).\n\u00c8 un racconto jahvista. Rompendo tutti i suoi legami terrestri, Abramo parte per un paese sconosciuto, con la moglie sterile, perch\u00e9 Dio lo ha chiamato e gli ha promesso una posterit\u00e0: \u00e8 il primo atto della fede di Abramo, fede che si ritrover\u00e0 al momento del rinnovamento dell'alleanza e del sacrificio di Isacco.\nIl rinnovamento dell'alleanza (Gen ).\nRacconto jahvista dove sono forse incorporate le prime tracce della tradizione eloista. La fede di Abramo \u00e8 messa alla prova, le promesse tardano a realizzarsi. Esse sono allora rinnovate e sigillate da un'alleanza. La promessa della terra \u00e8 messa al primo posto.\nGiustamente famoso \u00e8 il v. 6: che sar\u00e0 ripreso per spiegare il rapporto tra la fede e le opere in Paolo, Giacomo e Lutero.\nIl versetto presenta un antico rito di alleanza. I contraenti passavano tra le carni sanguinanti e invocavano su di s\u00e9 la sorte riservata a queste vittime, se trasgredivano il loro impegno. Sotto il simbolo del fuoco \u00e8 Jahv\u00e8 che passa; e passa solo, poich\u00e9 la sua alleanza \u00e8 un patto unilaterale.\nL'alleanza e la circoncisione (Gen ).\nNuovo racconto dell'alleanza di tradizione sacerdotale. L'alleanza sigilla le stesse promesse della tradizione jahvista del cap. 15, ma questa volta impone all'uomo obblighi di perfezione morale (v.1), un legame religioso con Dio (v.7) e una prescrizione positiva, la circoncisione (v.10).\nArgomenti particolari:\nL'apparizione di Mamre e la distruzione di Sodoma (Gen ).\nQuesti capitoli si devono alla tradizione jahvista e si possono intitolare: il significato dell'alleanza. Essi vogliono illustrare la natura, gli effetti e le motivazioni di questo fatto centrale nella storia dell'umanit\u00e0.\nL'apparizione di Mamre, dove il Signore scende all'uomo in forme umane, quasi affidandosi alle sue cure, per offrirgli la speranza in un bene creduto impossibile, vuole dimostrare che l'alleanza \u00e8 un grande atto di amore e di fiducia verso l'uomo. Si notino i tratti umani con cui Dio si manifesta, la familiarit\u00e0 di Abramo, la sua insistenza per salvare Sodoma e Gomorra.\nL'ambivalenza del racconto circa i personaggi: tre oppure uno solo, ha preparato la rivelazione del mistero trinitario, anche se nel racconto non \u00e8 ancora minimamente presente.\nFortemente sottolineato \u00e8 il tema dell'ospitalit\u00e0, elemento importante della tradizione dell'antico oriente. Solo in un secondo momento Abramo si accorge che nei tre personaggi ha ospitato Dio stesso.\nIl racconto della distruzione di Sodoma e Gomorra prende forse le mosse da leggende antiche circa la fine di queste citt\u00e0. Dal punto di vista scientifico si pu\u00f2 pensare che le citt\u00e0 siano state distrutte e successivamente ingoiate dal mar Morto a seguito di un'apertura maggiore della faglia che corre in quelle zone. La Bibbia lega la distruzione delle citt\u00e0 con una perversione grave che l\u00ec si sarebbe manifestata: l'omosessualit\u00e0, dalla Bibbia chiamata sodomia. Tale comportamento era in abominio presso gli ebrei e veniva punito con la morte. Il solo Lot, nipote di Abramo, resiste al peccato stesso e per questo motivo viene salvato dalla distruzione della citt\u00e0.\nLa nascita di Isacco (Gen ).\nIl piccolo brano risulta dalla fusione delle tre fonti: sacerdotale, jahvista ed eloista. \u00c8 l'avverarsi della promessa. Viene chiamato Isacco perch\u00e9 Sara aveva riso quando era stato preannunciato e perch\u00e9 \u00e8 motivo di letizia la sua nascita. Difficile sembra conciliare questo brano con il seguente che parla della cacciata di Ismaele e di Agar.\nIl sacrificio di Isacco (Gen ).\nRacconto di tradizione eloista. Dopo i successi ritorna inaspettata la prova. Il fatto inspiegabile non \u00e8 che Dio chieda il sacrificio di un figlio, ma che pretenda la morte di quello che era stato un grande motivo di speranza; viene cos\u00ec maggiormente messa in risalto la fede di Abramo. Il racconto tende a giustificare perch\u00e9 il popolo ebraico non preveda sacrifici umani. Inoltre offre la spiegazione perch\u00e9 era previsto il riscatto e non il sacrificio dei primogeniti, dato che tutte le primizie erano previste per il Signore. Al posto di Isacco Abramo offrir\u00e0 in sacrificio a Dio un animale.\nLa storia di Isacco e Giacobbe (Gen ).\nI due figli di Isacco: Giacobbe ed Esa\u00f9 (Gen ).\nLa lotta dei due fanciulli nel seno materno presagisce l'ostilit\u00e0 dei due popoli fratelli: gli idumei discendenti di Esa\u00f9 e gli israeliti discendenti di Giacobbe. Gli idumei saranno asserviti da Davide e per un po' resteranno sotto il dominio ebraico.\nPu\u00f2 far problema il modo disonesto con cui Giacobbe carpisce la primogenitura al fratello Esa\u00f9. Ma si pu\u00f2 notare come il Signore si serve anche degli inganni umani per portare avanti i suoi disegni di salvezza per il popolo ebraico.\nGiacobbe carpisce la benedizione del padre (Gen ).\n\u00c8 un racconto jahvista che vanta l'astuzia di Giacobbe. Nella sua redazione finale il vanto per l'astuzia \u00e8 sfumato da discreta riprovazione per l'astuzia di Rebecca e da piet\u00e0 per Esa\u00f9. Le benedizioni che Giacobbe ed Esa\u00f9 ricevono non si riferiscono tanto a loro quanto ai popoli da essi usciti.\nIl sogno di Giacobbe (Gen ).\nA Giacobbe vengono riconfermate le promesse fatte ad Abramo. La scala che sale al cielo ricorda le ziqqurat mesopotamiche. La pietra localizza la presenza di Dio: diventa una betel (casa di Dio, oppure, in senso pi\u00f9 spirituale una porta del cielo). L'alzare la pietra e versarvi olio sulla sommit\u00e0 sono antichi gesti cultuali che pi\u00f9 tardi verranno ripudiati dalla tradizione ebraica e verranno considerati idolatri.\nLa storia di Giuseppe (Gen ).\nQuesta storia si svolge senza un intervento visibile di Dio, senza una nuova rivelazione, al contrario di tutte le altre parti della Genesi. Essa si presenta tutta intera come un insegnamento espresso chiaramente alla fine della storia:\nTeologia.\nQuesti i principali temi teologici presenti nel libro.\nLettura sinagogale del libro di \"Bereshit\".\nIl testo ebraico di \"Bereshit\", al suo interno, \u00e8 diviso in dodici parashot, come nella seguente tabella:\nLa lettura del libro inizia in occasione della festivit\u00e0 di Simchat Torah e prosegue di settimana in settimana, lungo tutto l'arco dell'anno ebraico.\nFilmografia.\n, del 1994"}
{"id": "1894102", "revid": "280210", "url": "https://it.wikipedia.org/wiki?curid=1894102", "title": "Carlo Giuseppe Matteo Marangoni", "text": ""}
{"id": "1894111", "revid": "1543377", "url": "https://it.wikipedia.org/wiki?curid=1894111", "title": "Avvistamenti UFO nello stato di Israele", "text": "Dagli anni settanta, a tempi pi\u00f9 recenti, lo Stato di Israele \u00e8 stato teatro di numerosi avvistamenti di UFO.\nI casi del 1978.\nTra fine 1978 e inizio 1979 vari testimoni segnalarono luci notturne e oggetti volanti nei cieli nella zona di confine tra Israele e Palestina. L'aviazione militare \u00e8 in stato di allerta, ma i radar non ottengono conferme strumentali del passaggio di UFO.\nGli anni novanta.\nNel novembre 1991, alcuni civili e una pattuglia di polizia osservarono alcune luci in movimento sopra Beit She'an. Si teme un attacco arabo ma il fenomeno rimane senza spiegazione. Un mese dopo, nella stessa citt\u00e0 viene avvistato un oggetto luminoso a forma di V, che viene seguito fino al confine con la Giordania da pattuglie della polizia e dell'esercito.\nIl 20 maggio 1993 una casalinga di Kadima (a nord di Tel Aviv) di nome Zipora, racconta un suo presunto incontro con un umanoide:\nIn effetti, il giorno dopo vengono rilevate tre grosse impronte circolari sulla terra, nel punto preciso dell'avvistamento.\nTre anni dopo, settembre 1996, un UFO viene filmato per tre notti sulla costa della citt\u00e0 di Kokhav Ya'ir. Le riprese, effettuate da Elad Niger e divulgate dall'ufologo David Ronen, sono nitide e mostrano un oggetto volante simile a una mela colorata con una corona a tre denti.\nNel 1997, a settembre, la polizia palestinese indaga su due casi di tentate abductions presso Tulkarem. Due mesi dopo, a novembre, \u00e8 filmato a Rishon LeZion (20 miglia a sud di Tel Aviv) un video amatoriale in cui si vedono un disco ellissoidale e un aereo militare; alcuni ufologi hanno interpretato il video come uno spettacolare inseguimento dell'UFO da parte dell'aereo, ma l\"'Israeli Extraterrestrial and UFO Research Association\" (EURA) non ritiene che si possa affermare con certezza che l'aereo stia dando la caccia all'UFO. \nNello stesso periodo, sopra Tel Aviv, vengono avvistati tre UFO scuri \"a forma di spugna\".\nSempre nel 1997, infine, si verificano casi di mutilazione del bestiame in concomitanza di eventi UFO.\nAnni 2000.\nNel 2005 sarebbe avvenuto l'ultimo evento UFO importante su Israele: sopra Gerusalemme comparvero 20 UFO bianchi, che volavano in formazione come le anatre, a velocit\u00e0 supersonica e senza fare rumore."}
{"id": "1894112", "revid": "104485", "url": "https://it.wikipedia.org/wiki?curid=1894112", "title": "Josuke Higashikata", "text": " \u00e8 il protagonista della quarta serie del manga \"Le bizzarre avventure di JoJo\" nota come \"Diamond is Unbreakable\".\nIl personaggio.\n\u00c8 figlio illegittimo di Joseph Joestar, nonch\u00e9 zio di Jotaro Kujo. Nel suo caso, il nomignolo \"Jojo\" \u00e8 giustificato dal secondo kanji del suo nome proprio, normalmente pronunciato \"suke\" ma che in alcuni casi pu\u00f2 essere pronunciato \"jo\". Nato da un'avventura di Joseph Joestar con una donna giapponese, Tomoko Higashikata, ha un forte senso di giustizia e una bizzarra fobia per i rettili, dai serpenti alle tartarughe. All'et\u00e0 di 4 anni, Josuke rischi\u00f2 la morte per un eccesso febbrile dovuto a cause sconosciute ai medici, e rest\u00f2 per cinquanta giorni in pericolo di morte, probabilmente a causa del risveglio di Dio Brando in Egitto (eventi narrati in Stardust Crusaders). \nIgnara della causa della malattia, la madre di Josuke cerc\u00f2 di portarlo in auto all'ospedale della citt\u00e0, ma proprio quel giorno a Morio si scaten\u00f2 una fortissima tormenta di neve e nonostante avesse montato le catene da neve rimase incastrata. I due vennero per\u00f2 salvati da un misterioso ragazzo, che aiut\u00f2 la madre di Josuke a far uscire la macchina. Da allora Josuke tiene sempre i capelli acconciati stile bullo anni sessanta come segno di rispetto nei confronti del ragazzo ugualmente acconciato; chiunque glieli critichi viene punito, che sia un amico o un parente.\nStoria.\nJosuke vive nella cittadina giapponese (fittizia) di Morio e fa la conoscenza con Jotaro Kujo che gli rivela l'identit\u00e0 di suo padre e lo mette in guardia da un'oscura minaccia che incombe sulla citt\u00e0. Nella piccola cittadina Jotaro, Josuke e i suoi amici Koichi Hirose e Okuyasu Nijimura vanno alla ricerca dell'Arco e della Freccia, un misterioso artefatto con il potere di risvegliare il potere stand di chi ne viene trafitto, per evitare che rimanga nelle mani sbagliate: infatti molti cittadini di Morio-cho cominciano a sviluppare poteri che si fanno sempre pi\u00f9 bizzarri.\nDopo essere venuti in possesso della Freccia, in precedenza posseduta dal fratello di Okuyasu, Keicho e poi dal suo assassino Akira Otoishi, Josuke e i suoi compagni vengono a sapere da Reimi Suigimoto, un fantasma che vive in una via di Morio, della presenza in citt\u00e0 di un pericoloso serial killer. Il nome dell'assassino \u00e8 Yoshikage Kira, dotato di stand (appropriatamente battezzato \"Killer Queen\") che non vuole assolutamente rinunciare alla sua esistenza tranquilla e ha inscenato per tutta la vita una falsa mediocrit\u00e0 per essere \"lasciato in pace\".\nDopo un primo scontro con Koichi e Jotaro, Kira cambier\u00e0 identit\u00e0 prendendo il posto di Kosaku Kawajiri, un tranquillo padre di famiglia. Grazie all'aiuto dei vari portatori di stand incontrati e di un attempato Joseph Joestar, Josuke e i suoi compagni riusciranno a sconfiggere il serial killer (che, colpito dalla Freccia, ha acquisito un nuovo potere) riportando la pace nella cittadina.\nPersonalit\u00e0.\nJosuke \u00e8 un ragazzo amichevole e disponibile, \u00e8 sempre disposto ad aiutare o proteggere chi \u00e8 nel bisogno. Josuke ha generalmente un carattere mite e affabile, ma tende ad arrabbiarsi moltissimo se qualcuno offende la sua capigliatura o se fa male ai suoi amici. Tuttavia, pare arrabbiarsi molto di pi\u00f9 se qualcuno offende il suo taglio di capelli, dato che finisce per ignorare completamente quello che lo circonda (come dimostra contro Rohan Kishibe) e pensa solo a picchiare il pi\u00f9 possibile chi lo ha offeso. Come tutti i Joestar inoltre, Josuke \u00e8 estremamente intelligente ed \u00e8 dotato di un ottimo spirito di osservazione.\nCresciuto dalla madre e dal nonno materno, Josuke inizialmente non \u00e8 molto interessato a conoscere il padre (da cui si sente abbandonato) ma in seguito i due in qualche modo si riappacificano.\nJosuke ha anche dimostrato un lato subdolo del suo carattere, specialmente quando si tratta di guadagnare denaro. Quando lui e Okuyasu incontrano Shigechi, egli escogita subito un piano per sfruttare lo stand di questi per vincere alla lotteria. Allo stesso modo, dopo aver incontrato Mikitaka Hazekura, approfitta del suo potere mutaforma, convincendolo a trasformarsi in dadi per vincere una sfida con Rohan Kishibe.\nStand.\nIl suo Stand si chiama Crazy Diamond, citazione della canzone dei Pink Floyd \"Shine On You Crazy Diamond\", che per ragioni di copyright \u00e8 anche chiamato Shining Diamond.\n\u00c8 uno Stand discretamente forte (abbastanza da mettere in difficolt\u00e0 Jotaro e costringerlo a fermare il tempo) e molto veloce (sostiene che i pugni di Crazy Diamond viaggino a circa 300\u00a0km/h anche se non l'ha mai verificato), seppure a corto raggio; il suo potere \u00e8 quello di riparare oggetti ed esseri viventi, portandole, il pi\u00f9 vicino possibile, al loro stato originale. Pu\u00f2 usare questo potere per guarire le persone ferite, o rimettere insieme cose rotte o strappate, o anche ottenere gli ingredienti da un piatto e cos\u00ec via. Dal momento che per far tornare un oggetto com'era le sue parti devono ricongiungersi, pu\u00f2 usare questo fatto per catturare cose o persone in un oggetto che cerca di ricomporsi, oppure tornare in possesso di qualcosa colpendone un frammento, facendo cos\u00ec tornare il resto dell'oggetto verso di lui. Nel caso in cui Josuke sia arrabbiato, gli oggetti si riformeranno distorti. Non ha comunque il potere di guarire se stesso e non pu\u00f2 riportare in vita i morti o guarire malattie, in quanto il suo potere si limita a rigenerare la forma degli oggetti."}
{"id": "1894114", "revid": "547034", "url": "https://it.wikipedia.org/wiki?curid=1894114", "title": "I Camaleonti presentano il vero underground", "text": "I Camaleonti presentano il vero underground \u00e8 un album raccolta di brani di diversi artisti, curato dai Camaleonti e pubblicato in Italia nel 1970."}
{"id": "1894117", "revid": "547034", "url": "https://it.wikipedia.org/wiki?curid=1894117", "title": "I magnifici Camaleonti", "text": "I magnifici Camaleonti \u00e8 un album raccolta dei Camaleonti, pubblicato in Italia nel 1973. Le versioni delle canzoni sono le stesse gi\u00e0 conosciute.\nTracce.\nLato A\nLato B"}
{"id": "1894119", "revid": "2052878", "url": "https://it.wikipedia.org/wiki?curid=1894119", "title": "Che aereo stupendo... la speranza", "text": "Che aereo stupendo... la speranza \u00e8 il quinto album in studio de I Camaleonti pubblicato in Italia nel 1976.\nIl disco.\nTutte le canzoni sono scritte da Ermanno Capelli per i testi e da Antonio Cripezzi per le musiche, tranne \"Cuore di vetro\", scritta da Giancarlo Bigazzi e Tot\u00f2 Savio.\nQuest'ultimo brano, qualche mese prima dell'uscita dell'album, aveva partecipato al Festival di Sanremo 1976, classificandosi al decimo posto.\nTracce.\nLato A\nLato B"}
{"id": "1894120", "revid": "124991496", "url": "https://it.wikipedia.org/wiki?curid=1894120", "title": "In vendita", "text": "In vendita \u00e8 il sesto album in studio del complesso musicale italiano de I Camaleonti pubblicato in Italia nel 1977. "}
{"id": "1894125", "revid": "17764456", "url": "https://it.wikipedia.org/wiki?curid=1894125", "title": "Il Laboratorio Di Dexter", "text": ""}
{"id": "1894131", "revid": "1371684", "url": "https://it.wikipedia.org/wiki?curid=1894131", "title": "Omutninsk", "text": "Omutninsk \u00e8 una cittadina della Russia europea nordorientale (Oblast' di Kirov), situata sul versante occidentale delle alture della Kama, sul fiume \"Omutnaja\", 190 km a est del capoluogo Kirov; \u00e8 il capoluogo amministrativo del distretto omonimo.\nFondata nel 1773 con il nome di \"Osokino\", come insediamento annesso ad una neocostruita ferriera che prese il nome dalla famiglia \"Osokin\"; la fabbrica venne successivamente rinominata dal nome del fiume, \"Omutninskij Zavod\". Risale al 1921, infine, la concessione dello \"status\" di citt\u00e0 e l'adozione del nome attuale.\nAnche al giorno d'oggi, l'industria metallurgica \u00e8 la base economica della cittadina.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1894134", "revid": "74415", "url": "https://it.wikipedia.org/wiki?curid=1894134", "title": "Interporto di Bicocca", "text": ""}
{"id": "1894144", "revid": "57342", "url": "https://it.wikipedia.org/wiki?curid=1894144", "title": "Wilbur &quot;Bad&quot; Bascomb", "text": ""}
{"id": "1894146", "revid": "1543377", "url": "https://it.wikipedia.org/wiki?curid=1894146", "title": "Flavone sintasi", "text": "La flavone sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede ascorbato per la completa attivit\u00e0 e Fe2+."}
{"id": "1894187", "revid": "1543377", "url": "https://it.wikipedia.org/wiki?curid=1894187", "title": "Flavonolo sintasi", "text": "La flavonolo sintasi \u00e8 un enzima appartenente alla classe delle ossidoreduttasi, che catalizza la seguente reazione:\nIn aggiunta alla desaturazione dei (2\"R\",3\"R\")-diidroflavonoli a flavonoli, l'enzima proveniente dal mandarino \"Citrus \u00d7 unshiu\" ha anche un'attivit\u00e0 che \"trans\"-idrossila i flavanoni (2\"S\")-naringenina and la non naturale (2\"R\")-naringenina a kaempferolo e (2\"R\",3\"R\")-diidrokaempferolo. L'enzima richiede Fe2+."}
{"id": "1894188", "revid": "1543377", "url": "https://it.wikipedia.org/wiki?curid=1894188", "title": "Acido 2'-deossimugineico diossigenasi", "text": "La acido 2'-deossimugineico diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe(II). Probabilmente l'enzima \u00e8 in grado di catalizzare l'idrossilazione dell'acido 3-epiidrossi-2\u2032-deossimugineico all'acido 3-epiidrossimugineico."}
{"id": "1894189", "revid": "1543377", "url": "https://it.wikipedia.org/wiki?curid=1894189", "title": "Acido mugineico 3-diossigenasi", "text": "La acido mugineico 3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede ferro(II)."}
{"id": "1894190", "revid": "1543377", "url": "https://it.wikipedia.org/wiki?curid=1894190", "title": "Deacetossicefalosporina-C idrossilasi", "text": "La deacetossicefalosporina-C idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede ferro(II) ed \u00e8 in grado di utilizzare come substrato anche 3-esometilenecefalosporina C, a formare deacetossicefalosporina C, sebbene pi\u00f9 lentamente. In \"Acremonium chrysogenum\", l'enzima \u00e8 parte di una proteina bifunzionale insieme alla deactossicefalosporina-C sintasi (). In \"Streptomyces clavuligerus\" \u00e8 un enzima separato."}
{"id": "1894191", "revid": "1745361", "url": "https://it.wikipedia.org/wiki?curid=1894191", "title": "Evippe", "text": ""}
{"id": "1894192", "revid": "228587", "url": "https://it.wikipedia.org/wiki?curid=1894192", "title": "Antranilato 1,2-diossigenasi (deaminante, decarbossilante)", "text": "La antranilato 1,2-diossigenasi (deaminante, decarbossilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1894193", "revid": "110157", "url": "https://it.wikipedia.org/wiki?curid=1894193", "title": "Benzene 1,2-diossigenasi", "text": "La benzene 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un sistema enzimatico, contenente una reduttasi che \u00e8 una ferro-zolfo flavoproteina (FAD), una ferro-zolfo ossigenasi ed una ferredossina. Richiede Fe2+."}
{"id": "1894194", "revid": "1573940", "url": "https://it.wikipedia.org/wiki?curid=1894194", "title": "3-idrossi-2-metilpiridinecarbossilato diossigenasi", "text": "La 3-idrossi-2-metilpiridinecarbossilato diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1894195", "revid": "1628923", "url": "https://it.wikipedia.org/wiki?curid=1894195", "title": "5-piridossato diossigenasi", "text": "La 5-piridossato diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1894196", "revid": "110157", "url": "https://it.wikipedia.org/wiki?curid=1894196", "title": "Ftalato 4,5-diossigenasi", "text": "La ftalato 4,5-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 un sistema, contenente una reduttasi che una flavoproteina (FMN) ferro-zolfo, una ossigenasi ferro-zolfo, e nessuna ferredossina indipendente; richiede Fe2+."}
{"id": "1894197", "revid": "110157", "url": "https://it.wikipedia.org/wiki?curid=1894197", "title": "4-sulfobenzoato 3,4-diossigenasi", "text": "La 4-sulfobenzoato 3,4-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 un sistema, contenente una reduttasi che \u00e8 una flavoproteina (FMN ferro-zolfo, una ossigenasi ferro-zolfo, e nessuna ferredossina indipendente. Richiede Fe2+."}
{"id": "1894198", "revid": "110157", "url": "https://it.wikipedia.org/wiki?curid=1894198", "title": "4-clorofenilacetato 3,4-diossigenasi", "text": "La 4-clorofenilacetato 3,4-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene attivit\u00e0 di reduttasi e di ossigenasi ferro-zolfo, e nessuna ferredossina indipendente. Richiede Fe2+ ed agisce anche sul 4-bromofenil acetato."}
{"id": "1894199", "revid": "110157", "url": "https://it.wikipedia.org/wiki?curid=1894199", "title": "Benzoato 1,2-diossigenasi", "text": "La benzoato 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina contenente attivit\u00e0 reduttasica ferro-zolfo (FAD) ed ossigenasica (sempre ferro-zolfo). Esso richiede Fe2+."}
{"id": "1894200", "revid": "110157", "url": "https://it.wikipedia.org/wiki?curid=1894200", "title": "Toluene diossigenasi", "text": "La toluene diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un sistema enzimatico, contenente una reduttasi che \u00e8 una ferro-zolfo flavoproteina (FAD), una ferro-zolfo ossigenasi, ed una ferredossina. Altri composti aromatici, tra i quali l'etilbenzene, il 4-xilene ed alcuni tolueni alogenati, sono convertiti nei corrispondenti \"cis\"-diidrodioli."}
{"id": "1894201", "revid": "1543377", "url": "https://it.wikipedia.org/wiki?curid=1894201", "title": "Naftalene 1,2-diossigenasi", "text": "La naftalene 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un sistema enzimatico, contenente una reduttasi che \u00e8 una ferro-zolfo flavoproteina (FAD), una ferro-zolfo ossigenasi, ed una ferredossina. Richiede Fe2+."}
{"id": "1894202", "revid": "110157", "url": "https://it.wikipedia.org/wiki?curid=1894202", "title": "2-clorobenzoato 1,2-diossigenasi", "text": "La 2-clorobenzoato 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1894203", "revid": "110157", "url": "https://it.wikipedia.org/wiki?curid=1894203", "title": "2-aminobenzenesulfonato 2,3-diossigenasi", "text": "La 2-aminobenzenesulfonato 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894204", "revid": "1543377", "url": "https://it.wikipedia.org/wiki?curid=1894204", "title": "Tereftalato 1,2-diossigenasi", "text": "La tereftalato 1,2-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 stato dimostrato che questo enzima contiene un centro Rieske [2Fe-2S]"}
{"id": "1894205", "revid": "110157", "url": "https://it.wikipedia.org/wiki?curid=1894205", "title": "2-idrossichinolina 5,6-diossigenasi", "text": "La 2-idrossichinolina 5,6-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl 3-metilchinolin-2-olo, il chinolin-8-olo ed il chinolin-2,8-diolo sono anch'essi substrati."}
{"id": "1894207", "revid": "110157", "url": "https://it.wikipedia.org/wiki?curid=1894207", "title": "Ossido nitrico diossigenasi", "text": "La ossido nitrico diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoemoglobina (FAD). Si suppone che il FAD funzioni come trasportatore di elettroni dal NADPH al gruppo prostetico, che \u00e8 l'eme ferrico."}
{"id": "1894208", "revid": "1543377", "url": "https://it.wikipedia.org/wiki?curid=1894208", "title": "Bifenile 2,3-diossigenasi", "text": "La bifenile 2,3-diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+. Quello che deriva da \"Burkholderia fungorum\" LB400 (precedentemente \"Pseudomonas\" sp.) \u00e8 parte di un sistema a pi\u00f9 componenti costituito da una NADH:ferredossina ossidoreduttasi (FAD come cofattore), una ferredossina di tipo Rieske [2Fe-2S], una ossigenasi finale che contiene un centro ferro-zolfo di tipo Rieske [2Fe-2S] ed un centro ferro catalitico mononucleare non eme. Bifenili sostituiti con cloro possono essere substrati. Questo enzima risulta simile ai sistemi a tre enzimi della benzene 1,2-diossigenasi () e della toluene diossigenasi ()."}
{"id": "1894209", "revid": "1543377", "url": "https://it.wikipedia.org/wiki?curid=1894209", "title": "3-fenilpropanoato diossigenasi", "text": "La 3-fenilpropanoato diossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima catalizza l'inserimento di entrambi gli atomi dell'ossigeno molecolare nelle posizioni 2 e 3 dell'anello fenilico del 3-fenilpropanoato. Il prodotto, 3-(\"cis\"-5,6-diidrossicicloesa-1,3-dien-1-ile)propanoato, \u00e8 poi convertito in 3-(2,3-diidrossifenil)propanoato da una deidrogenasi, con la concomitante rigenerazione del NAD. L'enzima agisce anche sul (2\"E\")-3-fenilprop-2-enoato (cinnamato)."}
{"id": "1894210", "revid": "110157", "url": "https://it.wikipedia.org/wiki?curid=1894210", "title": "Salicilato 1-monoossigenasi", "text": "La salicilato 1-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1894211", "revid": "110157", "url": "https://it.wikipedia.org/wiki?curid=1894211", "title": "4-idrossibenzoato 3-monoossigenasi", "text": "La 4-idrossibenzoato 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). La maggior parte degli enzimi di \"Pseudomonas\" sono altamente specifici per il NADPH. (cf. la 4-idrossibenzoato 3-monoossigenasi (NAD(P)H) ()."}
{"id": "1894212", "revid": "1573940", "url": "https://it.wikipedia.org/wiki?curid=1894212", "title": "4-idrossifenilacetato 3-monoossigenasi", "text": "La 4-idrossifenilacetato 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1894213", "revid": "110157", "url": "https://it.wikipedia.org/wiki?curid=1894213", "title": "Melilotato 3-monoossigenasi", "text": "La melilotato 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1894214", "revid": "110157", "url": "https://it.wikipedia.org/wiki?curid=1894214", "title": "Imidazoloacetato 4-monoossigenasi", "text": "La imidazoloacetato 4-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1894215", "revid": "110157", "url": "https://it.wikipedia.org/wiki?curid=1894215", "title": "Orcinolo 2-monoossigenasi", "text": "La orcinolo 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1894216", "revid": "110157", "url": "https://it.wikipedia.org/wiki?curid=1894216", "title": "Fenolo 2-monoossigenasi", "text": "La fenolo 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce anche con il resorcinolo ed il \"o-\"cresolo."}
{"id": "1894217", "revid": "123344627", "url": "https://it.wikipedia.org/wiki?curid=1894217", "title": "Monoossigenasi contenente flavina", "text": "La monoossigenasi contenente flavina \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina che presenta un ampio spettro di specificit\u00e0. Agisce infatti su substrati diversissimi come idrazine, fosfine, composti contenenti boro, solfuri, composti del selenio, dello iodio ed ammine primarie, secondarie e terziarie. \nL'enzima \u00e8 differente dalle altre monoossigenasi perch\u00e9 forma un intermedio idroperossido flavinico relativamente stabile. Questo enzima microsomale converte generalmente composti chimici contenenti regioni nucleofile in sostanze innocue, pronte per essere escrete. Ad esempio, la \"N\"-ossigenazione \u00e8 ampiamente responsabile della detossificazione della neurotossina dopaminergica 1-metile-4-fenile-1,2,3,6-tetraidropiridina (MPTP).\nIndividui con una carenza genetica di questo enzima possiedono la sindrome \"dell'odore di pesce\": il mancato metabolismo della trimetilamina, dal caratteristico odore, ne causa una sua escrezione in urine, sudore e aria espirata."}
{"id": "1894218", "revid": "1366835", "url": "https://it.wikipedia.org/wiki?curid=1894218", "title": "Chinurenina 3-monoossigenasi", "text": "La chinurenina 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1894219", "revid": "110157", "url": "https://it.wikipedia.org/wiki?curid=1894219", "title": "2,6-diidrossipiridina 3-monoossigenasi", "text": "La 2,6-diidrossipiridina 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1894221", "revid": "1573940", "url": "https://it.wikipedia.org/wiki?curid=1894221", "title": "Trans-cinnamato 4-monoossigenasi", "text": "La trans-cinnamato 4-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima utilizza anche il NADH, ma la reazione \u00e8 pi\u00f9 lenta. Viene coinvolta una proteina eme-tiolata (\"P\"-450)."}
{"id": "1894223", "revid": "1573940", "url": "https://it.wikipedia.org/wiki?curid=1894223", "title": "Benzoato 4-monoossigenasi", "text": "La benzoato 4-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+ e tetraidropteridina."}
{"id": "1894224", "revid": "1573940", "url": "https://it.wikipedia.org/wiki?curid=1894224", "title": "Calcidiolo 1-monoossigenasi", "text": "La calcidiolo 1-monoossigenasi \u00e8 un enzima appartenente alla classe delle ossidoreduttasi. Il gene che lo codifica si trova sul cromosoma 12.\nL'enzima catalizza la conversione del calcidiolo in calcitriolo, la forma attiva della vitamina D secondo la seguente reazione:"}
{"id": "1894225", "revid": "110157", "url": "https://it.wikipedia.org/wiki?curid=1894225", "title": "Trans-cinnamato 2-monoossigenasi", "text": "La trans-cinnamato 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894226", "revid": "1573940", "url": "https://it.wikipedia.org/wiki?curid=1894226", "title": "Colestanotriolo 26-monoossigenasi", "text": "La colestanotriolo 26-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede ferrodossina. Agisce sul colesterolo, sul colest-5-en-3\u03b2,7\u03b1-diolo, 7\u03b1-idrossicolest-4-en-3-one, 5\u03b2-colestan-3\u03b1,7\u03b1-diolo cos\u00ec come sul 5\u03b2-colestan-3\u03b1,7\u03b1,12\u03b1-triolo. Con il colesterolo cos\u00ec come con il 26-idrossicolesterolo, vengono prodotti il 24-idrossi- e 25-idrossicolesterolo. Con un trattamento prolungato, il 26-idrossicolesterolo \u00e8 convertito nella corrispondente 27-aldeide e nell'acido 27-oico.\nCYP27A.\nCYP27A \u00e8 un enzima mitocondriale che catalizza l'idrossilazione della Vitamina D in 25-idrossi vit D, che \u00e8 la principale forma circolante. Fa parte della famiglia delle ossigenasi a funzione mista dipendenti dal cit p450. Questo enzima usa come substrati sia il colecalciferolo che l'ergocalciferolo."}
{"id": "1894227", "revid": "1543377", "url": "https://it.wikipedia.org/wiki?curid=1894227", "title": "Ciclopentanone monoossigenasi", "text": "La ciclopentanone monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894228", "revid": "1573940", "url": "https://it.wikipedia.org/wiki?curid=1894228", "title": "Colesterolo 7alfa-monoossigenasi", "text": "La colesterolo 7alfa-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450)."}
{"id": "1894230", "revid": "1543377", "url": "https://it.wikipedia.org/wiki?curid=1894230", "title": "4-idrossifenilacetato 1-monoossigenasi", "text": "La 4-idrossifenilacetato 1-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce anche sul 4-idrossiidratropato (generando 2-metilomogentisato) e sul 4-idrossifenossiacetato (generando idrochinone e glicolato)."}
{"id": "1894231", "revid": "1543377", "url": "https://it.wikipedia.org/wiki?curid=1894231", "title": "Taxifolina 8-monoossigenasi", "text": "La taxifolina 8-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina, che converte un flavanolo in un flavanone. Agisce anche sulla fustina, ma non sulla catechina, quercetina o mollisacidina."}
{"id": "1894232", "revid": "110157", "url": "https://it.wikipedia.org/wiki?curid=1894232", "title": "2,4-diclorofenolo 6-monoossigenasi", "text": "La 2,4-diclorofenolo 6-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce anche, pi\u00f9 lentamente, sul 4-clorofenolo e sul 4-cloro-2-metilfenolo; il NADH pu\u00f2 essere utilizzato al posto del NADPH, ma la reazione \u00e8 pi\u00f9 lenta."}
{"id": "1894233", "revid": "1573940", "url": "https://it.wikipedia.org/wiki?curid=1894233", "title": "Flavonoide 3'-monoossigenasi", "text": "La flavonoide 3'-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce su un certo numero di flavonoidi, tra cui la naringenina ed il diidrokaempferolo. Non agisce sul 4-cumarato o sul 4-cumaroil-CoA."}
{"id": "1894234", "revid": "110157", "url": "https://it.wikipedia.org/wiki?curid=1894234", "title": "Cicloesanone monoossigenasi", "text": "La cicloesanone monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Nel suo meccanismo catalitico, la specie nucleofila che attacca il gruppo carbonilico \u00e8 un intermedio della perossiflavina generato dalla reazione del cofattore flavinico, legato all'enzima, con il NAD(P)H e l'ossigeno.\nQuesto enzima \u00e8 in grado di catalizzare un ampio spettro di reazioni ossidative, tra le quali quelle enantioselettive di Baeyer-Villiger, solfossidazioni, ossidazioni di ammine ed epossidazioni."}
{"id": "1894235", "revid": "110157", "url": "https://it.wikipedia.org/wiki?curid=1894235", "title": "3-idrossibenzoato 4-monoossigenasi", "text": "La 3-idrossibenzoato 4-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce anche su un certo numero di analoghi al 3-idrossibenzoato, sostituiti nelle posizioni 2, 4, 5 e 6."}
{"id": "1894236", "revid": "110157", "url": "https://it.wikipedia.org/wiki?curid=1894236", "title": "3-idrossibenzoato 6-monoossigenasi", "text": "La 3-idrossibenzoato 6-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce anche su un certo numero di analoghi del 3-idrossibenzoato, sostituiti nelle posizioni 2, 4, 5 e 6; il NADPH pu\u00f2 essere utilizzato al posto del NADH, ma la reazione \u00e8 pi\u00f9 lenta."}
{"id": "1894237", "revid": "1543377", "url": "https://it.wikipedia.org/wiki?curid=1894237", "title": "Metano monoossigenasi", "text": "La metano monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ha un'ampia specificit\u00e0; molti alcani possono essere idrossilati, e gli alcheni sono convertiti nei corrispondenti epossidi; CO \u00e8 ossidato a CO2, l'ammoniaca \u00e8 ossidata ad idrossilammina, ed anche alcuni composti aromatici ed alcani ciclici possono essere idrossilati, ma pi\u00f9 lentamente."}
{"id": "1894238", "revid": "1543377", "url": "https://it.wikipedia.org/wiki?curid=1894238", "title": "Fosfatidilcolina 12-monoossigenasi", "text": "La fosfatidilcolina 12-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894239", "revid": "110157", "url": "https://it.wikipedia.org/wiki?curid=1894239", "title": "4-aminobenzoato 1-monoossigenasi", "text": "La 4-aminobenzoato 1-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Agisce sull'antranilato e sul 4-aminosalicilato ma non sul salicilato (\"cf.\" la salicilato 1-monoossigenasi ())."}
{"id": "1894240", "revid": "1573940", "url": "https://it.wikipedia.org/wiki?curid=1894240", "title": "3,9-diidrossipterocarpano 6a-monoossigenasi", "text": "La 3,9-diidrossipterocarpano 6a-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima pu\u00f2 essere una proteina eme-tiolata (\"P\"-450). Il prodotto della reazione \u00e8 il precursore biosintetico della fitoalexina gliceollina nella soia."}
{"id": "1894241", "revid": "110157", "url": "https://it.wikipedia.org/wiki?curid=1894241", "title": "4-nitrofenolo 2-monoossigenasi", "text": "La 4-nitrofenolo 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1894242", "revid": "1543377", "url": "https://it.wikipedia.org/wiki?curid=1894242", "title": "Leucotriene-B4 20-monoossigenasi", "text": "La leucotriene-B4 20-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Non \u00e8 uguale alla leucotriene-E4 20-monoossigenasi ()."}
{"id": "1894243", "revid": "1543377", "url": "https://it.wikipedia.org/wiki?curid=1894243", "title": "2-nitrofenolo 2-monoossigenasi", "text": "La 2-nitrofenolo 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nel metabolismo dei composti nitro-aromatici in \"Pseudomonas putida.\""}
{"id": "1894244", "revid": "1543377", "url": "https://it.wikipedia.org/wiki?curid=1894244", "title": "Albendazolo monoossigenasi", "text": "La albendazolo monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1894245", "revid": "363629", "url": "https://it.wikipedia.org/wiki?curid=1894245", "title": "4-idrossibenzoato 3-monoossigenasi (NAD(P)H)", "text": "La 4-idrossibenzoato 3-monoossigenasi (NAD(P)H) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Quello di \"Corinebacterium cicloesanicum\" \u00e8 altamente specifico per il 4-idrossibenzoato, ma utilizza NADH and NADPH approssimativamente nelle stesse quantit\u00e0. \u00c8 meno specifico per il NADPH rispetto al 4-idrossibenzoato 3-monoossigenasi, ."}
{"id": "1894246", "revid": "110157", "url": "https://it.wikipedia.org/wiki?curid=1894246", "title": "Leucotriene-E4 20-monoossigenasi", "text": "La leucotriene-E4 20-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul \"N\"-acetil-leucotriene E4, ma pi\u00f9 lentamente. Non \u00e8 uguale alla leucotriene-B4 20-monoossigenasi (). "}
{"id": "1894247", "revid": "1543377", "url": "https://it.wikipedia.org/wiki?curid=1894247", "title": "Antranilato 3-monoossigenasi (deammina)", "text": "La antranilato 3-monoossigenasi (deammina) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Aspergillus niger\" \u00e8 una ferro proteina; invece quello del lievito \"Trichosporon cutaneum\" \u00e8 una flavoproteina (FAD)."}
{"id": "1894248", "revid": "1573940", "url": "https://it.wikipedia.org/wiki?curid=1894248", "title": "5-O-(4-cumaroil)-D-chinato 3'-monoossigenasi", "text": "La 5-O-(4-cumaroil)-D-chinato 3'-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul \"trans\"-\"5\"-\"O-\"(4-cumaroil)shikimato."}
{"id": "1894249", "revid": "1543377", "url": "https://it.wikipedia.org/wiki?curid=1894249", "title": "Metiltetraidroprotoberberina 14-monoossigenasi", "text": "La metiltetraidroprotoberberina 14-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450)."}
{"id": "1894250", "revid": "110157", "url": "https://it.wikipedia.org/wiki?curid=1894250", "title": "Anidrotetraciclina monoossigenasi", "text": "La anidrotetraciclina monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella biosintesi degli antibiotici tetracicline in \"Streptomyces\" sp."}
{"id": "1894251", "revid": "1305772", "url": "https://it.wikipedia.org/wiki?curid=1894251", "title": "Ossido nitrico sintasi", "text": "La ossido nitrico sintasi o NO sintasi \u00e8 un enzima appartenente alla classe delle ossidoreduttasi che catalizza la produzione di NO a partire da ossigeno e arginina, che viene trasformata in citrullina (metabolita intermedio del ciclo dell'urea), secondo la seguente reazione:\nL'enzima ha come cofattori FAD, FMN, NADPH e tetraidrobiopterina. La reazione \u00e8 multifasica e molto complessa.\nL'enzima \u00e8 distribuito quasi in maniera ubiquitaria nei tessuti e nei viventi ed \u00e8 presente in 2 tipi di isoforme: \"inducibile\" (iNOS) e \"costitutiva\" (eNOS).\nLa seconda \u00e8 localizzata principalmente nell'endotelio vasale e nel cervello, mentre l'inducibile \u00e8 tipica dei macrofagi e viene attivata durante l'infiammazione sia con funzione segnalatoria che battericida. L'enzima del cervello, ma non quello indotto nei polmoni o nel fegato da un'endotossina, richiede Ca2+. \nLa sintesi dell'NO.\nLa stechiometria non \u00e8 chiara, ma potrebbe coinvolgere un passo di ossidazione a due elettroni e uno a un elettrone. Il primo passaggio eseguito dall'enzima consiste nell'inserire l'atomo di ossigeno sull'azoto terminale del gruppo guanidinico dell'arginina formando un NHOH; su quest'ossigeno vengono poi portati 2 elettroni forniti dal NADPH e \"fatti passare\" tra gli altri cofattori flavinici e non, in modo da ottenere acqua allontanando 2 atomi di idrogeno e un intermedio instabile che si libera e forma NO."}
{"id": "1894252", "revid": "110157", "url": "https://it.wikipedia.org/wiki?curid=1894252", "title": "Antraniloil-CoA monoossigenasi", "text": "La antraniloil-CoA monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Il prodotto non aromatico \u00e8 instabile e libera CO2 ed NH3, generando 1,4-cicloesandione."}
{"id": "1894253", "revid": "1543377", "url": "https://it.wikipedia.org/wiki?curid=1894253", "title": "Tirosina N-monoossigenasi", "text": "La tirosina \"N\"-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450) coinvolta nella biosintesi del glicoside cianogenico, durrina nel sorgo, assieme alla 4-idrossifenilacetaldeide ossime monoossigenasi () ed alla cianoidrina beta-glicosiltransferasi (). Viene generato come altro prodotto anche 2-(4-idrossifenil)-1-nitroetano."}
{"id": "1894254", "revid": "1573940", "url": "https://it.wikipedia.org/wiki?curid=1894254", "title": "Idrossifenilacetonitrile 2-monoossigenasi", "text": "La idrossifenilacetonitrile 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450)."}
{"id": "1894255", "revid": "110157", "url": "https://it.wikipedia.org/wiki?curid=1894255", "title": "Questina monoossigenasi", "text": "La questina monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima taglia l'anello di antrachinone della questina per generare un benzofenone. Coinvolto nella biosintesi della seco-anthrachinone (+)-geodina."}
{"id": "1894256", "revid": "1543377", "url": "https://it.wikipedia.org/wiki?curid=1894256", "title": "2-idrossibifenile 3-monoossigenasi", "text": "La 2-idrossibifenile 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima converte anche il 2,2\u2032-diidrossibifenile in 2,2\u2032,3-triidrossi-bifenile."}
{"id": "1894257", "revid": "110157", "url": "https://it.wikipedia.org/wiki?curid=1894257", "title": "(-)-mentolo monoossigenasi", "text": "La (-)-mentolo monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894259", "revid": "1573940", "url": "https://it.wikipedia.org/wiki?curid=1894259", "title": "(S)-limonene 3-monoossigenasi", "text": "La (S)-limonene 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ha alta specificit\u00e0, ma il NADH pu\u00f2 agire al posto del NADPH, sebbene la reazione sia pi\u00f9 lenta. \u00c8 una proteina eme-tiolata (\"P\"-450)."}
{"id": "1894260", "revid": "1573940", "url": "https://it.wikipedia.org/wiki?curid=1894260", "title": "(S)-limonene 6-monoossigenasi", "text": "La (S)-limonene 6-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ha alta specificit\u00e0, ma il NADH pu\u00f2 agire al posto del NADPH, anche se la reazione \u00e8 pi\u00f9 lenta. \u00c8 una proteina eme-tiolata (\"P\"-450)."}
{"id": "1894261", "revid": "1573940", "url": "https://it.wikipedia.org/wiki?curid=1894261", "title": "(S)-limonene 7-monoossigenasi", "text": "La (S)-limonene 7-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ha alta specificit\u00e0, ma il NADH pu\u00f2 agire al posto del NADPH, anche se la reazione \u00e8 pi\u00f9 lenta. \u00c8 una proteina eme-tiolata (\"P\"-450)."}
{"id": "1894262", "revid": "1543377", "url": "https://it.wikipedia.org/wiki?curid=1894262", "title": "Pentaclorofenolo monoossigenasi", "text": "La pentaclorofenolo monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD) che distribuisce una serie di sostituenti dalla posizione 4 dei fenoli polialogenat ma richiede che un sostituente alogeno sia presente in posizione 2. L'enzima converte la maggior parte dei fenoli polialogenati in idrossichinoni, e richiede che un sostituente alogeno sia presente in posizione C-2. Se C-4 ha un sostituente alogeno, viene catalizzata la reazione 1 (ad esempio il 2,4,6-triiodofenolo \u00e8 ossidato a 2,6-diiodoidrochinone); se il C-4 non \u00e8 sostituito, viene catalizzata la reazione 2."}
{"id": "1894263", "revid": "110157", "url": "https://it.wikipedia.org/wiki?curid=1894263", "title": "6-ossocineolo deidrogenasi", "text": "La 6-ossocineolo deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto subisce un taglio non enzimatico e la conseguente chiusura dell'anello, per generare il lattone 4,5-diidro-5,5-dimetil-4-(3-ossobutil)furan-2(3\"H\")-one."}
{"id": "1894264", "revid": "365417", "url": "https://it.wikipedia.org/wiki?curid=1894264", "title": "Isoflavone 3'-idrossilasi", "text": "La isoflavone 3'-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Agisce anche sulla biocianina A e su altri isoflavoni con un gruppo 4'-metossi. Coinvolto nella biosintesi delle fitoalessine della pterocarpina, medicarpina e maackiaina."}
{"id": "1894265", "revid": "1573940", "url": "https://it.wikipedia.org/wiki?curid=1894265", "title": "4'-metossiisoflavone 2'-idrossilasi", "text": "La 4'-metossiisoflavone 2'-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Agisce sugli isoflavoni con un gruppo 4\u2032-metossi, cos\u00ec come la formononetina biocianina A. Coinvolto nella biosintesi delle fitoalexine della pterocarpina, medicarpina e maackiaina. La isoflavone 2'-idrossilasi, (), \u00e8 meno specifica ed agisce su altri isoflavoni come i 4\u2032-metossiisoflavoni."}
{"id": "1894266", "revid": "110157", "url": "https://it.wikipedia.org/wiki?curid=1894266", "title": "Chetosteroide monoossigenasi", "text": "La chetosteroide monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un singolo enzima contenente FAD che catalizza tre differenti reazioni di una monoossigenasi (ossidazione di Baeyer-Villiger). L'esterificazione ossidativa di un certo numero di derivati del progesterone per produrre il corrispondente estere 17\u03b1-idrossisteroide 17-acetato, come il testosterone acetato, viene mostrata nella seconda reazione. La lattonizzazione ossidativa di un certo numero di derivati dell'androstenedione per produrre il 13,17-secoandrosteno-17,13\u03b1-lattone, come il testololattone, viene mostrata nella terza reazione. La quarta reazione \u00e8 invece il taglio ossidativo della catena laterale 17\u03b2 del 17\u03b1-idrossiprogesterone per produrre androstenedione ed acetato. \nLa seconda reazione \u00e8 anche catalizzata dalla progesterone monoossigenasi (), mentre la terza e la quarta corrispondono a quelle catalizzate dalla androst-4-ene-3,17-dione monoossigenasi (). Non \u00e8 da escludere che queste due reazioni siano catalizzate da un enzima unico in specifici tessuti."}
{"id": "1894268", "revid": "1573940", "url": "https://it.wikipedia.org/wiki?curid=1894268", "title": "Protopina 6-monoossigenasi", "text": "La protopina 6-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450), coinvolta nella sintesi dell'alcaloide benzofenantridina, nelle piante superiori."}
{"id": "1894269", "revid": "1543377", "url": "https://it.wikipedia.org/wiki?curid=1894269", "title": "Diidrosanguinarina 10-monoossigenasi", "text": "La diidrosanguinarina 10-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450), coinvolta nella sintesi dell'alcaloide benzofenantridina, nelle piante superiori."}
{"id": "1894271", "revid": "1573940", "url": "https://it.wikipedia.org/wiki?curid=1894271", "title": "Diidrochelirubina 12-monoossigenasi", "text": "La diidrochelirubina 12-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450)."}
{"id": "1894272", "revid": "110157", "url": "https://it.wikipedia.org/wiki?curid=1894272", "title": "Benzoil-CoA 3-monoossigenasi", "text": "La benzoil-CoA 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima che proviene dal batterio denitrificante \"Pseudomonas KB740\" catalizza una reazione che richiede flavina (FAD o FMN). Il benzoato non \u00e8 un substrato."}
{"id": "1894273", "revid": "1543377", "url": "https://it.wikipedia.org/wiki?curid=1894273", "title": "L-lisina 6-monoossigenasi (NADPH)", "text": "La L-Lisina 6-monoossigenasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD); quello che deriva dal ceppo EN 222 di \"Escherichia coli\" \u00e8 altamente specifico per la -lisina; mentre la -ornitina e la -omolisina non sono, per esempio, substrati."}
{"id": "1894274", "revid": "1543377", "url": "https://it.wikipedia.org/wiki?curid=1894274", "title": "27-idrossicolesterolo 7alfa-monoossigenasi", "text": "La 27-idrossicolesterolo 7alfa-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). L'enzima che deriva dal fegato dei mammiferi differisce dalla colesterolo 7alfa-monoossigenasi () per il fatto di non avere attivit\u00e0 con il colesterolo."}
{"id": "1894275", "revid": "110157", "url": "https://it.wikipedia.org/wiki?curid=1894275", "title": "2-idrossichinolina 8-monoossigenasi", "text": "La 2-idrossichinolina 8-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede ferro. Il chinolin-2-olo esiste in gran quantit\u00e0 come il tautomero chinolin-2(1\"H\")-one."}
{"id": "1894276", "revid": "110157", "url": "https://it.wikipedia.org/wiki?curid=1894276", "title": "4-idrossichinolina 3-monoossigenasi", "text": "La 4-idrossichinolina 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl chinolin-4-olo esiste in gran quantit\u00e0 come il tautomero chinolin-4(1\"H\")-one."}
{"id": "1894277", "revid": "110157", "url": "https://it.wikipedia.org/wiki?curid=1894277", "title": "3-idrossifenilacetato 6-idrossilasi", "text": "La 3-idrossifenilacetato 6-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nLa 3-idrossifenilacetato 6-idrossilasi del \"Flavobacterium\" sp. \u00e8 altamente specifica per il 3-idrossifenilacetato ed usa il NADH ed il NADPH come donatori di elettroni, con simile efficienza."}
{"id": "1894279", "revid": "110157", "url": "https://it.wikipedia.org/wiki?curid=1894279", "title": "4-idrossibenzoato 1-idrossilasi", "text": "La 4-idrossibenzoato 1-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede FAD. Quello di \"Candida parapsilosis\" \u00e8 specifico per i derivati del 4-idrossibenzoato e preferisce il NADH al NADPH come donatore di elettroni."}
{"id": "1894283", "revid": "110157", "url": "https://it.wikipedia.org/wiki?curid=1894283", "title": "2-idrossicicloesanone 2-monoossigenasi", "text": "La 2-idrossicicloesanone 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894285", "revid": "1543377", "url": "https://it.wikipedia.org/wiki?curid=1894285", "title": "Chinina 3-monoossigenasi", "text": "La chinina 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894286", "revid": "640277", "url": "https://it.wikipedia.org/wiki?curid=1894286", "title": "Hydrogen (f)or Life", "text": "Hydrogen (f)or Life \u00e8 un movimento di protesta nato nel 2005 in favore dello sviluppo delle tecniche naturali di produzione dell'idrogeno, produzione necessaria all'avviamento di una stabile economia basata sullo sfruttamento dell'idrogeno.\nIl movimento, nato da un'iniziativa di ricercatori dell'Universit\u00e0 di Montreal ed attivisti canadesi, ha ricevuto immediato consenso da parte di diversi rappresentanti del mondo dello spettacolo come Sting, Max Philip Navarro, Hal Ozsan, Val Kilmer, e Serj Tankian.\nGli studiosi ritengono, infatti, che i brevetti per l'ottenimento pulito dell'idrogeno, siano stati insabbiati dai grandi centri di potere, legati a doppio filo con le lobby del petrolio e le relative speculazioni economiche. Se nel 2005 tutto ci\u00f2 sembrava uno scenario decisamente futuristico, ora possiamo constatare che tutto si sta realizzando secondo le previsioni degli studiosi.\nI ricercatori ritengono che, viste le scarse risorse ancora disponibili di greggio, le lobby abbiano spostato le loro mire sulle risorse idriche del nostro pianeta, e che sia in corso una vera e propria corsa all'accaparramento dei corsi d'acqua in vista della successiva imposizione dell'economia ad idrogeno. \nConseguenze evidenti saranno il rapido rialzo del prezzo dell'acqua che porterebbe ad un generale impoverimento delle masse. \nSecondo gli studiosi, tutto ci\u00f2 potrebbe essere evitato solo se i brevetti fossero resi noti prima che le risorse idriche vengano privatizzate."}
{"id": "1894287", "revid": "1543377", "url": "https://it.wikipedia.org/wiki?curid=1894287", "title": "4-idrossifenilacetaldeide ossime monoossigenasi", "text": "La 4-idrossifenilacetaldeide ossime monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima \u00e8 coinvolto nella biosintesi del glicoside cianogenico, durrina nel sorgo, assieme alla tirosina N-monoossigenasi () ed alla cianoidrina beta-glicosiltransferasi (). "}
{"id": "1894288", "revid": "1543377", "url": "https://it.wikipedia.org/wiki?curid=1894288", "title": "Alchene monoossigenasi", "text": "La alchene monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Xanthobacter\" sp. (ceppo Py2) \u00e8 complesso comprendente una NADH reduttasi, che fornisce il riducente per l'attivazione dell'O2, una ferredoxina di tipo Rieske, che \u00e8 una proteina di trasferimento di elettroni, una ossigenasi, che contiene il centro catalitico per l'epossidazione dell'alchene, ed una piccola proteina di funzione sconosciuta che \u00e8 essenziale per l'attivit\u00e0. \nL'enzima richiede Fe(II). L'enzima ossigena gli alcheni alifatici C2, a C6. Con il 1,2-epossipropano come substrato la stereospecificit\u00e0 dell'epossipropano generato \u00e8 95% (R) e 5% (S)."}
{"id": "1894289", "revid": "1543377", "url": "https://it.wikipedia.org/wiki?curid=1894289", "title": "Sterolo 14-demetilasi", "text": "La sterolo 14-demetilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450) che catalizza le successive idrossilazioni del gruppo 14\u03b1-metile e del C-15, seguite dall'eliminazione del formato, lasciando il doppio legame 14(15).\nQuesto enzima agisce un ampio raggio di steroidi con un gruppo 14\u03b1-metile.\nLa classe antimicotica degli azoli utilizzata per le infezioni sistemiche inibisce questo enzima rendendo quindi impossibile la sintesi dell'ergosterolo."}
{"id": "1894290", "revid": "1543377", "url": "https://it.wikipedia.org/wiki?curid=1894290", "title": "N-metilcoclaurina 3'-monoossigenasi", "text": "La \"N\"-metilcoclaurina 3'-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450), coinvolta nella sintesi dell'alcaloide benzilisochinolina nelle piante superiori, ma non in quelle inferiori."}
{"id": "1894291", "revid": "1573940", "url": "https://it.wikipedia.org/wiki?curid=1894291", "title": "Metilsterolo monoossigenasi", "text": "La metilsterolo monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede il citocromo \"b\"5. Agisce anche sul 4\u03b1-metil-5\u03b1-colest-7-en-3\u03b2-olo. Lo sterolo pu\u00f2 anche essere il cicloartenolo cos\u00ec come il lanosterolo."}
{"id": "1894292", "revid": "1543377", "url": "https://it.wikipedia.org/wiki?curid=1894292", "title": "Tabersonina 16-idrossilasi", "text": "La tabersonina 16-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450)."}
{"id": "1894293", "revid": "1573940", "url": "https://it.wikipedia.org/wiki?curid=1894293", "title": "7-deossiloganina 7-idrossilasi", "text": "La 7-deossiloganina 7-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450)."}
{"id": "1894294", "revid": "1573940", "url": "https://it.wikipedia.org/wiki?curid=1894294", "title": "Vinorina idrossilasi", "text": "La vinorina idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Catalizza una reazione nella biosintesi dell'alcaloide ajmalina."}
{"id": "1894295", "revid": "1573940", "url": "https://it.wikipedia.org/wiki?curid=1894295", "title": "Taxano 10beta-idrossilasi", "text": "La taxano 10beta-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894296", "revid": "1573940", "url": "https://it.wikipedia.org/wiki?curid=1894296", "title": "Taxano 13alfa-idrossilasi", "text": "La taxano 13alfa-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894297", "revid": "1543377", "url": "https://it.wikipedia.org/wiki?curid=1894297", "title": "Ent-caurene ossidasi", "text": "La ent-caurene ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede citocromo \"P\"450. Catalizza tre successive ossidazioni del gruppo 4-metile dell\"ent\"-caurene generando acido caurenoico."}
{"id": "1894298", "revid": "1573940", "url": "https://it.wikipedia.org/wiki?curid=1894298", "title": "Acido ent-caurenoico ossidasi", "text": "La acido ent-caurenoico ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede citocromo \"P\"450. Catalizza tre successive ossidazioni dell'acido \"ent\"-caurenoico. Il secondo passaggio include la contrazione dell'anello B, generando lo scheletro di gibbano. Nella zucca (\"Cucurbita maxima\"), viene prodotto anche il \"ent\"-6\u03b1,7\u03b1-diidrossicaur-16-en-19-oato."}
{"id": "1894299", "revid": "1543377", "url": "https://it.wikipedia.org/wiki?curid=1894299", "title": "(R)-limonene 6-monoossigenasi", "text": "La (R)-limonene 6-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione \u00e8 stereospecifica con oltre il 95% di resa di \"trans\"-carveolo a partire da (\"R\")-limonene. L'(\"S\")-limonene, il substrato della (S)-limonene 6-monoossigenasi (), non \u00e8 invece un substrato. L'enzima \u00e8 parte della via di biosintesi del carvone nei semi di Carum carvi (cumino)."}
{"id": "1894300", "revid": "1543377", "url": "https://it.wikipedia.org/wiki?curid=1894300", "title": "Magnesio-protoporfirina IX monometil estere ciclasi (ossidativa)", "text": "La magnesio-protoporfirina IX monometil estere ciclasi (ossidativa) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima partecipa alla biosintesi della clorofilla e richiede Fe(II) per l'attivit\u00e0. L'attivit\u00e0 di ciclasi in \"Chlamydomonas reinhardti\" \u00e8 associata esclusivamente alla membrana, mentre quella delle piante cotiledoni \u00e8 associata sia alla membrana che alla frazione solubile."}
{"id": "1894301", "revid": "1543377", "url": "https://it.wikipedia.org/wiki?curid=1894301", "title": "Vanillato monoossigenasi", "text": "La vanillato monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl vanillato \u00e8 il sale che deriva dall'acido vanillico (acido 4-idrossi-3-metossibenzoico), a sua volta una forma ossidata della vanillina. La reazione di prima si pu\u00f2 anche riscrivere cos\u00ec con le specie molecolari:\nL'enzima \u00e8 parte della via di degradazione della vanillina in \"Arthrobacter sp\"."}
{"id": "1894304", "revid": "1543377", "url": "https://it.wikipedia.org/wiki?curid=1894304", "title": "Precorrina-3B sintasi", "text": "La precorrina-3B sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina ferro-zolfo. Un atomo di ossigeno dal diossigeno \u00e8 incorporato nel macrociclo al C-20. Nel meccanismo di biosintesi aerobico della cobalamina, quattro enzimi sono coinvolti nella conversione della precorrina-3A in precorrina-6A. La prima delle quattro reazioni \u00e8 catalizzata dalla precorrina-3B sintasi (CobG), generando precorrina-3B come prodotto. Questo \u00e8 seguito da tre reazioni di metilazione, che introducono un gruppo metilico al C-17 (CobJ; ), C-11 ,(CobM; ) ed al C-1 (CobF; ) del macrociclo, generando rispettivamente precorrina-4, precorrina-5 e precorrina-6A."}
{"id": "1894305", "revid": "110157", "url": "https://it.wikipedia.org/wiki?curid=1894305", "title": "4-idrossiacetofenone monoossigenasi", "text": "La 4-idrossiacetofenone monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nContiene FAD. L'enzima di \"Pseudomonas fluorescens\" ACB, catalizza la conversione di un ampio raggio di derivati dell'acetofenone. Attivit\u00e0 molto alta avviene con composti che presentano un sostituente elettrodonatore nella posizione para dell'anello aromatico[1]. In assenza del substrato, l'enzima pu\u00f2 agire come la NAD(P)H ossidasi ()."}
{"id": "1894306", "revid": "1573940", "url": "https://it.wikipedia.org/wiki?curid=1894306", "title": "Gliceollina sintasi", "text": "La gliceollina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 un proteina eme-tiolata (\"P\"-450). Le gliceolline II and III sono generate dal 2-dimetilallil-(6a\"S\",11a\"S\")-3,6a,9-triidrossipterocarpano mentre la gliceollina I \u00e8 generato dall'isomero-4."}
{"id": "1894307", "revid": "1573940", "url": "https://it.wikipedia.org/wiki?curid=1894307", "title": "2-idrossiisoflavanone sintasi", "text": "La 2-idrossiisoflavanone sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). La 2-idrossiisoflavanone deidratasi () agisce sulla 2-idrossi-2,3-diidrogenisteina, con la perdita di acqua e la formazione di genisteina. Questa reazione potrebbe avvenire spontaneamente."}
{"id": "1894308", "revid": "1573940", "url": "https://it.wikipedia.org/wiki?curid=1894308", "title": "Licodione sintasi", "text": "La licodione sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Probabilmente genera 2-idrossiliquiritigenina che spontaneamente forma licodione. NADH pu\u00f2 agire al posto del NADPH, ma la reazione \u00e8 pi\u00f9 lenta."}
{"id": "1894309", "revid": "1543377", "url": "https://it.wikipedia.org/wiki?curid=1894309", "title": "Flavonoide 3',5'-idrossilasi", "text": "La flavonoide 3',5'-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Il 3',5'-diidrossiflavanone \u00e8 generato dal 3'-idrossiflavanone. Nella \"Petunia hybrida\" l'enzima agisce sulla naringenina, eriodictiolo, diidroquercetina (taxifolina) e sul diidrokaempferolo (aromadendrina). Catalizza l'idrossilazione del 5,7,4'-triidrossiflavanone (naringenina) sia nella posizione 3' per generare eriodictiolo sia nelle posizioni 3' e 5' per generare il 5,7,3',4',5'-pentaidrossiflavanone (diidrotricetina). L'enzima catalizza anche l'idrossilazione del 3,5,7,3',4'-pentaidrossiflavanone (taxifolina) nella posizione 5' generando ampelopsina. Il NADH non \u00e8 un buon sostituto per il NADPH."}
{"id": "1894310", "revid": "365417", "url": "https://it.wikipedia.org/wiki?curid=1894310", "title": "Isoflavone 2'-idrossilasi", "text": "La isoflavone 2'-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Agisce sulla daidzeina, formononetina e genisteina. La 4'-metossiisoflavone 2'-idrossilasi (), catalizza la stessa reazione ma \u00e8 pi\u00f9 specifica e richiede il 4'-metossiisoflavone."}
{"id": "1894311", "revid": "1543377", "url": "https://it.wikipedia.org/wiki?curid=1894311", "title": "Zeaxantina epossidasi", "text": "La zeaxantina epossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD), che \u00e8 attiva sotto condizioni di luce scarsa. Assieme alla violaxantina de-epossidasi (), fa parte del ciclo della xantofilla (o violaxantina), che \u00e8 coinvolto nel proteggere le piante dal danno causato dall'eccessiva luce. Inoltre epossida la luteina in alcune specie di piante superiori."}
{"id": "1894312", "revid": "1573940", "url": "https://it.wikipedia.org/wiki?curid=1894312", "title": "Deossisarpagina idrossilasi", "text": "La deossisarpagina idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450)."}
{"id": "1894313", "revid": "110157", "url": "https://it.wikipedia.org/wiki?curid=1894313", "title": "Fenilacetone monoossigenasi", "text": "La fenilacetone monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Il NADH non pu\u00f2 essere sostituito come coenzima dal NADPH. In aggiunta al fenilacetone, che \u00e8 uno dei migliori substrati mai trovati, questa monoossigenasi Baeyer-Villiger pu\u00f2 ossidare altri chetoni aromatici (1-(4-idrossifenile)propan-2-one, 1-(4-idrossifenile)propan-2-one e 3-fenilbutan-2-one), alcuni chetoni alifatici (dodecan-2-one) e solfuri (1-metil-4-(metisolfanil)benzene)."}
{"id": "1894314", "revid": "1543377", "url": "https://it.wikipedia.org/wiki?curid=1894314", "title": "Acido (+)-abscissico 8'-idrossilasi", "text": "La acido (+)- abscissico 8'-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Catalizza il primo passo della degradazione ossidativa dell'acido abscissico e viene considerato l'enzima pi\u00f9 importante nel controllo della percentuale di degrazione di questo ormone delle piante.[1]. Il CO inibisce la reazione, ma i suoi effetti possono essere ribaltati dalla presenza della luce blu[1]. L'8'-idrossiabscissato generato pu\u00f2 essere convertito in acido (-)-faseico, molto probabilmente in maniera spontanea. Altri enzimi sono coinvolti nel pathway di biosintesi dell'acido abscissico, quali la xantossina deidrogenasi (), la aldeide abscissica ossidasi () e la 9-cis-epossicarotenoide diossigenasi ()."}
{"id": "1894315", "revid": "1543377", "url": "https://it.wikipedia.org/wiki?curid=1894315", "title": "Litocolato 6beta-idrossilasi", "text": "La litocolato 6beta-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). L'espressione del gene per questo enzima \u00e8 50 volte pi\u00f9 alta nei criceti maschi rispetto alle femmine."}
{"id": "1894316", "revid": "1543377", "url": "https://it.wikipedia.org/wiki?curid=1894316", "title": "7alfa-idrossicolest-4-en-3-one 12alfa-idrossilasi", "text": "La 7alfa-idrossicolest-4-en-3-one 12alfa-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolato (\"P\"-450). Richiede la NADPH-emoproteina reduttasi () ed il citocromo \"b\"5 per l'attivit\u00e0 massima. Questo enzima \u00e8 importante nella biosintesi dell'acido biliare, poich\u00e9 \u00e8 responsabile del bilanciamento tra la formazione dell'acido colico e quello chenodeossicolico."}
{"id": "1894318", "revid": "1543377", "url": "https://it.wikipedia.org/wiki?curid=1894318", "title": "5beta-colestano-3alfa,7alfa-diolo 12alfa-idrossilasi", "text": "La 5beta-colestano-3alfa,7alfa-diolo 12alfa-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Questo \u00e8 l'enzima chiave per la biosintesi dell'acido biliare, acido colico (acido 3\u03b1,7\u03b1,12\u03b1-triidrossi-5\u03b2-colanoico). L'attivit\u00e0 di questo enzima determina la resa biosintetica dell'acido colico rispetto a quello chenodeossicolico. L'enzima \u00e8 in grado anche di idrossilare il substrato nelle posizioni 25 e 26, ma con risultato peggiore."}
{"id": "1894319", "revid": "327773", "url": "https://it.wikipedia.org/wiki?curid=1894319", "title": "Taurochenodeossicolato 6alfa-idrossilasi", "text": "La taurochenodeossicolato 6alfa-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Richiede citocromo \"b\"5 per l'attivit\u00e0 massima. Agisce sul taurochenodeossicolato, taurodeossicolato e meno sul litocolato e sul chenodeossicolato. Nel maiale adulto (\"Sus scrofa\"), l'acido iocolico rimpiazza l'acido colico come acido biliare primario.\nSi tratta dell'enzima maggiormente coinvolto nella degradazione dei farmaci che \u00e8 responsabile della farmaco resistenza in sede tumorale coniugato con P-pg (glicoproteina P la principale del complesso APC).\nAlcuni farmaci hanno una funzione inibitrice forte sul CYP3A come per esempio la claritromicina e l'itraconazolo, altri farmaci sono inibitori moderati come il fluconazolo facendo cos\u00ec aumentare le concentrazioni plasmatiche di altri farmaci che vengono inattivati attraverso il CYP3A. Invece gli induttori come ad esempio la rifampicina e la carbamazepina riducono le concentrazioni plasmatiche di altri farmaci i quali vengono inattivati dal CYP3A. "}
{"id": "1894321", "revid": "1543377", "url": "https://it.wikipedia.org/wiki?curid=1894321", "title": "Colesterolo 24-idrossilasi", "text": "La colesterolo 24-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Pu\u00f2 produrre anche 25-idrossicolesterolo. Inoltre, pu\u00f2 idrossilare ulteriormente il prodotto a 24,25-diidrossicolesterolo e 24,27-diidrossicolesterolo. Questa reazione \u00e8 la prima tappa della degradazione enzimatica del colesterolo nel cervello poich\u00e9 l'idrossicolesterolo, a differenza del colesterolo, pu\u00f2 oltrepassare la barriera sangue-cervello."}
{"id": "1894322", "revid": "1543377", "url": "https://it.wikipedia.org/wiki?curid=1894322", "title": "24-idrossicolesterolo 7alfa-idrossilasi", "text": "La 24-idrossicolesterolo 7alfa-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450), che si trova nei microsomi del fegato e nell'epitelio ciliato non pigmentato. \u00c8 specifico per il substrato (24\"R\")-colest-5-ene-3\u03b2,24-diolo."}
{"id": "1894324", "revid": "1543377", "url": "https://it.wikipedia.org/wiki?curid=1894324", "title": "25-idrossicolesterolo 7alfa-idrossilasi", "text": "La 25-idrossicolesterolo 7alfa-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). A differenza della 24-idrossicolesterolo 7alfa-idrossilasi (), che \u00e8 specifica per il suo substrato ossisterolo, questo enzima pu\u00f2 anche metabolizzare gli ossisteroli 24,25-epossicolesterolo, 22-idrossicolesterolo ed il 24-idrossicolesterolo, ma con minore risultato."}
{"id": "1894325", "revid": "1543377", "url": "https://it.wikipedia.org/wiki?curid=1894325", "title": "Monoossigenasi aspecifica", "text": "La monoossigenasi aspecifica \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un gruppo di proteine eme-tiolate (\"P\"-450) che agiscono su un ampio spettro di substrati, tra cui molti xenobiotici, steroidi, acidi grassi, vitamine e prostaglandine. Le reazioni catalizzate includono idrossilazione, epossidazione, \"N\"-ossidazione, sulfoossidazione, deamminazione, \"N\"-, \"S\"- e \"O\"-dealchilazioni. \nInsieme alla NADPH-emoproteina reduttasi (), essa forma un sistema in cui due equivalenti di riduzione sono forniti da NADPH. Alcune delle reazioni attribuite alla alcano 1-monoossigenasi ( sono in realt\u00e0 catalizzate dalla monoossigenasi aspecifica."}
{"id": "1894327", "revid": "1543377", "url": "https://it.wikipedia.org/wiki?curid=1894327", "title": "Alcanale monoossigenasi (legata ad FMN)", "text": "La alcanale monoossigenasi (legata ad FMN) \u00e8 un enzima appartenente alla classe delle ossidoreduttasi, che catalizza la seguente reazione:\nLa sequenza della reazione comprende l'incorporazione di una molecola di ossigeno all'interno di FMN ridotta, con conseguente reazione con l'aldeide, che contribuisce ad attivare il complesso FMN-H2O che si rompe generando luce. L'enzima \u00e8 altamente specifico per FMN ridotta e per aldeidi alifatiche a lunga catena (con otto o pi\u00f9 carboni)."}
{"id": "1894328", "revid": "110157", "url": "https://it.wikipedia.org/wiki?curid=1894328", "title": "Alcanosulfonato monoossigenasi", "text": "La alcanosulfonato monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Escherichia coli\" catalizza la desulfonazione di un notevole numero di sulfonati alifatici, ma non desulfona la taurina (2-amminoetanosulfonato) o sulfonati aromatici. Esso non si serve di FMN come cofattore legato, ma usa FMN ridotta (FMNH2) come un substrato. FMNH2 \u00e8 fornita da SsuE, la associata FMN reduttasi ()."}
{"id": "1894329", "revid": "110157", "url": "https://it.wikipedia.org/wiki?curid=1894329", "title": "Canfora 5-monoossigenasi", "text": "La canfora 5-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Agisce anche sul (-)-canfora e sul 1,2-canfolide, generando 5-esso-idrossi-1,2-canfolide."}
{"id": "1894330", "revid": "1573940", "url": "https://it.wikipedia.org/wiki?curid=1894330", "title": "Canfora 1,2-monoossigenasi", "text": "La canfora 1,2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1894331", "revid": "110157", "url": "https://it.wikipedia.org/wiki?curid=1894331", "title": "Alcano 1-monoossigenasi", "text": "La alcano 1-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nAlcuni enzimi in questo gruppo sono proteina eme-tiolata (\"P\"-450); idrossila anche gli acidi grassi in posizione \u03c9."}
{"id": "1894332", "revid": "110157", "url": "https://it.wikipedia.org/wiki?curid=1894332", "title": "Steroide 11beta-monoossigenasi", "text": "La steroide 11beta-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). Idrissila anche gli steroidi nella posizione 18, e converte il 18-idrossicorticosterone in aldosterone."}
{"id": "1894333", "revid": "110157", "url": "https://it.wikipedia.org/wiki?curid=1894333", "title": "Corticosterone 18-monoossigenasi", "text": "La corticosterone 18-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894334", "revid": "154893", "url": "https://it.wikipedia.org/wiki?curid=1894334", "title": "Colesterolo monoossigenasi (taglia la catena laterale)", "text": "La colesterolo monoossigenasi (taglia la catena laterale) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450). La reazione avviene in tre passaggi, con l'idrossilazione di C-20 e C-22 che precede la rottura della catena laterale presso il C-20."}
{"id": "1894335", "revid": "1543377", "url": "https://it.wikipedia.org/wiki?curid=1894335", "title": "Colina monoossigenasi", "text": "La colina monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Spinacia oleracea\", localizzato all'interno dei cloroplasti, contiene un cluster ferro-zolfo di tipo Rieske (2Fe-2S) e probabilmente anche un centro Fe mononucleare. L'enzima richiede Mg2+ e catalizza il primo passaggio della sintesi di glicina betaina. \nLa sintesi della betaina.\nIn molti batteri, piante ed animali, la betaina \u00e8 sintetizzata in due passaggi. Dapprima la colina viene convertita in betaina aldeide, quindi essa \u00e8 convertita ad aldeide. Diversi enzimi sono coinvolti nella prima reazione. Nelle piante, la reazione \u00e8 catalizzata da questo enzima, mentre negli animali ed in molti batteri \u00e8 catalizzata dalla colina deidrogenasi legata alla membrana plasmatica () o dalla colina ossidasi solubile (). \nL'enzima coinvolto nel secondo passaggio, la betaina-aldeide deidrogenasi (), \u00e8 lo stesso in piante, animali e batteri. In alcuni batteri, la betaina viene sintetizzata a partire dalla glicina, attraverso l'azione della glicina/sarcosina N-metiltransferasi () e dalla sarcosina/dimetilglicina N-metiltransferasi ()."}
{"id": "1894336", "revid": "1318658", "url": "https://it.wikipedia.org/wiki?curid=1894336", "title": "Fenilalanina 4-monoossigenasi", "text": "La fenilalanina 4-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl sito attivo contiene ferro (II) mononucleare. La reazione coinvolge un arene ossido che si modifica per fornire il gruppo idrossi fenolico. Questo porta alla migrazione dell'idrogeno del C-4 al C-3. Questo processo \u00e8 conosciuto come spostamento NIH-. La 4a-idrossitetraidrobiopterina generata pu\u00f2 deidratarsi in 6,7-diidrobiopterina, sia spontaneamente che mediante l'azione della idrossitetraidrobiopterina deidratasi (). La 6,7-diidrobiopterina pu\u00f2 essere ridotta enzimaticamente a tetraidrobiopterina, dalla 6,7-diidropteridina reduttasi (), oppure lentamente si trasforma nel composto pi\u00f9 stabile 7,8-diidrobiopterina.\nNel caso di una mutazione genetica che si traduca in una carenza o assenza dell'enzima fenilalanina 4-monoossigenasi si osserva un eccessivo accumulo di fenilalanina nell'organismo. Questo disturbo del metabolismo degli amminoacidi causa una sindrome clinica nota come fenilchetonuria."}
{"id": "1894337", "revid": "110559499", "url": "https://it.wikipedia.org/wiki?curid=1894337", "title": "Tirosina 3-monoossigenasi", "text": "La tirosina 3-monoossigenasi o tirosina idrossilasi (TH) \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 la prima reazione della via biosintetica per la sintesi dei neurotrasmettitori della famiglia delle catecolamine, che comprendono la dopamina, la noradrenalina e l'adrenalina.\nIl sito attivo contiene ferro(II) mononucleare. La 4a-idrossitetraidrobiopterina generata \u00e8 in grado di deidratarsi a 6,7-diidrobiopterina, sia spontaneamente che mediante l'azione della 4a-idrossitetraidrobiopterina deidratasi (). La 6,7-diidrobiopterina pu\u00f2 essere enzimaticamente ridotta a tetraidrobiopterina, da parte della 6,7-diidropteridina reduttasi (), o lentamente si trasforma nel composto pi\u00f9 stabile 7,8-diidrobiopterina.\nStruttura e funzioni.\n\u00c8 un tetramero composto da quattro subunit\u00e0 identiche di 60 kilodaltons ed \u00e8 un substrato efficace per almeno nove tipi di protein-chinasi. L'enzima \u00e8 attivato mediante fosforilazione. Un singolo residuo di serina, la numero 40, \u00e8 bersaglio della PKA, PKG, PKC, CAMK II, chinasi ribosomiali 1 e 2 (Rsk-1, Rsk-2) e persino della acetil-CoA carbossilasi chinasi. \nLa fosforilazione da parte della CAMK II richiede la presenza del coattivatore proteina 14-3-3beta.\nAltri residui di serina possono essere fosforilati oltre alla serina 40. La serina 31, ad esempio, pu\u00f2 essere fosforilata dalle MAPKs e dalla chinasi ciclo-dipendente Cdk-5. In alcune preparazioni di colture cellulari, la tirosina idrossilasi \u00e8 fosforilata sulla serina 8 dalla chinasi ciclo-dipendente Cdk-1, mentre la serina 19 diviene bersaglio aggiuntivo delle chinasi Rsk-1 e -2.\nQuale sia il significato fisiologico e funzionale di una cos\u00ec complessa regolazione, non \u00e8 ancora chiaro. La TH \u00e8 presente nei neuroni del sistema nervoso centrale e periferico che sintetizzano catecolammine. L'enzima \u00e8 anche presente in elevata quantit\u00e0 nei neuroni che nello sviluppo diventeranno cellule cromaffini del surrene, concentrandosi nei terminali sinaptici.\nLa regolazione della sua fosforilazione \u00e8 condizionata dagli stimoli che innalzano le concentrazioni di AMP ciclico e ioni calcio. La sintesi delle catecolammine tramite questo enzima limitante della sintesi (rate-limiting) avverrebbe quindi principalmente per fosforilazione dipendente dalla PKA, dalla PKC e dalla CAMK II. \nTutti i neurotrasmettitori che, in aggiunta, portano alla attivazione delle MAPKs (risposte biologiche prolungate) potrebbero parimenti controllare la sintesi di noradrenalina e dopamina utili nella stabilizzazione della risposta biologica di partenza.\nLa chinasi cAMP dipendente, oltre a fosforilare le TH, fosforila anche la proteina CREB, la quale legandosi al sito CRE a monte del gene della TH, ne aumenta la frequenza della trascrizione (perch\u00e9 facilita il legame della RNA polimerasi al promotore del gene)."}
{"id": "1894338", "revid": "110157", "url": "https://it.wikipedia.org/wiki?curid=1894338", "title": "Antranilato 3-monoossigenasi", "text": "La antranilato 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1894339", "revid": "110157", "url": "https://it.wikipedia.org/wiki?curid=1894339", "title": "Triptofano 5-monoossigenasi", "text": "La triptofano 5-monoossigenasi (nota anche come triptofano idrossilasi, o TPH) \u00e8 un enzima appartenente alla classe delle ossidoreduttasi, che catalizza la seguente reazione:\nLa pathway di sintesi della serotonina.\nL'enzima interviene nell'idrossilazione in posizione 5 del triptofano, portando alla formazione del 5-idrossitriptofano, intermedio da cui origina la serotonina.\nIl centro attivo dell'enzima contiene ferro(II) mononucleare. La sua attivit\u00e0 pu\u00f2 essere incrementata variandone il grado di fosforilazione: una protein chinasi attivata dal calcio (ad esempio la protein chinasi A) induce la fosforilazione dell'enzima, portandolo dalla forma inattiva (defosforilata) a quella attiva (fosforilata).\nDestino della 4a-idrossitetraidrobiopterina.\nLa 4a-idrossitetraidrobiopterina generata pu\u00f2 deidratarsi a 6,7-diidrobiopterina, sia spontaneamente, sia mediante l'azione della 4a-idrossitetraidrobiopterina deidratasi (). La 6,7-diidrobiopterina pu\u00f2 essere enzimaticamente ridotta a tetraidrobiopterina (dalla 6,7-diidropteridina reduttasi, ) o lentamente si trasforma nel composto pi\u00f9 stabile 7,8-diidrobiopterina."}
{"id": "1894340", "revid": "110157", "url": "https://it.wikipedia.org/wiki?curid=1894340", "title": "Gliceril-etere monoossigenasi", "text": "La gliceril-etere monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede glutatione ridotto e fosfolipidi per la massima attivit\u00e0. Il prodotto spontaneamente si rompe per generare un'aldeide grassa e glicerolo."}
{"id": "1894341", "revid": "110157", "url": "https://it.wikipedia.org/wiki?curid=1894341", "title": "Mandelato 4-monoossigenasi", "text": "La mandelato 4-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede Fe2+."}
{"id": "1894342", "revid": "1543377", "url": "https://it.wikipedia.org/wiki?curid=1894342", "title": "Dopamina beta-monoossigenasi", "text": "La dopamina beta-monoossigenasi, anche conosciuta come dopamina \u03b2-idrossilasi (DBH), \u00e8 un enzima appartenente alla classe delle ossidoreduttasi, che catalizza la trasformazione della dopamina in noradrenalina secondo la seguente reazione:\n3,4-diidrossifenetilammina + ascorbato + O2 noradrenalina + deidroascorbato + H2O\nL'enzima \u00e8 una proteina a rame, stimolata dal fumarato."}
{"id": "1894343", "revid": "110157", "url": "https://it.wikipedia.org/wiki?curid=1894343", "title": "Peptidilglicina monoossigenasi", "text": "La peptidilglicina monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina contenente rame. Le peptidilglicine con un residuo amminoacidico neutrale nella penultima posizione sono i migliori substrati per l'enzima. Il prodotto \u00e8 instabile e dismuta a gliossilato, in una reazione catalizzata dalla peptidilammidoglicolato liasi (). Coinvolto nel passo finale nella biosintesi della \u03b1-melanotropina e dei peptidi attivi biologicamente correlati."}
{"id": "1894344", "revid": "110157", "url": "https://it.wikipedia.org/wiki?curid=1894344", "title": "Aminociclopropanocarbossilato ossidasi", "text": "La amminociclopropanocarbossilato ossidasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 un enzima ferrico senza eme. Richiede O2 per l'attivit\u00e0. Nell'enzima delle piante, l'etilene ha funzione di segnalazione, come la stimolazione della maturazione del fiore."}
{"id": "1894345", "revid": "1543377", "url": "https://it.wikipedia.org/wiki?curid=1894345", "title": "Monofenolo monoossigenasi", "text": "La monofenolo monoossigenasi o tirosinasi \u00e8 un enzima appartenente alla classe delle ossidoreduttasi, che catalizza la seguente reazione:\nFa parte di un gruppo di proteine contenenti rame che catalizzano anche la reazione della catecolo ossidasi () solo se gli 1,2-benzenedioli sono disponibili come substrati."}
{"id": "1894346", "revid": "120582679", "url": "https://it.wikipedia.org/wiki?curid=1894346", "title": "CMP-N-acetilneuraminato monoossigenasi", "text": "La CMP-\"N\"-acetilneuraminato monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima contiene sia un centro di tipo Rieske [2Fe-2S] che un secondo centro ferrico. Il ferricitocromo \"b\"5 prodotto \u00e8 ridotto a NADH dalla citocromo-b5 reduttasi (). L'enzima \u00e8 attivato dal Fe2+ o dal Fe3+."}
{"id": "1894347", "revid": "110157", "url": "https://it.wikipedia.org/wiki?curid=1894347", "title": "Stearoil-CoA 9-desaturasi", "text": "La stearoil-CoA 9-desaturasi \u00e8 un enzima appartenente alla classe delle ossidoreduttasi, che catalizza la seguente reazione:\nE una proteina ferrica. L'enzima del fegato di ratto \u00e8 un sistema enzimatico che coinvolge il citocromo \"b\"5 e la citocromo-b5 reduttasi (). Il ferricitocromo \"b\"5 prodotto, \u00e8 ridotto dal NADH e dalla citocromo-b5 reduttasi."}
{"id": "1894348", "revid": "110157", "url": "https://it.wikipedia.org/wiki?curid=1894348", "title": "Linoleoil-CoA desaturasi", "text": "La linoleoil-CoA desaturasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una proteina ferrica. L'enzima del fegato di ratto \u00e8 un sistema che coinvolge il citocromo b5 e la citocromo-b5 reduttasi ()."}
{"id": "1894349", "revid": "110157", "url": "https://it.wikipedia.org/wiki?curid=1894349", "title": "Deacetossicefalosporina-C sintasi", "text": "La deacetossicefalosporina-C sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima fa parte della via di biosintesi della penicillina."}
{"id": "1894351", "revid": "1573940", "url": "https://it.wikipedia.org/wiki?curid=1894351", "title": "(S)-cheilantifolina sintasi", "text": "La (S)-cheilantifolina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una proteina eme-tiolata (\"P\"-450) che catalizza una reazione ossidativa che non incorpora ossigeno nel prodotto. Genera il secondo ponte metilenediossi della cheilantifolina (alcaloide della protoberberina) mediante la chiusura dell'anello dei gruppi fenolico e metossi adiacenti della sculerina."}
{"id": "1894352", "revid": "15756", "url": "https://it.wikipedia.org/wiki?curid=1894352", "title": "Berbamunina sintasi", "text": "La berbamunina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una proteina eme-tiolata (\"P\"-450). Genera la berbamunina (alcaloide della bisbenzilisochinolina) mediante l'ossidazione del fenolo della \"N\"-metilcoclaurina senza l'incorporazione dell'ossigeno nel prodotto. La reazione delle due molecole (\"R\")-\"N\"-metilcoclaurina produce il dimero guattagaumerina."}
{"id": "1894353", "revid": "1573940", "url": "https://it.wikipedia.org/wiki?curid=1894353", "title": "Salutaridina sintasi", "text": "La salutaridina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una proteina eme-tiolata (\"P\"-450). Genera la salutaridina, alcaloide della morfina, mediante l'ossidazione intramolecolare del fenolo della reticulina, senza l'incorporazione dell'ossigeno nel prodotto."}
{"id": "1894354", "revid": "1573940", "url": "https://it.wikipedia.org/wiki?curid=1894354", "title": "(S)-canadina sintasi", "text": "La (S)-canadina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una proteina eme-tiolata (\"P\"-450), che catalizza una reazione ossidativa che non incorpora ossigeno nel prodotto. L'ossidazione del gruppo metossifenolo dell'alcaloide tetraidrocolumbamina risulta nella formazione del ponte metossi della canadina."}
{"id": "1894355", "revid": "1573940", "url": "https://it.wikipedia.org/wiki?curid=1894355", "title": "Latosterolo ossidasi", "text": "La latosterolo ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima catalizza l'introduzione di un doppio legame C5 nell'anello B dei \u03947-steroli per ottenere i corrispondenti \u03945,7-steroli nei mammiferi, nel lievito e nelle piante. Fa parte della via di biosintesi degli steroli nelle piante."}
{"id": "1894356", "revid": "869733", "url": "https://it.wikipedia.org/wiki?curid=1894356", "title": "The Truth", "text": ""}
{"id": "1894359", "revid": "3732", "url": "https://it.wikipedia.org/wiki?curid=1894359", "title": "RDBMS", "text": ""}
{"id": "1894360", "revid": "1543377", "url": "https://it.wikipedia.org/wiki?curid=1894360", "title": "Chinurenina 7,8-idrossilasi", "text": "La chinurenina 7,8-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima \u00e8 coinvolto nel metabolismo del triptofano."}
{"id": "1894361", "revid": "1543377", "url": "https://it.wikipedia.org/wiki?curid=1894361", "title": "Eme ossigenasi", "text": "La eme ossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede NADH o NADPH e la NADPH-emoproteina reduttasi (). Gli atomi terminali di ossigeno, che sono incorporati nel gruppo carbonilico degli anelli pirrolici A e B della biliverdina derivano da due molecole separate di ossigeno. La terza molecola di ossigeno fornisce l'atomo che converte il carbonio\u03b1 in CO. Il ferro centrale deriva dallo stato ridotto del NAD(P)H."}
{"id": "1894362", "revid": "110157", "url": "https://it.wikipedia.org/wiki?curid=1894362", "title": "Progesterone monoossigenasi", "text": "La progesterone monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nHa un'estesa specificit\u00e0. Un enzima solo dell'ascomicete Neonectria radicicola, la chetosteroide monoossigenasi (), catalizza sia questa reazione che quella della androst-4-ene-3,17-dione monoossigenasi ()."}
{"id": "1894363", "revid": "1573940", "url": "https://it.wikipedia.org/wiki?curid=1894363", "title": "Squalene monoossigenasi", "text": "La squalene monoossigenasi (squalene epossidasi) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD) che, assieme alla lanosterolo sintasi (), era conosciuta come squalene ossidociclasi da non confondere con lo squalene epossido ciclasi che \u00e8 l'enzima successivo per la sintesi del lanosterolo nelle cellule fungine.\nIn ambito medico \u00e8 molto importante poich\u00e9 \u00e8 l'enzima inattivato dalla classe di antimicotici delle Allilamine che cos\u00ec facendo inibisce la biosintesi dell'ergosterolo."}
{"id": "1894364", "revid": "1543377", "url": "https://it.wikipedia.org/wiki?curid=1894364", "title": "Steroide 17alfa-monoossigenasi", "text": "La steroide 17alfa-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede NADH (o NADPH) e \"P\"-450."}
{"id": "1894365", "revid": "767487", "url": "https://it.wikipedia.org/wiki?curid=1894365", "title": "Steroide 21-monoossigenasi", "text": "La steroide 21-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 un sistema enzimatico che coinvolge una proteina eme-tiolata (\"P\"-450) ed una flavoproteina."}
{"id": "1894366", "revid": "110157", "url": "https://it.wikipedia.org/wiki?curid=1894366", "title": "Estradiolo 6beta-monoossigenasi", "text": "La estradiolo 6beta-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894367", "revid": "238230", "url": "https://it.wikipedia.org/wiki?curid=1894367", "title": "Achille Bocchi", "text": "Biografia.\nNacque da Giulio e da Costanza Zambeccari, e studi\u00f2 sotto Giovan Battista Pio nell'Universit\u00e0 bolognese dove nel 1508, a soli venti anni, ottenne la cattedra di lettere greche. Pubblicata una \"Apologia in Plautum\" e la traduzione in latino della \"Vita di Cicerone\" di Plutarco, dal 1512 pass\u00f2 all'insegnamento di retorica e poetica e infine, dal 1525, tenne la cattedra di umanit\u00e0. Il 27 ottobre 1536 fu posto in pensione, a condizione per\u00f2 che continuasse a insegnare privatamente, e fu incaricato di scrivere una \"Historia bononiensis\".\nAmico e favorito di papa Paolo III e del nipote di questi, Alessandro Farnese, del cardinale Jacopo Sadoleto e influente personaggio della vita pubblica bolognese, spos\u00f2 Taddea Grassi, nipote del cardinale Achille Grassi: anche il figlio Pirro fu professore dello Studio di Bologna dal 1543 al 1551.\nPalazzo Bocchi.\nNel 1546 s'inaugurava il palazzo il cui progetto il Bocchi aveva affidato al famoso architetto Jacopo Barozzi da Vignola, che sorge nell'attuale via Goito: nella facciata il Bocchi fece incidere due iscrizioni, una in latino, tratta dalla I \"epistola\" di Orazio, \u00abSarai re, dicono, se agirai rettamente\u00bb e l'altra in ebraico, tratta dal \"Salmo\" 120: \u00abEterno, liberami dalle labbra menzognere e dalla lingua ingannatrice\u00bb. Il palazzo divenne la sede dell'Accademia Hermathena, da lui stesso fondata anni prima, il cui nome - fusione di Hermes e di Athena - allude all'intera conoscenza umana, tanto razionale quanto ermetica.\nE all'intera conoscenza intendono riferirsi i \"Symbolicarum quaestionum de universo genere quas serio ludebat libri quinque\", pubblicati a Bologna nel 1555 e arricchiti dalle incisioni di Giulio Bonasone - forse su disegno di Prospero Fontana, il pittore che affresc\u00f2 Palazzo Bocchi - di 151 emblemi, ciascuno accompagnato da versi che sviluppano il tema nascosto nel simbolo.\nCos\u00ec, l'immagine della \"Prudentia circumspecta\", accompagnata dal motto \u00abCognosce Elige Matura\u00bb, raffigura una donna che cavalca un delfino, animale fidato e intelligente, che attraversa un mare tempestoso, le vicende della vita; porta al collo una catena, la connessione delle cose, che regge un ciondolo a forma di cuore, l'amore spirituale, e regge una bilancia, l'equilibrio, che pesa sopra i due piatti una sfera, la possibilit\u00e0, e un cubo, la saggezza, volgendo lo sguardo indietro, verso il passato.\nLa formazione culturale del Bocchi \u00e8 radicata nel platonismo, secondo l'insegnamento di Ludovico Ricchieri: l'uomo \u00e8 legato alla terra e alle contingenze della sua vita, ma con l'aiuto della grazia divina la sua mente pu\u00f2 giungere alla contemplazione di Dio, purch\u00e9 con \u00abmente syncerissima\u00bb, senza pratiche esteriori e nel silenzio della solitudine.\nL'Accademia Hermathena.\nLe \"Annotazioni della volgar lingua\", dialogo di Giovanni Filoteo Achillini, pubblicato a Bologna nel 1536, descrive le dotte discussioni tenute in un circolo di amici formato dal Bocchi, da Leandro Alberti, da Romolo Amaseo, da Claudio Lambertini e da Alessandro Manzoli. Ma alle riunioni dell'Accademia parteciparono anche il futuro cardinale Gabriele Paleotti, Ulisse Aldrovandi e anche, malgrado il suo formale aristotelismo averroistico, il professor Ludovico Boccadiferro.\nVi partecip\u00f2 per pi\u00f9 di un anno anche il famoso Paolo Ricci, alias Camillo Renato, alias ancora Lisia Fileno, giunto a Bologna verso la fine del 1538 a diffondere il suo spiritualismo valdesiano, gi\u00e0 sospetto di eresia e fattosi col tempo sempre pi\u00f9 radicale, tanto da dover fuggire, nel febbraio del 1540, per sottrarsi all'arresto minacciato dall'Inquisizione di Bologna. In quest'occasione furono il Bocchi e i suoi amici a sollecitarlo alla fuga da Bologna, dopo aver tentato invano di trattare con l'inquisitore."}
{"id": "1894368", "revid": "110157", "url": "https://it.wikipedia.org/wiki?curid=1894368", "title": "Androst-4-ene-3,17-dione monoossigenasi", "text": "La androst-4-ene-3,17-dione monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nHa un'ampia specificit\u00e0. Un solo enzima dell'ascomicete \"Neonectria radicicola\" (chetosteroide monoossigenasi ) catalizza sia questa reazione, che quella catalizzata dalla aralchilammina deidrogenasi ()."}
{"id": "1894369", "revid": "110157", "url": "https://it.wikipedia.org/wiki?curid=1894369", "title": "Progesterone 11alfa-monoossigenasi", "text": "La progesterone 11alfa-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894370", "revid": "363629", "url": "https://it.wikipedia.org/wiki?curid=1894370", "title": "4-metossibenzoato monoossigenasi (O-demetilante)", "text": "La 4-metossibenzoato monoossigenasi (O-demetilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima dei batteri \u00e8 costituito da una proteina tipo ferredossina e da una flavoproteina (FMN) ferro-zolfo. Agisce anche sull'etossibenzoato, \"N-\"metil-4-amminobenzoato e sul toluato. L'enzima dei funghi agisce meglio sul veratrato."}
{"id": "1894371", "revid": "110157", "url": "https://it.wikipedia.org/wiki?curid=1894371", "title": "Plasmaniletanolammina desaturasi", "text": "La plasmaniletanolammina desaturasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede NADPH o NADH. Potrebbe coinvolgere il citocromo \"b\"5. Richiede Mg2+ e ATP."}
{"id": "1894372", "revid": "110157", "url": "https://it.wikipedia.org/wiki?curid=1894372", "title": "Fillochinone monoossigenasi (2,3-epossidante)", "text": "La fillochinone monoossigenasi (2,3-epossidante) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894373", "revid": "110157", "url": "https://it.wikipedia.org/wiki?curid=1894373", "title": "Latia-luciferina monoossigenasi (demetilante)", "text": "La Latia-luciferina monoossigenasi (demetila) \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina. \"Latia\" \u00e8 un mollusco bioluminescente. La reazione probabilmente coinvolge due enzimi, una ossigenasi seguita da una monoossigenasi per l'attuale passo di emissione della luce."}
{"id": "1894374", "revid": "110157", "url": "https://it.wikipedia.org/wiki?curid=1894374", "title": "Ecdisone 20-monoossigenasi", "text": "La ecdisone 20-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 un enzima che deriva dal corpo grasso degli insetti o dai tubuli malpighiani e che coinvolge una proteina eme-tiolata (\"P\"-450). NADPH pu\u00f2 agire come ultimo donatore di idrogeno."}
{"id": "1894375", "revid": "1543377", "url": "https://it.wikipedia.org/wiki?curid=1894375", "title": "3-idrossibenzoato 2-monoossigenasi", "text": "La 3-idrossibenzoato 2-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894376", "revid": "110157", "url": "https://it.wikipedia.org/wiki?curid=1894376", "title": "Steroide 9alfa-monoossigenasi", "text": "La steroide 9alfa-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 un sistema enzimatico che coinvolge una flavoproteina (FMN) e due proteine ferro-zolfo."}
{"id": "1894377", "revid": "110157", "url": "https://it.wikipedia.org/wiki?curid=1894377", "title": "2-idrossipiridina 5-monoossigenasi", "text": "La 2-idrossipiridina 5-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ossida anche la 2,5-diidrossipiridina, ma non agisce sulla 3-idrossipiridina, 4-idrossipiridina o sulla 2,6-diidrossipiridina."}
{"id": "1894378", "revid": "1573940", "url": "https://it.wikipedia.org/wiki?curid=1894378", "title": "Juglone 3-monoossigenasi", "text": "La juglone 3-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche sul 1,4-naftochinone, sulla naftazarina e sul 2-cloro-1,4-naftochinone, ma non su altri composti correlati."}
{"id": "1894379", "revid": "1573940", "url": "https://it.wikipedia.org/wiki?curid=1894379", "title": "Linaloolo 8-monoossigenasi", "text": "La linaloolo 8-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina eme-tiolata (\"P\"-450)."}
{"id": "1894380", "revid": "110157", "url": "https://it.wikipedia.org/wiki?curid=1894380", "title": "Deossiipusina monoossigenasi", "text": "La deossiipusina monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza il passo finale nella formazione dell'amminoacido ipusina in \"eIF5\" (fattore d'inizio di traduzione 5A eucariotico)."}
{"id": "1894381", "revid": "1573940", "url": "https://it.wikipedia.org/wiki?curid=1894381", "title": "Carotene 7,8-desaturasi", "text": "La Carotene 7,8-desaturasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche sul \u03b6-carotene due volte, per generare licopene e convertire il \u03b2-zeacarotene in \u03b3-carotene, ed il \"pro\"-\u03b6-carotene in prolicopene (mediante doppia reazione)"}
{"id": "1894382", "revid": "1573940", "url": "https://it.wikipedia.org/wiki?curid=1894382", "title": "Miristoil-CoA 11-(E) desaturasi", "text": "La miristoil-CoA 11-(E) desaturasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella sintesi del feromone del sesso nella falena \"Spodoptera littoralis\". Il composto (\"E\")-11-tetradecenoil-CoA \u00e8 generato dalla rimozione stereospecifica dell'idrogeno \"pro\"-\"R\" dal carbonio-11 e dell'idrogeno \"pro\"-\"S\" dal C-12. La miristoil-CoA 11-(Z) desaturasi (), genera l'isomero \"Z\" mediante taglio stereospecifico dell'idrogeno \"pro\"-\"R\" sul C-11 e sul C-12."}
{"id": "1894383", "revid": "1573940", "url": "https://it.wikipedia.org/wiki?curid=1894383", "title": "Miristoil-CoA 11-(Z) desaturasi", "text": "La miristoil-CoA 11-(Z) desaturasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nella sintesi del feromone del sesso nella falena \"Spodoptera littoralis\". Il composto (\"Z\")-11-tetradecenoil-CoA \u00e8 generato dalla rimozione stereospecifica dell'idrogeno \"pro\"-\"R\" dal carbonio-11 e -12. La miristoil-CoA 11-(E) desaturasi (), genera l'isomero \"Z\" mediante taglio stereospecifico dell'idrogeno \"pro\"-\"R\" sul C-11 e \"pro\"-\"S\" sul C-12."}
{"id": "1894384", "revid": "1573940", "url": "https://it.wikipedia.org/wiki?curid=1894384", "title": "Delta12-acido grasso deidrogenasi", "text": "La DELTA12-acido grasso deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene un ferro non eme. "}
{"id": "1894386", "revid": "1543377", "url": "https://it.wikipedia.org/wiki?curid=1894386", "title": "Monoprenil isoflavone epossidasi", "text": "La monoprenil isoflavone epossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD), con alta specificit\u00e0 per il monoprenil isoflavone. Il prodotto della reazione di epossidazione del prenile contiene un atomo di ossigeno che deriva dall'O2, ma non dall'H2O. La reazione \u00e8 lenta ed il substrato viene convertito non enzimaticamente nel corrispondente derivato diidrofurano. L'enzima del fungo \"Botrytis cinerea\" \u00e8 indotto da un substrato analogo, la 6-prenilnaringenina."}
{"id": "1894387", "revid": "110157", "url": "https://it.wikipedia.org/wiki?curid=1894387", "title": "Tiofene-2-carbonil-CoA monoossigenasi", "text": "La tiofene-2-carbonil-CoA monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un enzima contenente molibdeno, altamente specifico per i tiofene-2-carbonil-CoA. I sali di tetrazolio possono agire come accettori di elettroni."}
{"id": "1894388", "revid": "1573940", "url": "https://it.wikipedia.org/wiki?curid=1894388", "title": "Beta-carotene 15,15'-monoossigenasi", "text": "La beta-carotene 15,15'-monoossigenasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede sali di bile e Fe(II). La reazione procede in tre momenti:\nSolo un atomo del diossigeno \u00e8 incorporato nel retinale. Prima era nella categoria EC 1.13.11, perch\u00e9 si pensava fosse una diossigenasi."}
{"id": "1894389", "revid": "110157", "url": "https://it.wikipedia.org/wiki?curid=1894389", "title": "Taxadiene 5alfa-idrossilasi", "text": "La taxadiene 5alfa-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede \"P\"-450. La reazione include il riarrangiamento del doppio legame 4(5) a 4(20), possibilmente mediante ossidazione allilica."}
{"id": "1894390", "revid": "1543377", "url": "https://it.wikipedia.org/wiki?curid=1894390", "title": "Colesterolo 25-idrossilasi", "text": "La colesterolo 25-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nA differenza della maggior parte delle sterolo idrossilasi, questo enzima non \u00e8 un citocromo P-450. Utilizza invece i cofattori diferrici per catalizzare l'idrossilazione dei substrati idrofobici. Il cofattore diferrico pu\u00f2 essere sia Fe-\"O\"-Fe che Fe-OH-Fe ed \u00e8 legato all'enzima mediante interazioni con i residui di istidina e di acido glutammico. Nelle colture cellulari, questo enzima regola negativamente la sintesi del colesterolo ed il processamento delle \"sterol regulatory element binding proteins\" (proteine che legano il sito regolatorio dello sterolo, SREBPs)."}
{"id": "1894403", "revid": "599013", "url": "https://it.wikipedia.org/wiki?curid=1894403", "title": "D\u012bm\u012btr\u012bs Saravakos", "text": "Carriera.\nLa sua lunga avventura professionistica comincia a 18 anni, nel 1979, nelle file del Panionios. 132 presenze e 35 gol, nel quinquennio 1979-1984.\nNell'estate dei giochi di Los Angeles l'attaccante approda al di Atene. Nella squadra biancoverde Saravakos gioca per dieci stagioni, accumulando 252 presenze e 125 gol, vincendo nel 1990-1991 il titolo di capocannoniere di Grecia e inserendosi nel giro della nazionale. L'esordio era gi\u00e0 avvenuto nel 1982, ma \u00e8 durante gli anni ateniesi che trova maggior continuit\u00e0 in campo internazionale. Disputer\u00e0 78 gare, segnando 22 gol e partecipando al Mondiale americano del 1994, ultima apparizione con la maglia della nazionale.\nNel settembre 1994 approda all'. In giallonero giocher\u00e0, fino al 1997, 47 gare segnando 21 gol. Ormai trentaseienne chiude la carriera nel Panathinaikos nel 1997-1998: gioca 2 partite senza segnare. Nel 1987-1988 i suoi gol eliminarono la dalla Coppa UEFA."}
{"id": "1894405", "revid": "110157", "url": "https://it.wikipedia.org/wiki?curid=1894405", "title": "Superossido reduttasi", "text": "La superossido reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene un ferro non-eme."}
{"id": "1894406", "revid": "110157", "url": "https://it.wikipedia.org/wiki?curid=1894406", "title": "Mercurio(II) reduttasi", "text": "La mercurio(II) reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di un enzima ditiolico."}
{"id": "1894407", "revid": "110157", "url": "https://it.wikipedia.org/wiki?curid=1894407", "title": "Transferrina diferrica reduttasi", "text": "La trasferrina diferrica reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894408", "revid": "110157", "url": "https://it.wikipedia.org/wiki?curid=1894408", "title": "Acquacobalamina reduttasi", "text": "La acquacobalamina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1894409", "revid": "110157", "url": "https://it.wikipedia.org/wiki?curid=1894409", "title": "Cob(II)alamina reduttasi", "text": "La cob(II)alamina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1894410", "revid": "110157", "url": "https://it.wikipedia.org/wiki?curid=1894410", "title": "Acquacobalamina reduttasi (NADPH)", "text": "La acquacobalamina reduttasi (NADPH) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina, che agisce sulla cob(III)alamina, sulla idrossicobalamina, ma non sulla cianocobalamina."}
{"id": "1894411", "revid": "110157", "url": "https://it.wikipedia.org/wiki?curid=1894411", "title": "Cianocobalamina reduttasi (elimina cianuro)", "text": "La cianocobalamina reduttasi (cianuro-eliminante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina."}
{"id": "1894412", "revid": "1543377", "url": "https://it.wikipedia.org/wiki?curid=1894412", "title": "Ferrico-chelato reduttasi", "text": "La ferrico-chelato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nel trasporto del ferro attraverso le membrane plasmatiche delle piante."}
{"id": "1894413", "revid": "110157", "url": "https://it.wikipedia.org/wiki?curid=1894413", "title": "(metionina sintasi) reduttasi", "text": "La (metionina sintasi) reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nNell'uomo, l'enzima \u00e8 una flavoproteina contenente FAD ed FMN. Il substrato dell'enzima \u00e8 la forma inattiva del Co(II) della metionina sintasi (). Gli elettroni sono trasferiti dal NADPH al FAD od al FMN. Difetti in questo enzima portano alla iperomocisteinemia ereditaria."}
{"id": "1894414", "revid": "110157", "url": "https://it.wikipedia.org/wiki?curid=1894414", "title": "Ferrossidasi", "text": "La ferrossidasi \u00e8 un enzima appartenente alla classe delle ossidoreduttasi, che catalizza la seguente reazione:\nDiverse proteine possiedono tale propriet\u00e0 enzimatica. Tra questi:"}
{"id": "1894415", "revid": "1543377", "url": "https://it.wikipedia.org/wiki?curid=1894415", "title": "Acido a,c-diammide cob(II)irinico reduttasi", "text": "La acido a,c-diammide cob(II)irinico reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nSebbene si ritenga che l'acido a,c-diammide cob(II)irinico sia il substrato fisiologico, questo enzima pu\u00f2 catalizzare anche la riduzione dell'acido cob(II)irico, della cob(II)inammide, della cob(II)inammide fosfato, della GDP-cob(II)inammide e della cob(II)alamina. Utilizza anche il FAD e NADH ma non NADPH."}
{"id": "1894416", "revid": "1543377", "url": "https://it.wikipedia.org/wiki?curid=1894416", "title": "CDP-4-deidro-6-deossiglucosio reduttasi", "text": "La CDP-4-deidro-6-deossiglucosio reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 costituito da due proteine. Una genera un addotto, legato all'enzima, del CDP-4-deidro-6-deossiglucosio con la piridossammina fosfato, nella quale il gruppo 3-idrossilico \u00e8 stato rimosso. La seconda catalizza la riduzione dell'addotto da parte del NAD(P)H ed il rilascio del CDP-4-deidro-3,6-dideossi--glucosio e della piridossammina fosfato."}
{"id": "1894418", "revid": "1573940", "url": "https://it.wikipedia.org/wiki?curid=1894418", "title": "4-idrossi-3-metilbut-2-enil difosfato reduttasi", "text": "La 4-idrossi-3-metilbut-2-enile difosfato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 parte di una via alternativa di biosintesi dei terpenoidi (via che non coinvolge il mevalonato). L'enzima agisce nella direzione inversa producendo un miscuglio 5:1 di isopentenile difosfato e dimetilallil difosfato."}
{"id": "1894419", "revid": "110157", "url": "https://it.wikipedia.org/wiki?curid=1894419", "title": "Leucoantocianidina reduttasi", "text": "La leucoantocianidina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza la sintesi della catechina, del catechin-4\u03b2-olo (leucocianidina) e dei flavan-3-oli correlati, afzelechina e gallocatechina, che sono monomeri iniziatori della sintesi delle proantocianidine polimeriche o dei tannini condensati nelle piante. Mentre la 2,3-\"trans\"-3,4-\"cis\"-leucocianidina \u00e8 il substrato flavan-3,4-diolo preferito, la 2,3-\"trans\"-3,4-\"cis\"-leucodelfinidina e la 2,3-\"trans\"-3,4-\"cis\"-leucopelargonidina possono agire anch'esse come substrati, ma la reazione \u00e8 pi\u00f9 lenta. Il NADH pu\u00f2 rimpiazzare il NADPH ma viene ossidato pi\u00f9 lentamente."}
{"id": "1894420", "revid": "1543377", "url": "https://it.wikipedia.org/wiki?curid=1894420", "title": "Xantina deidrogenasi", "text": "La xantina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce su una variet\u00e0 di purine ed aldeidi, tra cui l'ipoxantina. L'enzima presente negli eucarioti \u00e8 una flavoproteina e un molibdo-enzima, contiene un cofattore FAD un cofattore molibdeno e due centri ferro-zolfo ([2Fe-2S]); l'enzima animale pu\u00f2 avere anche attivit\u00e0 enzimatica da xantina ossidasi () (un tipo di ossidasi).\nQuello presente del fegato agisce \"in vivo\" soprattutto come deidrogenasi, ma pu\u00f2 anche agire come xantina ossidasi \"in vitro\" se conservato a -20 \u00b0C, se trattato con agenti proteolitici, con solventi organici o con reagenti tiolici come ad esempio Cu2+, la \"N\"-etilmaleimmide o il 4-mercuriobenzoato. L'effetto dei reagenti tiolici pu\u00f2 essere invertito da tioli quali il 1,4-ditioeritritolo.\nLa conversione all'attivit\u00e0 di xantina ossidasi pu\u00f2 essere anche ottenuta attraverso la enzima-tiolo transidrogenasi (glutatione-disolfuro) (), in presenza di glutatione disolfuro. In altri tessuti animali, l'enzima ha comunemente attivit\u00e0 ossidasica, ma pu\u00f2 essere convertito in deidrogenasi dal 1,4-ditioeritritolo."}
{"id": "1894421", "revid": "1543377", "url": "https://it.wikipedia.org/wiki?curid=1894421", "title": "Nicotinato deidrogenasi", "text": "La nicotinato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 una flavoproteina che contiene un ferro non-eme. L'enzima \u00e8 in grado di agire su una variet\u00e0 di analoghi al nicotinato a vari gradi, tra cui la pirazina-2-carbossilato, la pirazina 2,3-dicarbossilato, la trigonellina ed il 6-metilnicotinato. Quello di Clostridium barkeri possiede anche un selenio cataliticamente essenziale, ma labile, che pu\u00f2 essere rimosso mediante reazione con il cianuro."}
{"id": "1894422", "revid": "1543377", "url": "https://it.wikipedia.org/wiki?curid=1894422", "title": "Acido biliare 7alfa-deidrossilasi", "text": "La acido biliare 7alfa-deidrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nIn condizioni fisiologiche, la reazione avviene in direzione opposta di quanto sopra riportato. Questo enzima \u00e8 altamente specifico per i substrati presenti negli acidi biliari e richiede per l'attivit\u00e0 un gruppo carbossilico libero al C-24 ed un gruppo 7\u03b1-idrossilico non occupato, dell'anello B del nucleo steroideo. Potrebbe essere regolato dalla trasformazione del NAD+ a NADH. L'enzima \u00e8 presente nei batteri anaerobi dell'intestino, sebbene i suoi prodotto siano fondamentali per la fisiologia dei mammiferi."}
{"id": "1894423", "revid": "110157", "url": "https://it.wikipedia.org/wiki?curid=1894423", "title": "Pteridina ossidasi", "text": "La pteridina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 diverso dalla xantina ossidasi () e non agisce sulla ipoxantina.metda"}
{"id": "1894424", "revid": "124070606", "url": "https://it.wikipedia.org/wiki?curid=1894424", "title": "Xantina ossidasi", "text": "La xantina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina e un molibdo-enzima; contiene un cofattore FAD, un cofattore molibdeno e due centri ferro-zolfo ([2Fe-2S]). Ossida anche l'ipoxantina, alcune altre purine, pterine ed aldeidi (ad esempio possiede l'attivit\u00e0 dell'aldeide ossidasi, ). Sotto alcune condizioni, il prodotto \u00e8 maggiormente il superossido che il perossido, secondo la seguente reazione:\nL'enzima dei tessuti animali pu\u00f2 avere attivit\u00e0 di xantina deidrogenasi (XDH) (). Quello del fegato funziona \"in vivo\" soprattutto come deidrogenasi, ma pu\u00f2 funzionare \"in vitro\" come ossidasi (XOS) se conservato a -20 \u00b0C o se trattato con agenti proteolitici, con solventi organici o con reagenti tiolici come ad esempio Cu2+, la \"N\"-etilmaleimmide o il 4-mercuriobenzoato. L'effetto dei reagenti tiolici pu\u00f2 essere invertito da tioli quali il ditiotreitolo.\nLa conversione all'attivit\u00e0 di xantina ossidasi pu\u00f2 essere anche ottenuta attraverso la enzima-tiolo transidrogenasi (), in presenza di glutatione ossidato.\nImportanza clinica.\nLa XDH \u00e8 un enzima della conversione della xantina in acido urico in condizioni normali. Nella patologia nota come gotta, dovuta all'eccessiva produzione endogena di acido urico in genere conseguente ad alimentazione iper-proteica, un cardine terapeutico consiste proprio nella somministrazione di inibitori della XOS. Il pi\u00f9 noto \u00e8 l'allopurinolo, che va in commercio col nome di Zyloric. \nIn natura, per\u00f2, esistono degli inibitori naturali dell'enzima, come i flavonoidi baicaleina (presente nei ceci), kampferolo (molto diffuso nelle insalate e negli ortaggi) e rutina. Anche l'acido caffeico e clorogenico (vedi) sono dei moderati inibitori dell'enzima.\nIn caso di stress ossidativo o fenomeni di ischemia-riperfusione di tessuti, le modificazioni metaboliche risultanti da questi processi trasformano la XDH in XOS, che oltre a produrre acido urico produce anche radicali superossido. Questi poi vengono dismutati a perossido d'idrogeno dalla superossido dismutasi (SOD1) rame/zinco-dipendente e sono i mediatori principali della citotossicit\u00e0.\nSecondo questo razionale, la cardiologia sperimentale aveva preconizzato l'impiego dell'allopurinolo nelle sequele della cardiopatia ischemica. Nonostante la estesa letteratura su trial clinici al riguardo, non si sono raggiunte ancora conclusioni definitive riguardo all'effettiva utilit\u00e0 del farmaco in tale frangente.\nUna buona e recente review riassume i risultati ottenuti fino all'anno 2008 (* George J, Struthers AD. The role of urate and xanthine oxidase inhibitors in cardiovascular disease. Cardiovasc Ther. 2008 Spring;2 6(1):59-64)."}
{"id": "1894425", "revid": "1543377", "url": "https://it.wikipedia.org/wiki?curid=1894425", "title": "6-idrossinicotinato deidrogenasi", "text": "La 6-idrossinicotinato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene centri ferro-zolfo [2Fe-2S], FAD e molibdeno. Possiede anche un selenio essenziale per l'attivit\u00e0 catalitica, ma labile, che pu\u00f2 essere rimosso mediante reazione con il cianuro. In \"Bacillus niacini\", questo enzima \u00e8 richiesto per la crescita in acido nicotinico."}
{"id": "1894427", "revid": "653210", "url": "https://it.wikipedia.org/wiki?curid=1894427", "title": "Ribonucleoside-difosfato reduttasi", "text": ""}
{"id": "1894428", "revid": "110157", "url": "https://it.wikipedia.org/wiki?curid=1894428", "title": "Ribonucleoside-trifosfato reduttasi", "text": "La ribonucleoside-trifosfato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede una cobammide come coenzima ed ATP."}
{"id": "1894429", "revid": "1573940", "url": "https://it.wikipedia.org/wiki?curid=1894429", "title": "4-idrossi-3-metilbut-2-en-1-ile difosfato sintasi", "text": "La 4-idrossi-3-metilbut-2-en-1-ile difosfato sintasi \u00e8 un enzima appartenente alla classe delle ossidoreduttasi, che catalizza la seguente reazione:\nFa parte, nella direzione inversa a quella riportata, di una via alternativa di biosintesi dei terpenoidi (che non coinvolge il mevalonato)."}
{"id": "1894431", "revid": "110157", "url": "https://it.wikipedia.org/wiki?curid=1894431", "title": "Fenilacetil-CoA deidrogenasi", "text": "La fenilacetil-CoA deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Thauera aromatica\" \u00e8 una proteina legata alla membrana, contenente molibdeno, ferro e zolfo e specifico per il substrato fenilacetil-CoA. Fenilacetato, acetil-CoA, benzoil-CoA, propanoil-CoA, crotonil-CoA, succinil-CoA e 3-idrossibenzoil-CoA non possono essere substrati. L'atomo di ossigeno introdotto nel prodotto, fenilgliossilil-CoA, deriva dall'acqua e non dall'ossigeno molecolare. Durochinone, menachinone e 2,6-diclorofenolindofenolo (DCPIP) possono agire come accettori, ma il migliore accettore fisiologico \u00e8 l'ubichinone. Un secondo enzima, la fenilacetil-CoA idrolasi (), converte il fenilgliossilil-CoA generato in fenilgliossilato."}
{"id": "1894433", "revid": "1543377", "url": "https://it.wikipedia.org/wiki?curid=1894433", "title": "4-cresolo deidrogenasi (idrossila)", "text": "La 4-cresolo deidrogenasi (idrossila) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 un flavocitocromo c (FAD). La fenazina metosolfato pu\u00f2 agire come accettore; come intermedio viene probabilmente generato un chinone metide. La prima idrossilazione genera il 4-idrossibenzil alcol; la seconda lo converte in 4-idrossibenzaldeide."}
{"id": "1894435", "revid": "1543377", "url": "https://it.wikipedia.org/wiki?curid=1894435", "title": "Etilbenzene idrossilasi", "text": "La etilbenzene idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 coinvolto nel catabolismo anaerobico dell'etilbenzene da parte dei batteri denitrificanti. L'etilbenzene \u00e8 il substrato preferito; l'enzima di alcuni ceppi ossida propilbenzene, 1-etil-4-fluorobenzene, 3-metilpent-2-ene ed etilidenecicloesano, ma non il toluene. Il \"p\"-benzochinone o lo ione ferricinio possono agire come accettori di elettroni. Contiene molibdopterina, centri ferro-zolfo [4Fe-4S] ed eme b."}
{"id": "1894436", "revid": "1543377", "url": "https://it.wikipedia.org/wiki?curid=1894436", "title": "3alfa,7alfa,12alfa-triidrossi-5beta-colestanoil-CoA 24-idrossilasi", "text": "La 3alfa,7alfa,12alfa-triidrossi-5beta-colestanoil-CoA 24-idrossilasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede ATP. La reazione nei mammiferi probabilmente coinvolge una deidrogenazione per generare un doppio legame 24(25), seguita da un'idratazione. In ogni caso, negli anfibi come il rospo \"Bombina orientalis\", \u00e8 probabile che il prodotto venga formato attraverso l'idrossilazione diretta della catena laterale satura del (25\"R\")-3\u03b1,7\u03b1,12\u03b1-triidrossi-5\u03b2-colestan-26-oato e non mediante idratazione del doppio legame 24(25). Nei microsomi, l'acido libero \u00e8 preferito all'estere del coenzima A, mentre nei mitocondri l'estere del coenzima A \u00e8 preferito alla forma di acido libero del substrato."}
{"id": "1894437", "revid": "110157", "url": "https://it.wikipedia.org/wiki?curid=1894437", "title": "Rubredossina-NAD+ reduttasi", "text": "La rubredossina-NAD+ reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nRichiede FAD. L'enzima di \"Clostridium acetobutylicum\" riduce rubredossina, ferricianuro e diclorofenolindofenolo, ma non ferredossina o flavodossina. La reazione non avviene se il NADPH \u00e8 sostituito dal NADH. Contiene ferro ed un centro redox."}
{"id": "1894438", "revid": "110157", "url": "https://it.wikipedia.org/wiki?curid=1894438", "title": "Ferredossina-NADP+ reduttasi", "text": "La ferredossina-NADP+ reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina che \u00e8 in grado di ridurre anche la flavodossina."}
{"id": "1894439", "revid": "110157", "url": "https://it.wikipedia.org/wiki?curid=1894439", "title": "Ferredossina-NAD+ reduttasi", "text": "La ferredossina-NAD+ reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1894440", "revid": "1543377", "url": "https://it.wikipedia.org/wiki?curid=1894440", "title": "Rubredossina-NAD(P)+ reduttasi", "text": "La rubredossina-NAD(P)+ reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Pyrococcus furiosus\" richiede FAD. Riduce un grande numero di trasportatori di elettroni (tra cui il benzilviologeno, il menadione ed il 2,6-dicloroindofenolo), ma la rubredossina resta il miglior substrato. La ferredossina non viene utilizzata."}
{"id": "1894441", "revid": "1573940", "url": "https://it.wikipedia.org/wiki?curid=1894441", "title": "Nitrogenasi (flavodossina)", "text": "La nitrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 un complesso di due proteine contenenti centri ferro-zolfo e molibdeno."}
{"id": "1894442", "revid": "110157", "url": "https://it.wikipedia.org/wiki?curid=1894442", "title": "Fosfonato deidrogenasi", "text": "La fosfonato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nNADP+ \u00e8 un mediocre sostituto del NAD+ nell'enzima dello \"Pseudomonas stutzeri\" WM88."}
{"id": "1894443", "revid": "1543377", "url": "https://it.wikipedia.org/wiki?curid=1894443", "title": "Arseniato reduttasi (glutaredossina)", "text": "La arseniato reduttasi (glutaredossina) \u00e8 un enzima appartenente alla classe delle ossidoreduttasi, che catalizza la seguente reazione:\n\u00c8 un molibdoenzima. Le glutaredossine catalizzano ossidoriduzioni che coinvolgono glutatione-disolfuro ed ha un centro redox attivo composto da disolfuro e ditiolo nel sito attivo (-Cys-Pro-Tyr-Cys-) che forma un legame disolfuro nella forma ossidata. Le glutaredossine hanno un sito di legame per il glutatione, che \u00e8 richiesto per ridurle nella forma ditiolica. Le tioredossine ridotte da NADPH e la tioredossina reduttasi possono agire come substrati alternativi. L'enzima fa parte di un sistema che detossifica la cellula dall'arsenato. Sebbene l'arsenito formato sia pi\u00f9 tossico dell'arsenato, esso pu\u00f2 essere estruso da alcuni batteri per mezzo dell'ATPasi trasportante arsenito ; in altri organismi, l'arsenito pu\u00f2 essere metilato dalla arsenito metiltransferasi ."}
{"id": "1894444", "revid": "110157", "url": "https://it.wikipedia.org/wiki?curid=1894444", "title": "Metilarsonato reduttasi", "text": "La metilarsonato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto, Me-As(OH)2 (acido metilarsonoso), \u00e8 metilato biologicamente dalla arsenito metiltransferasi (), per formare acido cacodilico (acido dimetilarsinico)."}
{"id": "1894445", "revid": "1573940", "url": "https://it.wikipedia.org/wiki?curid=1894445", "title": "Arseniato reduttasi (azurina)", "text": "La arseniato reduttasi (azurina) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene un centro di molibdopterina che comprende due cofattori molibdopterina guanosina dinucleotide, legati al molibdeno, un centro [3Fe-4S] ed un centro Rieske [2Fe-2S]. Utilizza anche il citocromo c o l'O2 come accettori. \nLa azurina \u00e8 una proteina blu contenente rame, presente in molti batteri, che \u00e8 sottoposta a cicli di ossidazione-riduzione da Cu(I) a Cu(II) e trasferisce singoli elettroni tra enzimi."}
{"id": "1894446", "revid": "110157", "url": "https://it.wikipedia.org/wiki?curid=1894446", "title": "Arseniato reduttasi (donatore)", "text": "La arseniato reduttasi (donatore) \u00e8 un enzima appartenente alla classe delle ossidoreduttasi, che catalizza la seguente reazione:\nIl benzil viologeno pu\u00f2 agire da accettore. Diversamente dall'arseniato reduttasi (glutaredossina) , la glutaredossina ridotta non pu\u00f2 servire come riducente."}
{"id": "1894448", "revid": "110157", "url": "https://it.wikipedia.org/wiki?curid=1894448", "title": "Isopenicillina-N sintasi", "text": "La isopenicillina-N sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima fa parte della via di biosintesi della penicillina.."}
{"id": "1894449", "revid": "110157", "url": "https://it.wikipedia.org/wiki?curid=1894449", "title": "Columbammina ossidasi", "text": "La columbammina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina contenente ferro. L'ossidazione della struttura del \"O\"-metossifenolo genera il gruppo metilenediossi della berberina."}
{"id": "1894450", "revid": "110157", "url": "https://it.wikipedia.org/wiki?curid=1894450", "title": "Reticulina ossidasi", "text": "La reticulina ossidasi \u00e8 un enzima appartenente alla classe delle ossidoreduttasi, che catalizza la seguente reazione:\nIl prodotto, la (\"S\")-scoulerina, \u00e8 un precursore della protopina, protoberberina e della biosintesi dell'alcaloide benzofenantridina nelle piante. L'enzima agisce sulla (\"S\")-reticulina e su composti correlati, convertendo il gruppo\"N\"-metilico nel ponte di metilene (\"ponte di berberina\") delle (\"S\")-tetraidroprotoberberine."}
{"id": "1894451", "revid": "1573940", "url": "https://it.wikipedia.org/wiki?curid=1894451", "title": "Aureusidina sintasi", "text": "La aureusidina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una glicoproteina contenente rame, che gioca un ruolo chiave nella colorazione gialla dei fiori come nella bocca di leone. L'enzima \u00e8 un omologo della polifenolo ossidasi delle piante e catalizza due trasformazioni chimiche separate (la 3-idrossilazione e la ciclizzazione ossidativa, o 2\u2032,\u03b1-deidrogenazione). Il perossido di idrogeno attiva la prima reazione ma inibisce la seconda."}
{"id": "1894453", "revid": "110157", "url": "https://it.wikipedia.org/wiki?curid=1894453", "title": "D-prolina reduttasi (ditiolo)", "text": "La D-prolina reduttasi (ditiolo) \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione avviene solo nella direzione che porta alla riduzione della -prolina. Altri ditioli possono funzionare come agenti riducenti; l'enzima contiene un gruppo piruvoile ed un residuo di selenocisteina, entrambi essenziali per l'attivit\u00e0."}
{"id": "1894454", "revid": "110157", "url": "https://it.wikipedia.org/wiki?curid=1894454", "title": "Glicina reduttasi", "text": "La glicina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione \u00e8 osservata solo nella direzione della riduzione della glicina. L'enzima di \"Eubacterium acidaminophilum\" consiste delle subunit\u00e0 A, B e C. La subunit\u00e0 B contiene selenocisteina ed un gruppo piruvoile, ed \u00e8 responsabile del legame della glicina e del rilascio di ammoniaca. La subunit\u00e0 A, che contiene anche selenocisteina, \u00e8 ridotta dalla tioredossina, ed \u00e8 necessaria per convertire il gruppo carbossimetilico nell'equivalente chetene, utilizzato a turno anche dalla C per produrre acetil fosfato. Solo la subunit\u00e0 B distingue l'enzima dalla sarcosina reduttasi () e dalla betaina reduttasi ()."}
{"id": "1894456", "revid": "1543377", "url": "https://it.wikipedia.org/wiki?curid=1894456", "title": "Sarcosina reduttasi", "text": "La sarcosina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione avviene solo in direzione della riduzione della sarcosina. L'enzima di \"Eubacterium acidaminophilum\" \u00e8 costituito dalle subunit\u00e0 A, B e C. La B contiene selenocisteina ed un gruppo piruvoile, ed \u00e8 responsabile del legame della sarcosina e del rilascio della metilammina. La A, che contiene anch'essa selenocisteina, \u00e8 ridotta dalla tioredossina, ed \u00e8 necessaria per la conversione del gruppo carbossimetilico in un equivalente chetene, utilizzato a turno anche dalla C per produrre acetil fosfato. Solo la B distingue questo enzima dalla glicina reduttasi () e dalla betaina reduttasi ()."}
{"id": "1894457", "revid": "110157", "url": "https://it.wikipedia.org/wiki?curid=1894457", "title": "Betaina reduttasi", "text": "La betaina reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nLa reazione \u00e8 osservata solo nella reazione della riduzione della betaina. L'enzima di \"Eubacterium acidaminophilum\" \u00e8 costituito dalle subunit\u00e0 A, B e C. La B contiene selenocisteina ed un gruppo piruvoile, ed \u00e8 responsabile del legame della betaina e del rilascio della trimetilammina. La A, che contiene anch'essa selenocisteina, \u00e8 ridotta dalla tioredossina, ed \u00e8 necessaria per convertire il gruppo carbossimetilico in un equivalente chetene, a turno utilizzato dalla subunit\u00e0 C per produrre acetil fosfato. Solo la B distingue questo enzima dalla glicina reduttasi () e dalla sarcosina reduttasi ()."}
{"id": "1894459", "revid": "110157", "url": "https://it.wikipedia.org/wiki?curid=1894459", "title": "Beta-ciclopiazonato deidrogenasi", "text": "La beta-ciclopiazonato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). Il citocromo c e varie sonde possono agire come accettori. Il Ciclopiazonato \u00e8 una tossina microbica."}
{"id": "1894460", "revid": "599013", "url": "https://it.wikipedia.org/wiki?curid=1894460", "title": "Branko Milju\u0161", "text": "Carriera.\nClub.\nInizi\u00f2 la sua carriera nel 1980 con l'Hajduk Spalato con cui vinse la Coppa di Jugoslavia in due occasioni. Nel 1988 si trasfer\u00ec in Spagna al Real Valladolid e nel 1990 fu ceduto al Vit\u00f3ria Set\u00fabal, con cui termin\u00f2 la carriera nel 1992.\nNazionale.\nCon la vanta 14 presenze e la partecipazione al e ai Giochi olimpici di dove vinse la medaglia di bronzo."}
{"id": "1894461", "revid": "110157", "url": "https://it.wikipedia.org/wiki?curid=1894461", "title": "Clorato reduttasi", "text": "La clorato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nLe flavine o il benzilviologeno possono agire come accettori."}
{"id": "1894462", "revid": "1543377", "url": "https://it.wikipedia.org/wiki?curid=1894462", "title": "Pirogallolo idrossitrasferasi", "text": "La pirogallolo idrossitrasferasi \u00e8 un enzima appartenente alla classe delle ossidoreduttasi, che catalizza la seguente reazione:\nIl 1,2,3,5-tetraidrossibenzene agisce come co-substrato per la conversione del pirogallolo in floroglucinolo, e per un certo numero di simili isomerizzazioni. L'enzima al momento si trova in questa classe, ma potrebbe essere considerato come base per una nuova classe di transferasi, analoga alle amminotransferasi."}
{"id": "1894463", "revid": "1543377", "url": "https://it.wikipedia.org/wiki?curid=1894463", "title": "Zolfo reduttasi", "text": "La zolfo reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nLo zolfo pu\u00f2 essere ridotto con l'idrogeno come donatore in presenza di una idrogenasi, o mediante riduzione fotochimica, in presenza di fenosafranina."}
{"id": "1894464", "revid": "1543377", "url": "https://it.wikipedia.org/wiki?curid=1894464", "title": "Enzima attivante la formato-C-acetiltrasferasi", "text": "La enzima attivante la formato-C-acetiltrasferasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene ferro e zolfo. Un singolo residuo di glicina della formato C-acetiltransferasi (), \u00e8 ossidato nel corrispondente radicale mediante trasferimento di un H dal suo CH2 all'AdoMet con concomitante taglio della seconda. \nLa reazione richiede Fe2+. Il primo passaggio \u00e8 la riduzione della AdoMet per generare metionina, ed il radicale 5\u2032-deossiadenosin-5-ile, che poi estrae un radicale idrogeno dal residuo di glicina."}
{"id": "1894465", "revid": "1652635", "url": "https://it.wikipedia.org/wiki?curid=1894465", "title": "Tetracloroetene dealogenasi riduttiva", "text": "La tetracloroetene dealogenasi riduttiva \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima consente al comune inquinante tetracloroetene di supportare la crescita dei batteri ed \u00e8 responsabile della deposizione di un certo numero di idrocarburi clorinati da parte di questo organismo. La reazione avviene nella direzione opposta da quella indicata. \nL'enzima riduce anche il tricloroetene a dicloroetene. Sebbene il riducente fisiologico sia sconosciuto, la provvista di riducente in alcuni organismi avviene attraverso il menachinone ridotto, formato dall'idrogeno molecolare, attraverso la (). L'enzima contiene un corrinoide e due centri ferro-zolfo. Il metilviologeno pu\u00f2 agire come donatore di elettroni."}
{"id": "1894466", "revid": "287204", "url": "https://it.wikipedia.org/wiki?curid=1894466", "title": "Vujadin Stanojkovic", "text": ""}
{"id": "1894467", "revid": "110157", "url": "https://it.wikipedia.org/wiki?curid=1894467", "title": "Selenato reduttasi", "text": "La selenato reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima periplasmico di \"Thauera selenatis\" \u00e8 un complesso costituito da tre subunit\u00e0 eterologhe (\u03b1, \u03b2 e \u03b3), che contiene molibdeno, ferro ed un eme b come cofattori. Nitrato, nitrito, clorato e solfato non sono substrati. Un certo numero di composti, tra i quali l'acetato, il lattato, il piruvato e certi zuccheri, amminoacidi, acidi grassi, benzoato, acidi di- e tri-carbossilici possono servire come donatori di elettroni."}
{"id": "1894468", "revid": "1573940", "url": "https://it.wikipedia.org/wiki?curid=1894468", "title": "Tiroxina 5'-deiodinasi", "text": "La tiroxina 5'-deiodinasi \u00e8 un enzima appartenente alla classe delle ossidoreduttasi, che catalizza la seguente reazione:\nL'attivit\u00e0 dell'enzima \u00e8 stata dimostrata solo in direzione della 5\u2032-deiodinazione, che rende l'ormone della tiroide pi\u00f9 attivo. L'enzima pu\u00f2 essere di tipo I e di tipo II, entrambi contenenti selenocisteina, ma con differenti cinetiche. Per l'enzima di tipo I la prima reazione \u00e8 la deiodinazione riduttiva, che converte il gruppo -Se-H dell'enzima in un gruppo -Se-I; il riducente poi lo riconverte in Se-H, liberando ioduro."}
{"id": "1894469", "revid": "1573940", "url": "https://it.wikipedia.org/wiki?curid=1894469", "title": "Tiroxina 5-deiodinasi", "text": "La tiroxina 5-deiodinasi \u00e8 un enzima appartenente alla classe delle ossidoreduttasi, che catalizza la seguente reazione:\nL'attivit\u00e0 dell'enzima \u00e8 stata dimostrata solo in direzione della 5-deiodinazione. La rimozione dello iodio in posizione 5 (cio\u00e8 dall'anello interno), inattiva l'ormone tiroxina."}
{"id": "1894470", "revid": "287204", "url": "https://it.wikipedia.org/wiki?curid=1894470", "title": "Stjepan Deveric", "text": ""}
{"id": "1894472", "revid": "287204", "url": "https://it.wikipedia.org/wiki?curid=1894472", "title": "Nenad Gracan", "text": ""}
{"id": "1894473", "revid": "287204", "url": "https://it.wikipedia.org/wiki?curid=1894473", "title": "Branko Miljus", "text": ""}
{"id": "1894474", "revid": "1543377", "url": "https://it.wikipedia.org/wiki?curid=1894474", "title": "Guanidinoacetato N-metiltransferasi", "text": "La guanidinoacetato \"N\"-metiltransferasi \u00e8 un enzima appartenente alla classe delle transferasi, che catalizza la seguente reazione:"}
{"id": "1894477", "revid": "481349", "url": "https://it.wikipedia.org/wiki?curid=1894477", "title": "Sir Biss", "text": ""}
{"id": "1894481", "revid": "438678", "url": "https://it.wikipedia.org/wiki?curid=1894481", "title": "Cimitero comunale di Sassari", "text": "Il cimitero comunale di Sassari sorge ai margini del centro cittadino del capoluogo sardo nei pressi della stazione, con l'ingresso principale raggiungibile da viale Porto Torres.\nCimitero monumentale.\nLa parte pi\u00f9 antica del cimitero venne inaugurata il 12 luglio 1837. Questo primo nucleo del camposanto venne edificato su progetto dell'architetto Angelo Maria Piretto (tra i suoi progetti anche quello del primo cimitero esterno di Ossi), nell'area dell'orto dei frati mercedari del convento annesso alla chiesa di San Paolo. Alla parte del camposanto vecchio, detto monumentale, si accede dal cimitero moderno oppure da un ingresso presso la chiesa di San Paolo. In quest'area sono custodite importanti opere d'arte funeraria di diversi autori quali Francesco Ciusa, Lorenzo Caprino, Arturo Dazzi, Vincenzo Jerace, Edoardo Rubino, Giuseppe Sartorio, Emilio Santarelli e Temistocle Guerrazzi."}
{"id": "1894482", "revid": "56818", "url": "https://it.wikipedia.org/wiki?curid=1894482", "title": "Sindrome di Joubert-Boltshauser", "text": ""}
{"id": "1894483", "revid": "56818", "url": "https://it.wikipedia.org/wiki?curid=1894483", "title": "Agenesia del verme cerebellare", "text": ""}
{"id": "1894484", "revid": "1543377", "url": "https://it.wikipedia.org/wiki?curid=1894484", "title": "Massimo solare", "text": "Il massimo solare (\"max solare\") \u00e8 il periodo di massima attivit\u00e0 del Sole nell'arco del ciclo solare; \u00e8 durante questa fase che appare il maggior numero di macchie solari. Al massimo solare si contrappone il minimo solare, ovvero il periodo del ciclo in cui l'attivit\u00e0 della stella \u00e8 minima.\nIl massimo solare \u00e8, precisamente, il periodo in cui le linee del campo magnetico solare risultano maggiormente distorte a causa della rotazione differenziale della stella, che fa s\u00ec che l'equatore ruoti pi\u00f9 velocemente dei poli, il che d\u00e0 una particolare configurazione al campo magnetico della stella. Il Sole impiega circa undici anni per passare da un massimo all'altro e circa ventidue anni per completare un intero ciclo (ovvero, affinch\u00e9 la polarit\u00e0 magnetica della stella sia la stessa).\n\u00c8 un periodo favorevole per gli appassionati osservatori delle aurore polari, ma non lo \u00e8 altrettanto per gli astronauti, che rischiano di essere colpiti dalle tempeste di radiazioni emesse dalla nostra stella. Durante questa fase la grande quantit\u00e0 di radiazioni mette in crisi anche le telecomunicazioni basate sui satelliti ed i sistemi di navigazione satellitare, come il GPS.\nMassimi storici.\nIl massimo solare pi\u00f9 recente \u00e8 stato raggiunto nel maggio 2013. Nel marzo 2006, un team di ricercatori del National Center for Atmospheric Research aveva annunciato il massimo solare per il 2012 prevedendo che la sua intensit\u00e0 sarebbe risultata inferiore solo a quella dell'evento del 1859, in conseguenza del quale l'aurora polare fu visibile addirittura a Roma (~42\u00b0 di latitudine N, di molto inferiore a quella dei circoli polari). Nel maggio 2009, previsioni pi\u00f9 recenti, a cura della National Oceanic and Atmospheric Administration (NOAA) statunitense, invece avevano posticipato la data del nuovo massimo al maggio 2013 ridimensionandone notevolmente l'intensit\u00e0 prevista che \u00e8 risultata inferiore a quella del 2001.\nNel giugno 2010 le previsioni della NASA hanno indicato un massimo di attivit\u00e0 poco al di sopra dei livelli dei cicli del minimo di Dalton, tra i pi\u00f9 deboli dall'inizio delle osservazioni."}
{"id": "1894486", "revid": "56818", "url": "https://it.wikipedia.org/wiki?curid=1894486", "title": "Aplasia del verme cerebellare", "text": ""}
{"id": "1894487", "revid": "116995579", "url": "https://it.wikipedia.org/wiki?curid=1894487", "title": "Y\u014dko Maki (fumettista)", "text": "Ha debuttato nel 1999 sulla rivista \"Ribon Original\" con la storia breve \"Love Service!\", ma la sua opera pi\u00f9 famosa \u00e8 \"Aishiteruze Baby\", pubblicata su \"Ribon\" tra il 2002 e il 2005."}
{"id": "1894488", "revid": "56818", "url": "https://it.wikipedia.org/wiki?curid=1894488", "title": "Sindrome cerebello-oculo-renale", "text": ""}
{"id": "1894489", "revid": "56818", "url": "https://it.wikipedia.org/wiki?curid=1894489", "title": "Malattia cerebello-parenchimale IV", "text": ""}
{"id": "1894494", "revid": "1305772", "url": "https://it.wikipedia.org/wiki?curid=1894494", "title": "The Hardest Part (Coldplay)", "text": "The Hardest Part \u00e8 un singolo del gruppo musicale britannico Coldplay, pubblicato il 6 aprile 2006 come quarto estratto dal terzo album in studio \"X&amp;Y\".\nDescrizione.\nCome per \"Talk\", la quale era stata un omaggio ai Kraftwerk, \"The Hardest Part\" \u00e8 stato inteso dai Coldplay come un ammiccamento stilistico ai R.E.M.. Infatti, la band ritenne che il brano somigliasse cos\u00ec tanto alla hit del 1991 \"Losing My Religion\" dei REM, quasi da lasciarla fuori dall'album.\nTramite il sito ufficiale del gruppo, Chris Martin parla di \"The Hardest Part\" come un \"brano terribile, ma con un buon video\". Di questa dichiarazione, il cantante non forn\u00ec nessun motivo, oltre ad una breve spiegazione di come sia stato registrato il video.\nPubblicazione.\n\"The Hardest Part\" \u00e8 stato pubblicato nel Regno Unito il 3 aprile 2006 per la rotazione radiofonica e per il download digitale. Tra maggio e giugno 2006 il singolo \u00e8 stato pubblicato su CD in Europa, Giappone, Canada e Australia. La versione internazionale del singolo \u00e8 stata messa a disposizione nel Regno Unito il 19 giugno 2006. La copertina del singolo, cos\u00ec come tutti quelli estratti dall'album, rappresenta il titolo del brano in Codice Baudot su sfondo viola.\nIl singolo non \u00e8 stato tuttavia pubblicato in Belgio, Paese nel quale usc\u00ec \"What If\". Entrambi i singoli presentano la medesima b-side, ovvero una versione dal vivo del brano \"How You See the World\" eseguita all'Earls Court.\nVideo musicale.\nIl videoclip, diretto da Mary Wigmore e filmato il 3 marzo 2006 presso la banchina del porto di St. Petersburg in Florida, si ispira ad una puntata del 1990 di un programma televisivo statunitense trasmesso dal 1985 al 1991, \"Attitudes Across America\", in onda sul network Lifetime: i protagonisti furono una coppia di ballerini Barbara Moseley e Gene Spencer, la cui particolarit\u00e0 era che la partner femminile aveva ben 84 anni. I Coldplay, che suonano nello sfondo della esibizione di danza, sono stati aggiunti digitalmente al video originale. In una versione alternativa del video, anche il padre di Chris Martin \u00e8 presente fra il pubblico."}
{"id": "1894497", "revid": "599013", "url": "https://it.wikipedia.org/wiki?curid=1894497", "title": "Von Wafer", "text": "Carriera.\nUniversit\u00e0.\nWafer gioca due stagioni per Florida State University: nella prima, raccoglie 7,9 punti e 1,9 rimbalzi in 17,5 minuti di gioco. \u00c8 stato il terzo su tutti i 90 della Atlantic Coast Conference nel tiro da tre punti. Nella sua seconda stagione colleziona 12,5 punti, primo della sua squadra. Termina l'universit\u00e0 con una media di 10,2 punti e 2,2 rimbalzi.\nNBA.\nViene scelto al secondo giro del Draft NBA 2005, come 39\u00ba assoluto, dai Los Angeles Lakers con i quali gioca 16 partite prima d'esser mandato ai Colorado 14ers della lega di sviluppo D-League, in cui a gennaio viene nominato \"Giocatore del mese\". A febbraio del 2007 firma un contratto di 10 giorni con i Los Angeles Clippers, con i quali gioca soltanto un minuto. Alla fine della stagione 2006-07, firma un contratto con i Denver Nuggets.\nIl 21 febbraio 2008 viene coinvolto in una \"trade\" che lo porta ai Portland Trail Blazers in cambio di Taurean Green. Poi viene scelto dai Boston Celtics, dove gioca da secondo di Rajon Rondo.\nItalia.\nComplice il lockout NBA 2011-2012, Wafer nell'agosto 2011 ha firmato un contratto annuale con la Vanoli Cremona: una clausola impone comunque al giocatore di tornare negli States in caso di ripresa dell'NBA, cosa che effettivamente avviene quando ritorna negli States per giocare con la maglia degli Orlando Magic, dove conclude la stagione giocando 33 partite.\nCina.\nNel luglio 2012 si accorda con gli Xinjiang Flying Tigers"}
{"id": "1894498", "revid": "767487", "url": "https://it.wikipedia.org/wiki?curid=1894498", "title": "Adamo ed Eva (film 1949)", "text": "Adamo ed Eva \u00e8 un film del 1949 diretto da Mario Mattoli.\nTrama.\nEva Bianchi, che lavora come manicure in un salone di bellezza milanese, si \u00e8 innamorata del titolare Adamo Rossi. Ma Adamo, che in un primo tempo le faceva trovare sempre delle rose, ora non sembra pi\u00f9 interessato a lei; anzi le illustra come, nel corso dei secoli, Eva abbia tante volte causato dei guai ad Adamo."}
{"id": "1894501", "revid": "436907", "url": "https://it.wikipedia.org/wiki?curid=1894501", "title": "The Dark (Metal Church)", "text": "The Dark \u00e8 il secondo album in studio del gruppo musicale statunitense Metal Church, pubblicato nel 1986 dalla Elektra Records.\nDescrizione.\nIn esso vengono trattati temi oscuri, come omicidi e morte. Il disco \u00e8 stato dedicato alla memoria di Cliff Burton, il bassista dei Metallica scomparso nel 1986. Dalla canzone \"Watch the Children Pray\" viene realizzato il primo video della band.\nLa title track \u00e8 stata reinterpretata dagli Stone Sour per il film \"Fear Clinic\" ed \u00e8 stata estratta come singolo nel mese di febbraio 2015."}
{"id": "1894502", "revid": "149466", "url": "https://it.wikipedia.org/wiki?curid=1894502", "title": "Marcantonio Sabellico", "text": ""}
{"id": "1894503", "revid": "2149915", "url": "https://it.wikipedia.org/wiki?curid=1894503", "title": "Un pezzo di cielo", "text": "Un pezzo di cielo \u00e8 una miniserie televisiva tedesca a puntate tratta dai 3 libri autobiografici della celebre scrittrice Janina David, Janina Dawidowicz. In realt\u00e0 si tratta di 2 miniserie distinte ma dallo stesso titolo, una prima di 8 episodi (che va dal 1939 al 1945), e una seconda di 4 episodi (che va dal 1945 agli anni 50/60). In Italia la prima miniserie venne messa in onda su rai due prima serata a partire dal 4 aprile al 23 maggio 1983[1], mentre nel 1992, in occasione di una replica mattutina della prima serie sempre su rai due[2], la seconda miniserie venne messa in onda per la prima volta immediatamente dopo l'ultima puntata della prima e fatta passare per gli episodi numero 9,10,11 e 12 delle otto parti di quella che in realt\u00e0 era una serie precedente a questa.\nTrama della I serie.\nPolonia, 1939: Janina \u00e8 una bambina ebrea polacca figlia unica di due genitori della buona borghesia ebreo-polacca. La sua vita scorre serena circondata dall affetto di genitori, parenti e amici. Improvvisamente, nel 1939, l'invasione nazista della Polonia mette in moto un meccanismo che trasciner\u00e0 insieme a lei milioni di ebrei: inizia cos\u00ec la sua angosciante testimonianza. I primi provvedimenti restrittivi contro gli ebrei, la deportazione forzata nel ghetto di Varsavia e l'inizio di una vita di privazioni, sacrifici e angoscia.\nL'inizio delle deportazioni verso i campi di sterminio (da cui la famiglia riesce temporaneamente a salvarsi grazie al padre di Janina che entra a lavorare nella Polizia Ebraica del ghetto), e dopo varie peripezie per Janina i genitori organizzano, in concomitanza con l'inizio della rivolta del ghetto di Varsavia, una fuga dal ghetto e il rifugio dapprima da alcuni amici, dalla casa dei quali Janina assiste alla rivolta del ghetto, e poi in un convento di suore, dove Janina abbraccia volontariamente la fede cristiana. Dopo la guerra, Janina, venuta a sapere della morte dei genitori, decide di lasciare la Polonia.\nTrama della II serie.\nPolonia, 1945: per Janina Dawidowicz, ormai non pi\u00f9 bambina, si aprono le porte dell'emigrazione dalla sua terra natia. Abbandonata la Polonia, approda a Parigi, in Francia, dove viene accolta a sorpresa da alcuni zii miracolosamente scampati allo sterminio. Nella Ville Lumiere \u00e8 l'inizio di una nuova vita, dove Janina trova lavoro e sistemazione, ma ancora la povera Janina non \u00e8 felice... su proposta di altri due zii, decide di emigrare in Australia, dove ad aspettarla c'\u00e8 una vecchia amica d'infanzia della madre. L'Australia per\u00f2 non si rivela essere la \"terra promessa\" da lei tanto cercata. \nLa zia con lei non ha un carattere gentile e la societ\u00e0 australiana si dimostra spesso razzista e poco tollerante con i nuovi arrivati come lei. Decider\u00e0 quindi di dedicarsi unicamente a lavori di tipo sociale/assistenziale, tornando poi dopo alcuni anni in Europa, sempre alla ricerca di quel \"Pezzo di cielo\" adatto a lei, e questo perch\u00e9 \"Ognuno di noi ha sempre bisogno di un pezzo di cielo\" sotto il quale star bene.\nNote.\n[1] http://www.radiocorriere.teche.rai.it/Download.aspx?data=1983|14|9|I \n[2] http://www.radiocorriere.teche.rai.it/Download.aspx?data=1992|20|57|I "}
{"id": "1894504", "revid": "1211361", "url": "https://it.wikipedia.org/wiki?curid=1894504", "title": "Baran Kosari", "text": "\u00c8 figlia della regista Rakhshan Bani-Etemad, e del produttore Jahangir Kosari.\nBiografia.\nLaureatasi alla Soureh Academy, debutta al cinema nel 1991 con \"Behtarin Babaye Donya\" (\"Il miglior papa del mondo\"). In seguito appare in altri film come \"Nargess\" (1991), \"Rusariye Abi\" (1994), \"Banuye Ordibehesht\" (1997), \"Ghessehaye Kish\", \"Zire Puste Shahr\" (2000) ed il documentario \"Ruzgare Ma\" (2001).\nBaran Kosari ha anche lavorato come attrice teatrale in rappresentazioni come \"In Over The Mirror\" (1997), con la regia di Azita Hajian."}
{"id": "1894505", "revid": "1543377", "url": "https://it.wikipedia.org/wiki?curid=1894505", "title": "Micrometeorite", "text": "Una micrometeorite \u00e8 una particella extraplanetaria meteoroide, delle dimensioni tra 50\u00a0\u00b5m a 2\u00a0mm. Le micrometeoriti sono piccoli meteoroidi che sono sopravvissute all'ingresso in atmosfera. Si differenziano dalle meteoriti per essere pi\u00f9 piccole, pi\u00f9 numerose e differenti in composizione e sono una componente della polvere cosmica, che include le pi\u00f9 piccole particelle di polvere interplanetaria.\nLe micrometeoriti entrano nell'atmosfera terrestre ad alte velocit\u00e0 (almeno 11 km/s) dove sono sottoposte a riscaldamento per attrito. Hanno masse tra 1 ng e 100 \u00b5g contribuendo collettivamente alla maggior parte del materiale extraterrestre che \u00e8 arrivato sulla Terra fino ai nostri giorni. Fred Lawrence Whipple \u00e8 stato il primo a coniare il termine \"micrometeorite\" per descrivere oggetti delle dimensioni della polvere che cadono sulla Terra.\nInteresse scientifico.\nLe micrometeoriti sono piccolissimi pezzi di roccia e detriti, generalmente metallici, spesso vecchi quanto il sistema solare. Sono estremamente comuni nello spazio, specialmente vicino alla Terra. Queste minuscole particelle sono i maggiori contributori dei processi che determinano le condizioni ambientali nello spazio. Quando cadono sulla superficie della Luna, o di qualunque altro corpo privo di atmosfera, la risultante fusione e vaporizzazione causa un annerimento e altre modifiche ottiche alla regolite. Molte sonde (come il Lunar Orbiter 1, la Luna 3 o la Pioneer 5) trasportavano rilevatori di micrometeoriti per capire meglio la quantit\u00e0 di queste particelle presenti nello spazio.\nLe micrometeoriti che cadono sulla Terra possono fornire informazioni su eventi legati al riscaldamento nella nebulosa solare su scale millimetriche. I luoghi migliori per raccogliere le micrometeoriti sono le aree prive di sedimentazione terrestre, come le regioni polari, nelle quali le micrometeoriti rimangono intrappolate nel ghiaccio e possono essere poi analizzate tramite un microscopio. \u00c8 possibile osservarle anche a livello amatoriale con un modesto microscopio ottico dopo averle raccolte, ad esempio lasciando esposta all'aria una bacinella con un sottile velo d'acqua per alcuni giorni.\nLe micrometeoriti sufficientemente piccole evitano un riscaldamento significativo nell'ingresso nell'atmosfera terrestre. La raccolta di queste particelle attraverso voli in alta quota inizi\u00f2 a partire dagli anni settanta. Da quel periodo vennero chiamate polvere interplanetaria e sono un'importante componente dei materiali extraterrestri disponibili per lo studio nei laboratori della Terra.\nEffetti sulle operazioni dei veicoli spaziali.\nLe micrometeoriti rappresentano una minaccia significativa all'esplorazione dello spazio. Le loro velocit\u00e0 relativamente a un veicolo spaziale in orbita possono essere dell'ordine di alcuni chilometri al secondo e la resistenza agli impatti con micrometeoriti \u00e8 una significativa sfida di progettazione per i veicoli e per le tute spaziali.\nImpatti con piccoli oggetti a una velocit\u00e0 estremamente alta sono una corrente area di ricerca nella balistica terminale. Accelerare oggetti a velocit\u00e0 cos\u00ec alte \u00e8 difficile; le tecniche correnti includono motori lineari e cariche cave. Il rischio \u00e8 specialmente alto per oggetti che rimangono nello spazio per lunghi periodi di tempo, come i satelliti."}
{"id": "1894508", "revid": "125341566", "url": "https://it.wikipedia.org/wiki?curid=1894508", "title": "Caravan of Love", "text": "Caravan of Love \u00e8 un brano musicale, originariamente registrato nel 1985 da Isley Jasper Isley, Chris Jasper, scrisse e produsse il brano, che metteva in musica alcuni principi del Cristianesimo. Pur raggiungendo la vetta della classifica \"Billboard\" R&amp;B singles chart, la canzone conobbe un notevole successo internazionale solo nella cover che registrarono l'anno successivo gli Housemartins.\nLa versione degli Housemartins, registrata a cappella fu un successo immediato, che raggiunse la posizione numero uno in Svezia e Regno Unito, e la due in Norvegia e Svizzera, diventando il maggior successo del gruppo inglese.\nNel 2002 un'altra cover del brano \u00e8 stata eseguita da Terry Callier nel suo album \"Speak Your Peace\". Di nuovo nel 2006 il brano \u00e8 stato registrato dalla cantante tedesca Nena. Nel 2015 il brano \u00e8 stato registrato dai Neri per caso per l'album Neri per caso 2.0 pubblicato nel 2016"}
{"id": "1894509", "revid": "128575", "url": "https://it.wikipedia.org/wiki?curid=1894509", "title": "Micrometeoriti", "text": ""}
{"id": "1894510", "revid": "287204", "url": "https://it.wikipedia.org/wiki?curid=1894510", "title": "Benna (contenitore)", "text": "Una benna o bucket \u00e8 un apposito secchio che viene normalmente fissato al gancio baricentrico di un velivolo e viene utilizzato per trasportare dell'acqua o del liquido ritardante in caso di incendio.\nSospesa tramite un cavo, la benna pu\u00f2 essere riempita in fiumi, laghi o in apposite vasche che vengono montate in caso di necessit\u00e0. Il liquido all'interno della benna pu\u00f2 poi essere rilasciato su ordine del pilota grazie ad una apposita apertura sul fondo del secchio, dal quale pu\u00f2 fuoriuscire il liquido. A seconda delle dimensioni dell'elicottero utilizzato e delle prestazioni del velivolo, ci sono benne di varie dimensioni che possono andare da una capienza minima di 260 litri (72 galloni) fino ad una capienza massima che pu\u00f2 raggiungere i 9\u00a0600 litri (2\u00a0600 galloni). La benna pu\u00f2 poi esser fatta in materiale rigido o pieghevole che ne facilita il trasporto a terra.\nUn tipo particolare di benna sono i cosiddetti Bambi Bucket, che sono fatti esclusivamente di materiali pieghevoli. Sviluppati da Don Arney e prodotti a partire dal 1983 dalle SEI Industries, questo tipo di benna viene prevalentemente utilizzata dal U.S. Marine Corps che la usa sui suoi CH-46 Sea Knight, anche se al giorno d'oggi il termine Bambi Bucket, pi\u00f9 che identificare un certo tipo di benna \u00e8 divenuto un termine generico per definire una vasta gamma di modelli.\nSimile al Bambi Bucket \u00e8 l'A-Flex Technology Firefighting Monsoon Bucket. Anch'esso fatto di materiali pieghevoli viene prevalentemente utilizzato in Australia e Nuova Zelanda."}
{"id": "1894513", "revid": "1318658", "url": "https://it.wikipedia.org/wiki?curid=1894513", "title": "Vco Azzurra TV", "text": "\"Vco Azzurra Tv\" \u00e8 un'emittente locale piemontese nata nel 1980. Inizialmente si chiamava Tele Vco 2000, poi venne rinominata Vco Azzurra Tv. La sede si trova a Fondotoce, frazione di Verbania, in via Montorfano.\nDal 1980 direttore dell'emittente e del telegiornale \u00e8 il giornalista Maurizio De Paoli.\nL'emittente si occupa principalmente di giornalismo e rubriche di approfondimento per quanto riguarda cronaca, attualit\u00e0, colore e sport.\nA inizio 2017 era stato annunciato per l'autunno (al pi\u00f9 tardi dicembre) dello stesso anno l'inzio delle trasmissioni in digitale terrestre di un'emittente tematica \"sorella\", il cui nome avrebbe dovuto essere \"Lago Maggiore Channel\"; in realt\u00e0 ci\u00f2 non \u00e8 avvenuto e il progetto \u00e8 rimasto limitato a semplici filmati turistici veicolati via web (YouTube, social network), con finestre di breve durata all'interno della programmazione di Vco Azzurra (rubrica \"Meeting Point\")."}
{"id": "1894515", "revid": "39884", "url": "https://it.wikipedia.org/wiki?curid=1894515", "title": "65a Mostra internazionale d'arte cinematografica di Venezia", "text": ""}
{"id": "1894522", "revid": "682087", "url": "https://it.wikipedia.org/wiki?curid=1894522", "title": "The Hunter", "text": ""}
{"id": "1894523", "revid": "109197065", "url": "https://it.wikipedia.org/wiki?curid=1894523", "title": "Temistocle Zona", "text": "Biografia.\nLaureatosi in architettura all'Universit\u00e0 di Padova, fu assistente volontario presso l'Osservatorio di quella citt\u00e0 dal 1868 al 1871. Nell'ottobre 1880 fu chiamato dall'allora direttore dell'Osservatorio di Palermo, Gaetano Cacciatore, a ricoprire il posto di secondo astronomo aggiunto; nel 1890 divenne primo astronomo aggiunto e, dall'anno successivo, direttore dell'Osservatorio, incarico che mantenne sino al 1898. Insegn\u00f2 all'Universit\u00e0 di Palermo dal febbraio 1882. Il 15 novembre 1890 scopr\u00ec la cometa C/1890 V1 Zona.\nHa lasciato circa sessanta lavori, inerenti prevalentemente osservazioni di comete, di eclissi di luna e di meteore. Partecip\u00f2 inoltre ai lavori della Reale Commissione Geodetica.\nNel 1891 gli fu assegnata la quinta Medaglia Donohoe . \nLa figlia Eva spos\u00f2 Adolfo Omodeo."}
{"id": "1894524", "revid": "31886", "url": "https://it.wikipedia.org/wiki?curid=1894524", "title": "Storia di Genzano", "text": "La storia della citt\u00e0 di Genzano di Roma, importante localit\u00e0 della provincia di Roma, si compone di una serie di eventi storici avvenuti nel comune dall'installazione dei primi abitati protostorici attorno al I millennio a.C. fino ai giorni nostri.\nEt\u00e0 antica.\nEt\u00e0 protostorica (I millennio a.C. - 638 a.C.).\nI primi insediamenti umani attestati nel territorio dei Colli Albani risalgono all'inizio del I millennio a.C. Nel territorio genzanese non sono stati effettuati, almeno finora, sostanziosi ritrovamenti archeologici risalenti all'et\u00e0 pre-romana: importanti rinvenimenti sono stati fatti tuttavia in molte aree adiacenti, come ad esempio nel \"Vallone della Regina\" a Velletri o nel sito ipotetico della mitica capitale latina di \"Alba Longa\", sulla sponda orientale del Lago Albano tra i comuni di Marino, Rocca di Papa ed Ariccia.\n\u00c8 opinione accettata da tutti gli studiosi che l'odierno territorio comunale di Genzano fosse per tutta l'et\u00e0 antica soggetto o alla vicina citt\u00e0 di \"Lanuvium\", e dunque parte dell\"'ager Lanuvinus\", o all'altrettanto vicina citt\u00e0 di \"Aricia\", ovvero parte dell\"ager Aricinus\".\nSecondo alcuni studiosi, sarebbe da collocare in territorio genzanese l'ubicazione dell'antica citt\u00e0 volsca di Corioli, patria di Gneo Marcio Coriolano. Tuttavia, non sono stati rinvenuti resti pienamente riconducibili ad un insediamento civile di et\u00e0 pre-romana e poi romana.\nEt\u00e0 romana (638 a.C. - 476).\nLa capitale della Lega Latina, \"Alba Longa\", venne assoggettata e rasa al suolo da Tullo Ostilio nella data convenzionale del 638 a.C.: pertanto a partire da quella data si fa iniziare il dominio di Roma sul \"Latium Vetus\".\nNel 216 a.C. venne costruito il primo tratto della via Appia tra Roma e Capua: nell'attuale territorio comunale genzanese il tracciato dell'antica strada consolare risaliva dalla depressione di Vallericcia verso la localit\u00e0 \"Torretta\" attraverso un monumentale viadotto in peperino di cui oggi rimangono pochi resti. Quindi la strada proseguiva verso \"Lanuvium\" in direzione sud-ovest, quasi parallelamente all'attuale strada statale.\nSulle sponde del Lago di Nemi, attualmente in territorio di Nemi ma anticamente in territorio aricino, sorgeva il famoso \"Tempio di Diana Nemorense\", struttura monumentale di cui sono oggi visibili alcuni resti. Per evitare l'allagamento dell'area del tempio, venne scavato sotto l'altura che oggi ospita il centro storico di Genzano, in un'epoca imprecisata, l\"'emissario del Lago di Nemi\", un condotto lungo 1653 metri e alto all'imbocco 5.50 metri, analogo all'emissario del vicino Lago Albano, che per\u00f2 pi\u00f9 lungo di circa trecento metri. L'emissario sbuca in Vallericcia, dove le acque vengono fatte confluire in un altro emissario che le scarica dolcemente verso il mar Tirreno.\nMedioevo.\nAlto Medioevo (476 - 1000).\nDurante il periodo tardo-imperiale, il territorio di Genzano diveva fare parte di un fondo appartenente alla famiglia patrizia dei \"Genziani\", dal cui nome sarebbe derivato il toponimo del monte e poi della citt\u00e0. Nella donazione di buona parte dei Colli Albani che l'imperatore Costantino il Grande avrebbe fatto nel 313 alla Basilica Cattedrale di San Giovanni Battista di Albano Laziale non viene menzionato Genzano, ma solo Nemi con il suo lago: lo storico Nicola Ratti nella sua \"Storia di Genzano, con note e documenti\", ipotizza che questo sia dovuto al fatto che la famiglia dei \"Genziani\" fosse gi\u00e0 convertita al Cristianesimo, e pertanto fu lasciata in possesso dei suoi beni.\n\u00c8 plausibile che in un'epoca imprecisata del periodo basso medioevale, attorno al VII secolo, il fondo di Genzano entr\u00f2 a far parte dei possedimenti della Santa Sede, magari incluso in qualche \"Patrimonia\": tuttavia non esistono menzioni relative specificatamente a Genzano prima del XII secolo.\nBasso Medioevo (1000 - 1428).\nIn epoca imprecisata, si suppone che il fondo di Genzano entrasse in possesso della famiglia nobiliare di origine genovese dei Gandolfi, che edificarono sulla sommit\u00e0 del \"monte Genzano\" una torre a dominio della zona. I Gandolfi avevano esteso il loro dominio su diversi fondi dei Castelli Romani, da Castel Gandolfo che ancora porta il loro nome fino ad Ariccia e a \"Tor Paluzzi\". Questa famiglia per\u00f2, schieratasi evidentemente contro papa Alessandro III (1159 - 1181) durante la lotta di questi contro l'imperatore Federico Barbarossa, venne spogliata di tutti i propri beni. Il fondo \"costae montis, qui dicitur Genzano\" venne cos\u00ec concesso dal Papa all'Abbazia di Sant'Anastasio alle Tre Fontane.\nLa prima conferma di tutto questo \u00e8 data da una bolla di papa Lucio III del 2 aprile 1183, che conferma quanto sancito dal suo predecessore riguardo al fondo di Genzano e alla distruzione della torre edificata sul monte dai Gandolfi. Nel 1218 Pietro, Nicola e Cencio Gandolfi firmarono un istrumento notarile assicurando a papa Onorio III che avrebbero rinunciato ad ogni pretesa nei confronti della Camera Apostolica sui feudi espropriati alla loro famiglia, tra cui Genzano, in cambio di duecento provisini romani.\nIl fondo di Genzano rimase tranquillamente in possesso dei monaci dell'Abbazia delle Tre Fontane per circa due secoli, assieme al vicino castello di Nemi: i monaci deputarono le sponde del Lago di Nemi a loro residenza estiva, per sfuggire al clima malsano dell'Agro Romano.\nDurante lo Scisma d'Occidente, il 2 dicembre 1378 l'antipapa Clemente VII, che era stato incoronato a Fondi il 20 settembre di quello stesso anno in opposizione a papa Urbano VI, don\u00f2 a Giordano Orsini signore di Marino il possesso feudale del castello di Genzano, assieme ai feudi di Nemi, Ardea e diversi altri possedimenti. Questa donazione, ritenuta ovviamente nulla dagli oppositori dell'antipapa, si spiega con la fedelt\u00e0 che Giordano Orsini dimostr\u00f2 costantemente all'antipapa avignonese, tanto che il 30 aprile 1379 lo scontro decisivo nella lotta tra i due pontefici si consum\u00f2 proprio ai piedi del suo castello di Marino. Proprio a seguito della battaglia di Marino, che vide la sconfitta dei miliziani francesi al soldo di Clemente VII, l'antipapa decise di fuggire dall'Italia verso Avignone, e Giordano Orsini ripar\u00f2 a Torre Astura presso il nipote Onorato Caetani, anch'egli di fede antipapalina. La donazione del castello di Genzano rimase dunque lettera morta, poich\u00e9 i monaci delle Tre Fontane ne mantennero saldamente il possesso.\nTuttavia, il vento di anarchia suscitato nello Stato della Chiesa dallo Scisma port\u00f2 Nicola Colonna ad usurpare \"manu militari\" il castello di Genzano ai monaci nel 1393. L'occupazione illegittima dei Colonna and\u00f2 avanti fino al 1399, anno in cui Nicola fu costretto a fuggire da Roma perch\u00e9 ricercato come cospiratore di una congiura contro papa Bonifacio IX: perci\u00f2 il dominio del castello di Genzano venne concesso a Buccio Savelli.\nIl dominio del Savelli era cos\u00ec esoso per i genzanesi, che la popolazione chiese al Papa di poter tornare sotto la giurisdizione dei monaci dell'Abbazia delle Tre Fontane. Cos\u00ec il 15 novembre 1399 papa Bonifacio IX incamer\u00f2 il castello di Genzano fra i beni della Camera Apostolica, concedendolo alla benigna gestione dei monaci cistercensi delle Tre Fontane e al governatorato di Pietro e Marino Passerelli, nobili di origine napoletana gi\u00e0 castellani di Marino. Genzano fu inoltre unito in castellania a Marino, e non pi\u00f9 a Lariano come era stato in precedenza. Il 17 ottobre 1404 i due castellani fratelli Passerelli si ribellarono al poetere ecclesiastico approfittando della morte di Bonifacio IX e del periodo di sede vacante: non risulta che il castello di Genzano sia stato coinvolto nelle vicende militari che ne seguirono; fattost\u00e0 che alla fine i due fratelli ribelli furono sconfitti e arrestati il 19 febbraio 1405, e la carica di castellano fu concessa dal nuovo Papa Innocenzo IV a Giacomo Tedallini, figlio del diarista Branca Tedallini, gi\u00e0 castellano di Ardea.\nGenzano rimase sottoposto al dominio della Camera Apostolica fino al 1410, anno in cui l'antipapa Giovanni XXIII, fresco di nomina, per accattivarsi i favori dei Colonna concesse il castello di Genzano in affitto per tre anni a Nicola e Giordano Colonna, in cambio dell'irrisorio canone di un fiorino d'oro da consegnare nel periodo natalizio ai monaci dell'Abbazia delle Tre Fontane. Allo scadere del contratto d'affitto, nel 1413, il castello per\u00f2 non torn\u00f2 ai monaci, ma venne usurpato da Antonello Savelli, il quale approfitt\u00f2 della grande confusione creata negli affari dello Stato della Chiesa dalla coesistenza di tre pontefici.\nIl Concilio di Costanza pose termine allo Scisma d'Occidente deponendo i tre papi in lotta tra loro e nominando al loro posto, l'11 novembre 1417, papa Martino V, al secolo Oddone Colonna. Il neoeletto Papa accolse la petizione dell'abate cistercense dell'Abbazia delle Tre Fontane che rivendicava i diritti della sua abbazia su Genzano, ancora usurpata da Antonello Savelli, e sulla vicina Nemi, usurpata da Giovanni Annibaldi: pertanto diede ordine di restituire ai monaci i loro feudi.\nTuttavia la debolezza dei monaci rispetto alla crescente irruenza delle famiglie baronali romane port\u00f2 l'abate delle Tre Fontane a decidere, nel 1423, di affittare per tre anni i feudi di Genzano e Nemi al fratello di papa Martino V, Giordano Colonna. Il Colonna, da parte sua, si incaric\u00f2 di difendere i castelli da ogni pericolo e di corrispondere ai monaci tutti i prodotti agricoli provenienti dai due feudi.\nAllo scadere dei tre anni di contratto d'affitto, i Colonna si dimostrarono interessati a comprare i due castelli, e i monaci acconsentirono alla vendita. L'istrumento notarile di vendita venne rogato il 28 ottobre 1428, e i tre castelli di Genzano, Nemi e Montagnano furono venduti ad Antonio, Prospero ed Odoardo Colonna per la somma di 15.000 fiorini. Iniziava cos\u00ec il dominio colonnese sul castello e sul territorio di Genzano.\nLa dominazione dei Colonna (1428 - 1564).\nDopo la morte di papa Martino V, avvenuta a Roma il 20 febbraio 1431, il conclave elesse al soglio pontificio il veneziano papa Eugenio IV. Questi si schier\u00f2 subito apertamente contro i Colonna, i quali erano stati per ovvi motivi molto favoriti dal suo predecessore, che aveva permesso loro di accumulare ricchezze e feudi che facevano gola a molti. Pertanto la lotta senza esclusione di colpi tra Eugenio IV ed i Colonna inizi\u00f2 gi\u00e0 l'11 aprile 1431, con l'arresto di alcuni servitori di Casa Colonna e una seguente scomunica con sequestro dei beni datata 18 maggio dello stesso anno. Tuttavia questa volta la controversia rientr\u00f2 e le parti si pacificarono. Il 9 ottobre 1433 il Papa scomunic\u00f2 nuovamente i Colonna, che si erano opposti al pagamento di un esoso tributo minacciando di ricorrere al Concilio di Basilea, allora in corso e non in buoni rapporti con papa Eugenio IV. Il 15 ottobre di quello stesso anno un esercito pontificio marci\u00f2 contro i feudi colonnesi, senza esito. La guerra procedette fra alterne vicende, dopo la rocambolesca fuga di papa Eugenio IV a Firenze e la discesa nel Lazio del cardinale Giovanni Maria Vitelleschi a capo dell'armata pontificia nel marzo 1436: tuttavia Genzano non fu sconvolta dalle vicende belliche, a differenza di molti dei Castelli Romani adiacenti.\nL'ultima battuta della pluriennale guerra fu la conquista della roccaforte colonnese di Palestrina da parte del cardinal Vitelleschi il 18 agosto 1436, a cui segu\u00ec la selvaggia distruzione della citt\u00e0 e la fuga dei Colonna nel Regno di Napoli. I beni appartenuti ai Colonna furono acquisiti dalla Camera Apostolica, e tale situazione permase fino alla morte di papa Eugenio IV e l'elezione di papa Niccol\u00f2 V il 6 marzo 1447: solo allora i feudi colonnesi, tra cui Genzano, poterono tornare in possesso dei loro antichi proprietari.\nPapa Pio II, durante il suo viaggio per le localit\u00e0 dei Castelli Romani nel maggio 1463, transit\u00f2 anche attraverso Genzano, a cui dedic\u00f2 un vivo passo dei suoi Commentarii:\nNel 1479 Giovanni Colonna vendette il feudo di Genzano unitamente al feudo di Nemi al cardinale Guillaume d'Estouteville per la somma di 13.300 ducati con diritto di retrovendita. Il 10 agosto 1481 il cardinal d'Estouteville don\u00f2 i due castelli in questione ai propri figli naturali Girolamo e Agostino, che erano stati fatti adottare allo zio Roberto. Nel 1483 il cardinale francese mor\u00ec, ma solo con il pretesto della guerra tra papa Sisto IV e Ferrante d'Aragona del 1485 i Colonna riuscirono a rientrare in possesso \"manu militari\" di Genzano, Nemi, Frascati e di altri castelli che avevano venduto al defunto cardinale con diritto di retrovendita calpestato dagli eredi del prelato. Tuttavia il 14 luglio 1485 per venire ad una pacificazione tra i Colonna ed i loro acerrimi rivali, gli Orsini, papa Sisto IV decise di incamerare alla Camera Apostolica alcuni feudi motivo di contendere, fra cui Genzano, per un anno: in seguito la propriet\u00e0 di Genzano torn\u00f2 ai Colonna.\nPapa Alessandro VI, al secolo Rodrigo Borgia, presumibilmente nel 1498 invest\u00ec del possesso feudale del castello e del territorio di Genzano la propria figlia naturale Lucrezia Borgia. Con una bolla del 1\u00ba ottobre 1501 il Papa Borgia concesse al proprio nipotino Rodrigo il feudo di Genzano, assieme a numerosi altri feudi della provincia di Campagna e Marittima che erano stati espropriati ai Colonna, ai Savelli e agli Estouteville. Il dominio incontrastato dei Borgia su Roma termin\u00f2 per\u00f2 nel 1503, con la morte di papa Alessandro VI: allora tutti i feudi tornarono ai loro padroni precedenti, e Genzano torn\u00f2 ai Colonna.\nLa signoria colonnese su Genzano dur\u00f2 incontrastata fino al 26 settembre 1563, quando Marcantonio II Colonna vendette il castello e il suo territorio a Fabrizio Massimi in cambio di 15.200 scudi. La signoria dei Massimi non dur\u00f2 altrettanto a lungo come quella dei Colonna: infatti gi\u00e0 il 2 ottobre 1564 Fabrizio Massimi rivendette il castello al marchese di Civitanova Marche Giuliano Cesarini, per la stessa somma di 15.200 scudi. Iniziava cos\u00ec la lunghissima e proficua dominazione dei Cesarini, e poi degli Sforza-Cesarini, sul feudo di Genzano.\nEt\u00e0 moderna.\nIl periodo cesariniano (1564 - 1662).\nSubito il nuovo feudatario, Giuliano Cesarini, si dedic\u00f2 alla cura del suo nuovo feudo: il 19 agosto 1565 vennero redatti i nuovi \"Statuti\" del feudo di Genzano, approvati in quella data dal marchese Giuliano.\nAlla morte di Giuliano Cesarini, gli successe nella gestione del feudo Giovan Giorgio Cesarini, sotto il governo del quale iniziarono i lavori per l'ampliamento della residenza baronale, l'attuale Palazzo Sforza-Cesarini, e la realizzazione dell'attiguo parco.\nAl duca Giuliano II Cesarini, figlio di Giovan Giorgio e di Clelia Farnese, si deve la realizzazione delle \"Olmate di Genzano\", ovvero i sei stradoni che congiungono altrettanti luoghi di notevole importanza religiosa e civile. Le \"Olmate\", che in origine erano tutte affiancate da una quadruplice fila di olmi, furono iniziate attorno a 1643 e la loro realizzazione e sistemazione fu portata avanti per secoli da feudatari e sindaci.\nNell'anno 1637 si install\u00f2 a Genzano una comunit\u00e0 di Padri Cappuccini, provenienti dalla Chiesa di Santa Maria di Versacarro di Nemi, abbandonata dai religiosi per la difficolt\u00e0 di captarvi acqua corrente e per la scomoda posizione. Grazie all'interessamento del duca Giuliano Cesarini, venne costruita la Chiesa di San Francesco d'Assisi con l'attiguo convento, inaugurato nel 1643."}
{"id": "1894525", "revid": "144796", "url": "https://it.wikipedia.org/wiki?curid=1894525", "title": "Carlo Giuseppe di Firmian", "text": "Biografia.\nFirmian, figlio di Franz Alphons, nipote dell'arcivescovo Leopoldo Antonio Eleuterio Firmian, ricevette la propria educazione presso l'abbazia di Ettal in Alta Baviera, quindi a Innsbruck, a Salisburgo e all'Universit\u00e0 di Leida, e successivamente con soggiorni in Francia e in Italia.\nPer volont\u00e0 di Francesco I egli ritorn\u00f2 in Austria e Maria Teresa nel 1753 lo volle ambasciatore a Napoli, destinandolo dal 1758 alla Lombardia come ministro plenipotenziario, dove fu promotore e fervido sostenitore delle scienze e delle arti, contribuendo a far conoscere Johann Joachim Winckelmann e Angelika Kauffmann. Ad Andrea Salvatore Aglio commission\u00f2 due opere: la \"Vergine del Bovilli\" e la \"Nascita di Maria de Medici regina di Francia\", copiata da Rubens.\nMassone, Firmian fu un alto dignitario della Gran Loggia nazionale austriaca. \nMor\u00ec il 20 luglio 1782 a Milano e venne sepolto nella chiesa di San Bartolomeo. Il suo monumento funebre ebbe una storia travagliata: realizzato alla morte del Firmian da Giuseppe Franchi (1731-1806), rimase nella chiesa sino a quando il governo napoleonico lo rimosse nel tentativo di estirpare ogni segno della dominazione austriaca per poi essere rimesso in sede al ritorno degli austriaci nel 1815. Demolita la vecchia chiesa nel 1861, il monumento fu trasferito nella nuova chiesa di San Bartolomeo costruita nel 1864.\nAlla sua morte, Firmian lasci\u00f2 una copiosa biblioteca di oltre 40.000 volumi (oggi divisi tra la biblioteca braidense e la Biblioteca universitaria di Pavia, ateneo dove fond\u00f2 anche un orto botanico e diversi laboratori di chimica, fisica, storia naturale e anatomia), lasciandovi anche una preziosa raccolta d'arte. Sempre appartenente alla sua famiglia fu anche Leopold Maximilian von Firmian (1760-1831), arcivescovo di Vienna."}
{"id": "1894529", "revid": "767487", "url": "https://it.wikipedia.org/wiki?curid=1894529", "title": "Kaleidosc\u00f3pio", "text": "I Kaleidosc\u00f3pio (conosciuti anche come Kaleido) sono un progetto musicale brasiliano creato nel 2002 dal dj Ramilson Maia, dalla cantante e ballerina Janaina Lima e dal produttore Gui Boratto.\nIl genere dei Kaleidosc\u00f3pio \u00e8 musica brasiliana di genere drum and bass e bossa nova. In Italia hanno riscosso il maggiore successo nell'estate del 2004 con il brano \"Voc\u00ea me apareceu\", ma anche con i brani \"Feliz de novo\" e \"Meu sonho\". Hanno partecipato a Festivalbar 2004 raggiungendo un discreto margine di apprezzamento. Nel 2007 i Kaleidoscopio lanciano il loro nuovo album (Solo in Giappone), intitolato \"Kaleido - New Session\". Verso gli inizi del 2010 Janaina Lima, cantante e ballerina del gruppo, presenta un album d'esordio come solista, intitolato \"Me leva com voce\". Recentemente, sul canale YouTube della cantante, lei stessa ha annunciato un ritorno dei Kaleidoscopio.\nBiografia.\nI 3 membri del gruppo, nativi tutti e 3 di San Paolo, hanno realizzato due album studio, \"Tem Que Valer\" e \"Kaleido - New Session\" e due compilation, \"Brasilian Rave\" e \"The Best Love\". Il primo ha spopolato con i singoli \"Voc\u00ea me apareceu\", \"Feliz de novo\" e \"Meu sonho\" in Italia, Francia, Vallonia e Portogallo. Il secondo ed il terzo erano invece destinati unicamente al mercato giapponese. Nel 2011, i Kaleidoscopio partecipano ad alcuni programmi brasiliani come R7, con la loro nuova canzone \"Esta noite\", tuttavia non pubblicano il singolo. Nel 2012 sono stati tra i partecipanti del Baixa Festival in Portogallo e proseguono con il \"Progetto Mixirica\" in Brasile. Il 14 giugno del 2013 entra in rotazione radiofonica il nuovo singolo \"Estrelas\" ed il 19 luglio viene pubblicato il video del singolo."}
{"id": "1894530", "revid": "123851301", "url": "https://it.wikipedia.org/wiki?curid=1894530", "title": "Patrizio Torlonia", "text": "La testa 535 della Collezione Torlonia, detta anche patrizio Torlonia ritrae un ignoto personaggio virile ed \u00e8 il capolavoro del cosiddetto ritratto romano repubblicano, cruda effigie del patriziato romano durante il periodo di Silla. Si tratta di una copia di epoca tiberiana (I secolo d.C.) di un originale databile al decennio 80-70 a.C.\nIn quest'opera sono ben evidenti tutte quelle caratteristiche che i patrizi dell'epoca volevano mettere in evidenza, in una dura epoca che vedeva finalmente trionfare le loro ambizioni dopo i momenti difficili della lotta ai Gracchi, dell'avanzata della plebe e delle guerre civili.\nIn una resa particolarmente secca e asciutta, il trattamento minuzioso dell'epidermide non risparmia nessuno dei segni della vecchiaia: anzi essi stanno a significare la dura vita contadina e militare del patrizio, la fierezza inflessibile della sua casta e un certo sdegno, eloquentemente rappresentato dal taglio duro della bocca e dall'espressione ferma e sprezzante dello sguardo. Il notevolissimo realismo veicola quindi un preciso messaggio politico e sociale."}
{"id": "1894531", "revid": "36426", "url": "https://it.wikipedia.org/wiki?curid=1894531", "title": "Testa 535", "text": ""}
{"id": "1894534", "revid": "1305772", "url": "https://it.wikipedia.org/wiki?curid=1894534", "title": "Secret of Mana", "text": " \u00e8 un videogioco di ruolo sviluppato e pubblicato nel 1993 da Square per Super Nintendo Entertainment System. Secondo capitolo della serie \"Mana\", \u00e8 il seguito di \"Mystic Quest\" per Game Boy, quest'ultimo pubblicato in America settentrionale come spin-off della serie \"Final Fantasy\". Del gioco \u00e8 stato prodotto un sequel, \"Seiken Densetsu 3\", distribuito esclusivamente in Giappone, anch'esso incluso nella raccolta \"Seiken Densetsu Collection\" per Nintendo Switch che comprende i primi tre titoli della saga.\nA differenza dei contemporanei \"Final Fantasy VI\" e \"Chrono Trigger\", \"Secret of Mana\" presenta una modalit\u00e0 multigiocatore tramite multitap che permette di guidare fino a tre personaggi. Il videogioco ha ricevuto conversioni per Wii, Wii U, iOS e Android, sebbene nella versione mobile sia stata rimossa la modalit\u00e0 multiplayer. Il gioco \u00e8 inoltre incluso in tutte le versioni del .\nAccoglienza.\nRetrospettivamente, la rivista \"Famits\u016b\" ha classificato Primm come la ventunesima eroina pi\u00f9 famosa dei videogiochi degli anni '90."}
{"id": "1894541", "revid": "2018934", "url": "https://it.wikipedia.org/wiki?curid=1894541", "title": "Federation Cup (disambigua)", "text": "Federation Cup pu\u00f2 riferirsi a diversi eventi sportivi:"}
{"id": "1894545", "revid": "729019", "url": "https://it.wikipedia.org/wiki?curid=1894545", "title": "Vicca", "text": "Secondo il sito IAFD, \u00e8 stata attiva come attrice tra il 1994 ed il 2000.\nBiografia.\nGrazie alla sua bella presenza e al seno rifatto, Vicca \u00e8 molto ricercata come modella a Mosca sin dall'et\u00e0 di 16 anni.\nDopo aver vinto il concorso Miss Teen Moscow, lasci\u00f2 Mosca inizialmente per frequentare un college siberiano di fotonica ma presto scelse la strada di modella professionista, all'et\u00e0 di 16 anni, anche se i genitori si opposero, ed in seguito di pornoattrice a Budapest.\nNel 1996 si rec\u00f2 a Los Angeles dove firm\u00f2 alcuni contratti con la VCA Pictures, una compagnia statunitense di distribuzione e produzione di film pornografici, dopo aver ottenuto l'attenzione dal regista Michael Ninn con il film \"The coming of Nikita\", nel quale Vicca aveva recitato sotto il nome di Victoria Queen.\nPos\u00f2 anche per Playboy nella video compilation \"Playboy's Red Hot Redheads\" ed altri show televisivi di Playboy, tra cui The Helmetcam Show, Stripsearch e Night Calls. Apparve anche in molte riviste per adulti come \"Club\", \"Ch\u00e9ri\" e \"High Society\". Fu una colonna portante della linea di abbigliamento fetish Dream Dresser, Frederick's of Hollywood e di alcuni Film di serie B con il nome di Viktoria Karina. Celebre anche l'interpretazione della regina cattiva in Biancaneve e i sette nani film erotico del regista italiano Franco Lo Cascio.\nRiconoscimenti.\nVicca vinse nel 1997 l'AVN Award \"Best Solo Sex Scene\" grazie al film Diva (VCA)."}
{"id": "1894546", "revid": "287204", "url": "https://it.wikipedia.org/wiki?curid=1894546", "title": "Lucio Giulio Cesare", "text": ""}
{"id": "1894548", "revid": "37401", "url": "https://it.wikipedia.org/wiki?curid=1894548", "title": "Victor Borge", "text": "\u00c8 stato in particolare un comico musicale, che sfruttava le ottime capacit\u00e0 di pianista ai fini di intrattenimento, alternando monologhi a scherzi in musica e a sprazzi di autentico pianismo classico. \u00c8 spesso ricordato anche come il \"Principe dei Clown di Danimarca\" e \"Il Grande Danese\". \nBiografia.\nGiovent\u00f9 e carriera.\nNacque col nome B\u00f8rge Rosenbaum in Copenaghen, Danimarca, da una famiglia ebrea. I genitori, Bernhard e Frederikke Rosenbaum, erano entrambi musicisti (il padre era violinista nella \"Reale cappella danese\", mentre la madre suonava il pianoforte). Gi\u00e0 all'et\u00e0 di tre anni B\u00f8rge suonava il piano quasi come sua madre e fu presto chiaro che il piccolo era un giovane talento. Debutt\u00f2 nel suo primo recital pianistico all'et\u00e0 di soli 8 anni, e nel 1918 si aggiudic\u00f2 un viaggio all'Accademia Reale Danese di Musica, studiando con Olivo Krause. Pi\u00f9 avanti studi\u00f2 con Victor Schioler, con Frederic Lamond, allievo di Liszt, e con il pupillo di Busoni, Egon Petri.\nB\u00f8rge Rosenbaum suon\u00f2 il suo primo importante concerto nel 1926 nella sala da concerto Odd Fellow Palaeet. Dopo pochi anni trascorsi come concertista classico, cominci\u00f2 a caratterizzarsi attraverso una innovativa e personale miscela di musica e comicit\u00e0. Si spos\u00f2 con Elsie Chilton nel 1933. Viaggi\u00f2 largamente in Europa, e oltre alla comicit\u00e0 musicale non manc\u00f2 di mettere alla berlina il nazismo allora appena arrivato al potere in Germania.\nQuando i nazisti, nel 1940, durante la seconda guerra mondiale, occuparono la Danimarca, Borge era in \"tourn\u00e9e\" in Svezia e cos\u00ec fu in grado di fuggire in Finlandia. Da l\u00ec part\u00ec per l'America a bordo della \"USS American Legion\", ultima nave passeggeri neutrale a lasciare la Finlandia da Petsamo. Arriv\u00f2 in America con soli venti dollari, tre dei quali andarono subito spesi alla dogana. In seguito, travestito da marinaio, Borge una volta ritorn\u00f2 in Danimarca durante l'occupazione per visitare la madre morente.\nNegli Stati Uniti.\nSebbene B\u00f8rge Rosenbaum non parlasse una sola parola d'inglese, riadatt\u00f2 i suoi spettacoli per il pubblico statunitense, imparando l'inglese guardando film. Cambi\u00f2 il suo nome in Victor Borge e nel 1941 cominci\u00f2 a lavorare nello show della radio di Rudy Vallee, ma fu presto assunto da Bing Crosby per il suo \"Kraft Music Hall\".\nDa allora divenne tutto pi\u00f9 semplice per Borge che nel 1942 vinse il premio per il Miglior Artista Esordiente alla Radio. Poco dopo gli venne offerto un ruolo in un film con \"star\" del livello di Frank Sinatra (in \"Higher and Higher\"). Invece attraverso il \"Victor Borge Show\" sulla NBC a partire dal 1946, Borge svilupp\u00f2 alcune delle sue originali caratteristiche, come suonare mentre \u00e8 distratto da altro, interagire direttamente con il pubblico oppure cominciare a suonare un brano classico, per esempio il \"Chiaro di Luna\" di Beethoven, e improvvisamente passare a un motivetto semplice e popolare, come \"Tanti Auguri\"."}
{"id": "1894549", "revid": "287204", "url": "https://it.wikipedia.org/wiki?curid=1894549", "title": "Nuova A.M.G. Sebastiani Basket Rieti 2004-2005", "text": "La Nuova Sebastiani Basket Rieti nella stagione 2004-2005 ha partecipato al campionato nazionale di Legadue."}
{"id": "1894551", "revid": "1305772", "url": "https://it.wikipedia.org/wiki?curid=1894551", "title": "Deuce", "text": ""}
{"id": "1894552", "revid": "1629429", "url": "https://it.wikipedia.org/wiki?curid=1894552", "title": "Benne", "text": ""}
{"id": "1894565", "revid": "6923", "url": "https://it.wikipedia.org/wiki?curid=1894565", "title": "Villa Allegri von Ghega", "text": "Villa Allegri von Ghega, a tipica pianta veneziana, fu costruita lungo il Naviglio del Brenta a Oriago di Mira (comprensorio della Riviera del Brenta) attorno alla met\u00e0 del XVI secolo dai conti Allegri di Vughizzolo. Agli inizi del XVIII secolo (1706) la villa fu poi modificata nella struttura attuale ed adibita a casino di caccia e di gioco.\nGli interni sono decorati in parte a stucco e la villa \u00e8 circondata da un ampio parco suddiviso in giardino all'italiana (nella parte fronte canale) e giardino all'inglese nella parte retrostante. \u00c8 costellato da statue, colonne, una vera gotica da pozzo, un arco ed una graziosa adiacenza un tempo adibita a scuderia. Nel parco sono presenti numerosi alberi ed essenze ultra secolari.\nMolti gli ospiti che hanno soggiornato in villa nel corso dei secoli. Tra i suoi ospiti ci sono importanti figure storiche come il maresciallo Josef Radetzky (da qui comand\u00f2 nel 1848 l'assedio a Venezia), il maresciallo napoleonico Auguste Marmont (Duca di Ragusa), il principe d'Arenberg, il musicista Pietro Mascagni e l'avventuriero Giacomo Casanova.\nNella prima met\u00e0 dell'Ottocento fu la residenza di Carl Ritter von Ghega, progettista della ferrovia del Semmering in Austria, la prima ferrovia di montagna d'Europa."}
{"id": "1894568", "revid": "486946", "url": "https://it.wikipedia.org/wiki?curid=1894568", "title": "Classe Osa (motocannoniera)", "text": ""}
{"id": "1894569", "revid": "1632387", "url": "https://it.wikipedia.org/wiki?curid=1894569", "title": "Sergio Paolo", "text": "Tracce biografiche.\nIn \u00e8 descritto il suo incontro con l'apostolo Paolo e la sua conversione al Cristianesimo, che per\u00f2 non trova conferma in altre fonti storiche dell'epoca.\nA lui sono state correlate alcune epigrafi latine, ma data la diffusione dei nomi latini non \u00e8 possibile un'identificazione sicura.\nAd Antiochia di Pisidia \u00e8 stata ritrovata un'iscrizione frammentaria (foto) che nomina un Lucius Sergius Paulus. Se coincide col personaggio degli \"Atti\", il ritrovamento dell'iscrizione in questa citt\u00e0 pu\u00f2 spiegare il motivo del passaggio per Antiochia di Paolo e Barnaba una volta lasciata Cipro.\nNel 1887 venne scoperta a Roma una pietra segnaconfine di Claudio in cui \u00e8 citato Sergio Paolo. Detta pietra registra l'incarico (47 d.C.) assegnato ai sovrintendenti agli argini e all'alveo del fiume Tevere, uno dei quali era Sergio. Dato che il viaggio di Paolo a Cipro \u00e8 di solito datato alla prima met\u00e0 degli anni 40 d.C. (alcuni studiosi daterebbero la visita dell'apostolo ancor prima), si \u00e8 ritenuto che Sergio prestasse prima servizio per tre anni come proconsole a Cipro, per poi rientrare a Roma, dove venne nominato sovrintendente. Dato che Sergio non \u00e8 stato salutato nell'Epistola ai Romani di Paolo, \u00e8 possibile che egli sia morto prima che essa fosse scritta.\nIn alcune leggende medievali il proconsole Sergio Paolo viene identificato con Paolo di Narbona."}
{"id": "1894572", "revid": "287204", "url": "https://it.wikipedia.org/wiki?curid=1894572", "title": "Caditoia", "text": "La caditoia \u00e8 un elemento del sistema di drenaggio urbano che serve ad intercettare le acque meteoriche (o di lavaggio delle strade) che scorrono in superficie e a convogliarle nella rete fognaria pluviale che scorre sotto al piano campagna.\nCollocazione.\nIn genere sono poste negli impluvi di strade, piazzali o parcheggi e servono a evitare che l'acqua si accumuli in misura eccessiva sulla superficie esposta all'evento meteorico. La portata intercettata dalla caditoia \u00e8 quindi funzione della pendenza longitudinale e trasversale della cunetta (quando presente a bordo strada), dalle dimensioni e dal tipo di realizzazione della stessa.\nTipologia.\nLa caditoia esiste in diverse forme e soluzioni tecniche ma i due tipi pi\u00f9 diffusi sono a griglia, a bocca di lupo o miste. Le aperture grigliate possono essere posizionate ovunque sulla superficie scolante, le bocche di lupo sono invece generalmente delle aperture realizzate lungo il cordolo di demarcazione del marciapiede. Entrambe convogliano le acque raccolte a un pozzetto che a sua volta recapita le portate di progetto alla fognatura."}
{"id": "1894574", "revid": "52600", "url": "https://it.wikipedia.org/wiki?curid=1894574", "title": "Drenaggio urbano", "text": ""}
{"id": "1894582", "revid": "287204", "url": "https://it.wikipedia.org/wiki?curid=1894582", "title": "Matias Donnet", "text": ""}
{"id": "1894584", "revid": "77594", "url": "https://it.wikipedia.org/wiki?curid=1894584", "title": "Fountain Place", "text": "Fountain Place, situato al 1445 di Ross Avenue nell'Arts District del centro della citt\u00e0 di Dallas, in Texas, \u00e8 un grattacielo costruito negli anni '80 del XX secolo in Con i suoi 219 metri (720 piedi) \u00e8 il quinto pi\u00f9 alto grattacielo della citt\u00e0 di Dallas. Inoltre \u00e8 il quindicesimo edificio pi\u00f9 alto in Texas.\nIl progetto originale di costruzione prevedeva l'elevazione di due edifici gemelli. Vari motivi impedirono la realizzazione di questo progetto, come il crollo della valutazione del petrolio texano alla fine degli anni '80. La realizzazione del grattacielo come appare oggi si deve all'architetto cinese naturalizzato statunitense I.M. Pei, che lavor\u00f2 assieme ad altri professionisti. L'edificio fu completato nel 1986 ed inaugurato nell'agosto di quello stesso anno.\nL'edificio \u00e8 noto soprattutto per la sua struttura architettonica unica: assomiglia infatti ad un grande prisma con numerose facciate. Grazie alla sua forma del tutto particolare, l'edificio appare completamente differente da ogni angolazione dalla quale e osservato. Il nome dell'edificio, Fountain Place, deriva dalle fontane che sorgono in una piazza ai piedi di esso.\nNell'ultima stagione del telefilm \"Dallas\" il grattacielo conteneva gli uffici della Ewing Oil."}
{"id": "1894585", "revid": "123607039", "url": "https://it.wikipedia.org/wiki?curid=1894585", "title": "Clarence House", "text": "Clarence House \u00e8 una casa di propriet\u00e0 reale di Londra situata sul Mall, adiacente a St. James's Palace, con cui condivide il giardino. \u00c8 aperta al pubblico per circa due mesi ogni estate.\nStoria.\nLa casa fu costruita tra 1825 e 1826 su progetto di John Nash. Fu commissionata da Guglielmo IV, noto come Duca di Clarence prima della sua ascesa al trono, che la preferiva come residenza al vicino St. James's Palace, ritenuto troppo scomodo. Nel 1830 pass\u00f2 poi a sua sorella, la principessa Augusta Sofia e, dopo la sua morte nel 1840, alla duchessa di Kent, madre della regina Vittoria. Nel 1866 divenne la residenza del quarto figlio di Vittoria, Alfredo di Sassonia-Coburgo-Gotha, Duca di Edimburgo, che nel 1897 la concesse a suo fratello minore Arturo di Sassonia-Coburgo-Gotha, che vi abit\u00f2 fino alla morte nel 1942, periodo nel quale la casa sub\u00ec danni a causa dei bombardamenti nemici. Dal 1942 al 1945 fu utilizzata dalla Croce Rossa e dalla St. John Ambulance Brigade come sede durante la Seconda Guerra Mondiale prima di essere concessa nel 1947 alla principessa Elisabetta e a suo marito il Duca di Edimburgo. La principessa Anna nacque a Clarence House nel 1950.\nDopo la morte di Giorgio VI, nel 1953 vi si trasferirono la Regina Madre e la principessa Margaret, sebbene quest'ultima si trasfer\u00ec tre anni dopo in un appartamento di Kensington Palace.\nPer quarantanove anni, dal 1953 al 2002, \u00e8 stata la residenza ufficiale della regina madre; oggi \u00e8 la residenza del Principe di Galles, della Duchessa di Cornovaglia. Il Duca di Sussex vi ha abitato dal 2002 al 2017, anno del suo fidanzamento con l'ex attrice Meghan Markle. Dal 2002 al 2011 \u00e8 stata anche la residenza ufficiale del Duca di Cambridge.\nStruttura.\nLa casa ha quattro piani, esclusi l'attico e il seminterrato, ed \u00e8 rivestita di stucco chiaro. \u00c8 stata oggetto di importanti ristrutturazioni e ricostruzioni nel corso degli anni, soprattutto dopo la Seconda guerra mondiale, tanto che oggi rimane relativamente poco della struttura originale di Nash. Il Principe di Galles si \u00e8 trasferito a Clarence House nel 2003, dopo le ristrutturazioni effettuate in seguito alla morte della Regina Madre, che comprendono nuovi impianti, la nuova decorazione delle stanze principali da parte di Robert Kime e il restauro delle facciate.\nDal 2002 il termine \"Clarence House\" \u00e8 stato spesso usato come metonimia per indicare l'ufficio privato del Principe di Galles."}
{"id": "1894594", "revid": "1543377", "url": "https://it.wikipedia.org/wiki?curid=1894594", "title": "Pier Paolo Maggiora", "text": "Biografia.\nSi laurea in architettura con Carlo Mollino presso il Politecnico di Torino e completa la sua formazione con viaggi studio presso gli atelier e le fondazioni di alcuni grandi maestri del Movimento Moderno quali Frank Lloyd Wright, Le Corbusier, Alvar Aalto, Carlo Scarpa, Oscar Niemeyer e Kenz\u014d Tange.\nNel 1967 apre il proprio studio a Torino.\nNegli anni ottanta fonda la teoria del \"Dialogo di Architettura\", che promuove la progettualit\u00e0 creativa fra architetti nello stesso tempo, per restituire quel fascino della diversit\u00e0 unitaria che nella citt\u00e0 storica si \u00e8 stratificato lungo i secoli. Nel decennio successivo, nello scenario del postindustriale e della crisi ambiente/infrastrutture, sviluppa proposte progettuali tese a coinvolgere le dimensioni ambientale, territoriale, urbanistica e interdisciplinare. Fonda cos\u00ec la Teoria del \"Territorio Architettonico\". Tale metodo viene completato con la teoria del \"Dialogo sulla Citt\u00e0\".\nI due testi insieme costituiscono il presupposto a il \"Dialogo Progettuale\", sperimentato poi in complessi progetti territoriali e architettonici, anche molto diversi tra loro.\nOpere e progetti.\nTra i suoi Dialoghi Progettuali e le sue opere, si ricordano:\nAttivit\u00e0 didattica e scientifica.\nPier Paolo Maggiora \u00e8 membro di diverse commissioni e comitati scientifici, tra cui:\nHa partecipato a diverse mostre internazionali e alle Biennali di Architettura di:"}
{"id": "1894609", "revid": "767487", "url": "https://it.wikipedia.org/wiki?curid=1894609", "title": "Cercopithecus hamlyni", "text": "Il cercopiteco di Hamlyn (\"Cercopithecus hamlyni\") \u00e8 un primate della famiglia delle Cercopithecidae.\nDescrizione.\nLa lunghezza del corpo varia tra 50 e 65 cm; i maschi, che pesano tra 7 e 10 kg, sono notevolmente pi\u00f9 grandi delle femmine, il cui peso varia tra 4,5 e 5 kg.\nIl colore \u00e8 quasi uniformemente grigio, ma due strisce bianche lungo il naso e sulla fronte formano una caratteristica T. Le natiche sono blu in entrambi i sessi; i maschi adulti hanno genitali blu e rossi.\nDistribuzione e habitat.\nL'areale \u00e8 nella Repubblica Democratica del Congo e nel Ruanda, dove vive nelle foreste pluviali primarie. L'areale \u00e8 ampio, ma la densit\u00e0 bassissima; in effetti la specie \u00e8 nota solo attraverso pochi esemplari ed \u00e8 mal conosciuta.\nBiologia.\nL'attivit\u00e0 \u00e8 diurna. Conduce vita non solo arboricola, ma anche al suolo. Vive in gruppi costituiti da un maschio adulto, femmine e piccoli, per un totale che sembra non superare i 10 individui. \nSi pensa che la dieta sia costituita prevalentemente di frutta e foglie.\nSottospecie.\nSi conoscono due sottospecie:"}
{"id": "1894615", "revid": "767487", "url": "https://it.wikipedia.org/wiki?curid=1894615", "title": "Maurizio Benatti", "text": "Alto 1,83\u00a0m, giocava nel ruolo di playmaker.\nCarriera.\nPlaymaker classico di 183\u00a0cm, grande ragionatore, \u00e8 stato un giocatore professionista per 15 anni, cominciando la sua carriera nell'Olimpia Milano sponsorizzata \"Innocenti\" nel campionato 1974-75 e chiudendola nel Basket Rimini targato \"Marr\" nella stagione 1989-90, chiusasi con la retrocessione dei romagnoli in serie B1 a seguito dello spareggio di Treviso contro la Braga Cremona.\nDopo il professionismo ha militato in cadetteria, chiudendo la carriera nella stagione 1992/93 in B2 nelle file della Pallacanestro Titano San Marino, in squadra con Maurizio Ferro.\nDopo la carriera di giocatore, \u00e8 passato a quella di allenatore allenando le giovanili del Basket Rimini, per poi passare ad altre societ\u00e0 minori come la \"Libertas Primocaso\". Nel 2004, sempre a Rimini, ha invece fondato il \"Malatesta Basket\".\nNel 2018 ha allenato la societ\u00e0 dilettantistica riminese \"Fadamat Basket\"."}
{"id": "1894621", "revid": "122890246", "url": "https://it.wikipedia.org/wiki?curid=1894621", "title": "Inversione contabile", "text": "L'inversione contabile \u00e8 un particolare meccanismo di applicazione dell'imposta sul valore aggiunto, per effetto del quale il destinatario di una fornitura di beni o prestazione di servizi (cliente), se soggetto passivo nel territorio dello Stato, \u00e8 tenuto all'assolvimento dell'imposta in luogo del fornitore o prestatore.\nLa misura ha lo scopo di ridurre il rischio di evasione fiscale dell'imposta sul valore aggiunto, facendo in modo che le categorie di soggetti passivi con un maggior rischio di evasione non ricevano il pagamento dell'IVA e che quest'ultima venga pagata da chi riceve la fattura. Alcuni soggetti passivi potrebbero ad esempio far fallire la societ\u00e0 evitando il pagamento dell'IVA oppure mettere in atto meccanismi elusivi di altro tipo. Pu\u00f2 essere vista come l'analogo fra privati dello \"split payment\".\nQuest'ultimo soggetto emette fattura senza addebitare l'imposta ed indica la norma che prevede l'applicazione del regime dell'inversione contabile (articolo 17 comma 5 del Dpr 633/1972). Il destinatario della cessione di beni o della prestazione del servizio deve integrare la fattura ricevuta con l'indicazione dell'aliquota propria della operazione messa in essere dal cedente o prestatore del servizio, della relativa imposta e inoltre deve registrare il documento sia nel registro delle fatture emesse o dei corrispettivi, che nel registro degli acquisti a tal punto da rendere neutrale l'effetto dell'imposta.\nL'inversione contabile \u00e8 uno strumento utile per l'erario e tale meccanismo prevede che il cedente/prestatore riceva dal cliente esclusivamente l'importo imponibile del bene ceduto o della prestazione eseguita, con la conseguenza che non si configura in capo ad esso l'obbligo di versare l'Iva dell'operazione eseguita.\nIl settore maggiormente interessato al meccanismo dell'inversione contabile \u00e8 quello edile, soprattutto per ci\u00f2 che concerne i rapporti tra subappaltatori o tra subappaltatore e appaltatore."}
{"id": "1894630", "revid": "729019", "url": "https://it.wikipedia.org/wiki?curid=1894630", "title": "Cercopithecus kandti", "text": "Il cercopiteco dorato (\"Cercopithecus kandti\") \u00e8 un primate della famiglia delle Cercopithecidae. \u00c8 stato riconosciuto come specie autonoma nel 2001, mentre precedentemente era considerato una sottospecie di \"C. mitis\".\nDescrizione.\nLa specie \u00e8 caratterizzata da una zona di colore giallo-oro sulle spalle e sul dorso. Per il resto \u00e8 molto simile a \"C. mitis\", del quale a lungo era stata considerata una sottospecie.\nDistribuzione e habitat.\nL'areale \u00e8 nei Monti Virunga, al confine tra il Ruanda, l'Uganda e la Repubblica Democratica del Congo, dove vive nelle foreste.\nBiologia.\nLe abitudini sono poco note. Vive in gruppi costituiti da un maschio adulto, femmine e piccoli, per un totale che sembra possa arrivare a 30 individui. \nSi pensa che la dieta sia costituita prevalentemente di frutta e foglie, ma includa piccoli animali.\nStato di conservazione.\nA causa della ristrettezza dell'areale, della distruzione dell'habitat e della guerra la specie \u00e8 considerata a rischio di estinzione."}
{"id": "1894633", "revid": "74801", "url": "https://it.wikipedia.org/wiki?curid=1894633", "title": "ATP International Series", "text": "Il circuito ATP International Series \u00e8 stato un circuito tennistico nato nel 2000 riservato ad atleti professionisti organizzati dalla ATP. Il montepremi dei tornei che ne facevano poteva variare da un minimo di fino ad un massimo di . In termini di montepremi e punti assegnati si assestavano tra i Challenger e gli International Series Gold.\nDal 2009 \u00e8 stato sostituito dall'ATP World Tour 250 series.\nTornei.\nQuesto \u00e8 l'elenco dei tornei International Series, secondo un ordine temporale."}
{"id": "1894638", "revid": "1534511", "url": "https://it.wikipedia.org/wiki?curid=1894638", "title": "Sistema fotometrico UBV", "text": "Il sistema fotometrico UBV, detto anche sistema di Johnson (o sistema di Johnson-Morgan), \u00e8 un sistema fotometrico a banda larga per la classificazione delle stelle in base al loro colore. \u00c8 stato tra i primi sistemi fotometrici ad essere standardizzato. Inizialmente concepito per essere utilizzato con fotometri fotoelettrici Philips 1PP21 \u00e8 stato poi lievemente modificato per adattarsi anche ad altri tipi di rivelatori. Le lettere U, B, V indicano magnitudine ultravioletta, blu e visuale, misurate per una stella per poterla classificare in un sistema UBV. La scelta dei colori sulla parte finale verso il blu nello spettro \u00e8 dovuta al fatto che le lastre fotografiche sono meglio impressionate da questi colori. Fu introdotto negli anni cinquanta dagli astronomi statunitensi Harold Lester Johnson e William Wilson Morgan.\nI filtri sono selezionati in maniera tale da avere lunghezze d'onda medie pari a 364 nm per U, 442 nm per B e 540 nm per V. Il valore zero delle scale B-V e U-B \u00e8 assunto dalle stelle di classe spettrale A0, che appaiono di colore bianco.\nIl sistema UBV presenta alcuni svantaggi. La corta lunghezza d'onda di taglio del filtro U \u00e8 dovuta principalmente all'assorbimento introdotto dall'atmosfera terrestre pi\u00f9 che dal filtro stesso; come conseguenza si ha che esso (e le magnitudini osservate) possono variare con l'altitudine e con le condizioni atmosferiche. In ogni caso molte misure vengono effettuate in questo sistema (ad esempio quelle di gran parte delle stelle luminose)."}
{"id": "1894649", "revid": "695564", "url": "https://it.wikipedia.org/wiki?curid=1894649", "title": "Sardinia (album)", "text": "Sardinia \u00e8 il quinto album in studio dei Tazenda, pubblicato nel 1998 dalla Crisler Music. \u00c8 il primo album inciso senza il cantante principale Andrea Parodi, che ha abbandonato il gruppo circa un anno prima. Per sopperire alla sua assenza, visto che non \u00e8 stato assunto alcun nuovo cantante, si alterneranno alla voce i 2 membri rimanenti: Gino Marielli e Gigi Camedda.\nCome \"Tazenda\", il primo album, \u00e8 completamente cantato in sardo."}
{"id": "1894651", "revid": "819238", "url": "https://it.wikipedia.org/wiki?curid=1894651", "title": "Ferrovia Civitavecchia-Orte", "text": "La ferrovia Civitavecchia-Orte \u00e8 una linea ferroviaria italiana senza traffico e in parte disarmata, che collega la stazione di Civitavecchia, sulla ferrovia Tirrenica, allo scalo ferroviario di Orte, sulla ferrovia Firenze-Roma passando per il nodo di Capranica.\nStoria.\nCostruzione ed esercizio.\nLa nascita del Regno d'Italia nel 1861 port\u00f2 all'esigenza di migliorare la logistica tra zone prima di allora divise dalle frontiere degli stati preunitari italiani. In quest'ottica, nel tentativo di collegare trasversalmente il litorale tirrenico a quello adriatico, nel 1892 vide la luce il primo progetto di collegamento ferroviario tra i porti di Civitavecchia e Ancona, ad opera dell'ingegnere Valentino Peggion. Il collegamento di due dei principali porti italiani con le acciaierie di Terni, le cartiere di Fabriano e le numerose aziende che sorgevano nei pressi del binario progettato avrebbe apportato numerosi benefici all'economia dell'Italia centrale, ma dopo l'apertura nel 1894 della tratta Capranica-Ronciglione lo sviluppo della ferrovia si blocc\u00f2. Solo nel 1921, dopo anni di discussioni e nuovi progetti, fu avviata la costruzione del tratto da Civitavecchia a Capranica, a opera della \"Societ\u00e0 Elettro-Ferroviaria Italiana\" (SEFI).\nLa ferrovia Civitavecchia-Orte fu inaugurata nella sua interezza il 28 ottobre 1928, in occasione del sesto anniversario della Marcia su Roma, mentre l'apertura al traffico avvenne esattamente un anno dopo; la linea inglob\u00f2 la breve tratta Capranica-Ronciglione, fino ad allora considerata diramazione della ferrovia Roma-Capranica-Viterbo. Costruito a scartamento ordinario e lungo in totale 85,69 chilometri, al momento dell'apertura il tracciato della linea veniva coperto in circa tre ore: gli elevati tempi di percorrenza (su cui pesavano le basse velocit\u00e0 raggiungibili a causa della notevole tortuosit\u00e0 del binario) uniti alla lontananza delle stazioni ferroviarie dai centri abitati pregiudicarono da subito le potenzialit\u00e0 della strada ferrata. Negli anni Trenta, con l'elettrificazione della ferrovia Tirrenica passante per Civitavecchia e della ferrovia Firenze-Roma passante per Orte, il traffico merci che si originava dal porto civitavecchiese fu deviato interamente sulla direttrice Civitavecchia-Roma-Orte, ritenuta dal punto di vista orografico pi\u00f9 conveniente della linea Civitavecchia-Capranica-Orte, anche se pi\u00f9 lunga.\nGuerra e sviluppi.\nAllo scopo di abbatterne i tempi di percorrenza, nel 1936 fu elettrificato il tratto Civitavecchia-Aurelia della ferrovia Civitavecchia-Orte, in previsione del passaggio alla trazione elettrica dell'intera linea negli anni a venire. Nel 1942 furono avviati i lavori di elettrificazione del resto del binario, ma l'anno seguente, in piena seconda guerra mondiale, i bombardamenti alleati di Civitavecchia interruppero bruscamente i cantieri. Seriamente danneggiata dagli eventi bellici, la linea fu ripristinata e riattivata nel 1947, ma l'elettrificazione non fu completata; d'altronde lo sviluppo del traffico su strada cominci\u00f2 a sottrarre passeggeri al treno, spingendo le Ferrovie dello Stato, che gestivano la ferrovia, a ridurre il pi\u00f9 possibile i costi ad essa legati. La notte dell'8 gennaio 1961 una frana causata dalla forte pioggia interruppe la linea all'altezza della galleria Cencelle, alla progressiva chilometrica 13+200: sebbene il danno non fosse particolarmente esteso, le Ferrovie dello Stato, che gi\u00e0 consideravano la linea un \"ramo secco\", giudicarono troppo elevati i costi di ripristino del binario e giunsero a decretare la soppressione dell'esercizio sulla tratta Civitavecchia-Capranica.\nUna parte del binario soppresso fu riutilizzata come raccordo ferroviario tra la stazione di Civitavecchia e una caserma dell'esercito situata ad Aurelia, mentre dal lato di Capranica le rotaie furono mantenute sino alla stazione di Civitella Cesi, dove sorgeva un poligono militare. Negli anni Sessanta, con il diffondersi del genere cinematografico del western all'italiana, parte del binario soppresso venne recuperata per girarvi alcune scene: tra gli spaghetti western pi\u00f9 famosi filmati sulla ferrovia Civitavecchia-Orte figurano \"Il colonnello Von Ryan\", \"Due marines e un generale\" e \"Un esercito di 5 uomini\". Nel 1966 il tratto di binario elettrificato - da Civitavecchia ad Aurelia - fu utilizzato per sperimentarvi le catenarie di nuovo tipo che in seguito sarebbero state montate sulla ferrovia \"direttissima\" Firenze-Roma. Sullo stesso tratto fu sperimentata nel 1988 la corrente alternata monofase a 25 kV e 50 Hz, in vista dell'elettrificazione della ferrovia Cagliari-Golfo Aranci, progetto poi accantonato e mai portato a compimento; in tale occasione furono collaudati i locomotori E.491 ed E.492, alimentati solo in corrente alternata.\nDismissione e progetti di recupero.\nNel 1981 il programma integrativo delle Ferrovie dello Stato inser\u00ec la tratta Civitavecchia-Capranica fra le linee ferroviarie da riattivare, allo scopo di potenziare la rete ferroviaria dell'Italia centrale. Due anni dopo il Ministero dei Trasporti approv\u00f2 la concessione dei lavori di ripristino del binario, appaltati all'azienda Astaldi. Il vecchio armamento fu rimosso, le infrastrutture consolidate e le stazioni ferroviarie ampliate per ospitare le sottostazioni elettriche, in quanto era altres\u00ec prevista l'elettrificazione del tracciato. Si decise di ripristinare inizialmente il binario fra le stazioni di Mole del Mignone e Capranica, da ricostruire per intero con adeguamento della sagoma e del peso assale massimo: con una spesa complessiva di circa 220 miliardi di lire, i lavori furono avviati nel 1988 e si conclusero nel 1994. Il 25 settembre dello stesso anno, tuttavia, l'affluenza sempre pi\u00f9 bassa spinse le Ferrovie dello Stato a sospendere l'esercizio anche sulla tratta Capranica-Orte, che fino ad allora aveva continuato a espletare regolarmente servizio merci e passeggeri.\nLa legge finanziaria del 1998 stanzi\u00f2 123 miliardi di lire per il completamento dei lavori sulla linea, comprensivi del rifacimento del malmesso tratto Civitavecchia-Mole del Mignone, dell'armamento del sedime tra Civitavecchia e Capranica e dell'elettrificazione dell'intera ferrovia Civitavecchia-Orte; i relativi cantieri, tuttavia, non furono mai aperti e il progetto fu messo in disparte. Uno studio curato da Trenitalia nel 1999 e un dossier di valutazione preparato due anni dopo da Rete Ferroviaria Italiana (RFI), dal 2001 gestore della ferrovia Tirrenica e della ferrovia Firenze-Roma, conclusero che la riapertura della linea avrebbe prodotto un'utenza troppo bassa e non sufficiente a giustificare l'investimento. Negli anni seguenti vennero comunque presentate ulteriori proposte di riattivazione della linea, nessuna delle quali ebbe fortuna: il 14 novembre 2011 il decreto ministeriale n. 398 emanato dal Ministero delle Infrastrutture e dei Trasporti formalizz\u00f2 la dismissione della linea tra Civitavecchia e Capranica, eccezion fatta per i primi 4 chilometri di binario, utilizzati per lo spostamento di automobili tra il porto di Civitavecchia e un deposito nei pressi dell'interporto civitavecchiese. Secondo RFI, invece, la linea rimaneva attiva sebbene nei fatti fosse da tempo stata dismessa.\nNel 2017 il governo Gentiloni, mediante la legge n. 128 del 9 agosto inerente alla valorizzazione delle ferrovie turistiche, inser\u00ec la linea Civitavecchia-Orte nel novero delle 18 strade ferrate che, secondo il provvedimento, rientravano fra quelle \"dismesse o sospese, caratterizzate da particolare pregio culturale, paesaggistico e turistico\"; anche in questo caso, tuttavia, la questione della riapertura della ferrovia si risolse in un nulla di fatto. Nell'agosto 2020 un comitato costituito allo scopo di promuovere la riapertura della linea ha presentato uno studio di fattibilit\u00e0, sottoscritto da numerosi comuni e associazioni, alla struttura di missione InvestItalia, l'organo di cui si avvale la Presidenza del Consiglio dei Ministri al fine di valutare le proposte di investimenti in infrastrutture. In vista dell'implementazione del Piano Nazionale di Ripresa e Resilienza, sono stati richiesti 462 milioni di euro da destinare agli interventi di riattivazione della linea.\nIl binario della ferrovia risulta quasi completamente rimosso fra le stazioni di Aurelia e Capranica, mentre sopravvive fra Capranica e lo scalo di Orte, venendo sporadicamente percorso da treni speciali nell'ambito dello scambio di materiale rotabile con la ferrovia Roma-Civita Castellana-Viterbo, che incrocia presso la stazione di Fabrica di Roma. Secondo RFI (Fascicolo Linea 113, p. 21), la tratta Capranica-Orte \u00e8 \"temporaneamente chiusa al traffico\", mentre la tratta Civitavecchia-Capranica si trova in regime di \"sospensione temporanea del servizio\", pur risultando da anni effettivamente dismessa e ormai quasi totalmente disarmata.\nCaratteristiche.\nLa linea era totalmente a binario unico e priva di elettrificazione.\nPercorso.\nCivitavecchia-Aurelia.\nPer il primo chilometro la linea passa affiancata alla ferrovia Tirrenica fino al deposito delle locomotive di Porta Tarquinia, dove le linee per Pisa e per Civitavecchia Marittima effettuano una curva a sinistra. La linea per Capranica passa sopra al fosso della Fiumaretta: il ponte omonimo \u00e8 a singola campata di circa 15\u00a0m, l'arco \u00e8 a sesto ribassato. Pile, pulvini e arco sono costituiti da blocchi di arenaria eocenica cristallina. La bordatura dell'arco spessa 30\u00a0cm \u00e8 in mattoni. Dopo pochi chilometri la linea supera il raccordo De.Car e giunge alla stazione di Aurelia posta in curva.\nAurelia-Mole del Mignone.\nDopo la stazione di Aurelia la ferrovia passa sotto all'autostrada A12 per mezzo di un moderno cavalcavia in cemento armato. Circa cento metri dopo la linea attraversa il Fosso Vite su un viadotto in muratura a sei arcate. La struttura \u00e8 costituita, come nel caso del ponte sulla Fiumaretta, da blocchi di arenaria eocenica, tranne la bordatura degli archi che \u00e8 in mattoni. Dopo circa un chilometro la linea attraversa il Fosso dei Veneti su un altro viadotto in muratura molto simile al precedente, ma leggermente pi\u00f9 lungo: anzich\u00e9 sei arcate, come sul Fosso Vite, quest'opera ne ha sette. Dopo una curva a destra si giunge davanti alla stazione di Mole del Mignone.\nMole del Mignone-Allumiere.\nSubito dopo la stazione di Mole del Mignone la ferrovia attraversa la galleria dell'Asco, lunga circa 100\u00a0m ed in curva; la galleria \u00e8 in salita in direzione di Civitavecchia e la sagoma \u00e8 ad arco. Sopra al portale lato Civitavecchia vi \u00e8 una targa di marmo recante l'iscrizione:\n\"La Societ\u00e0 Elettro-Ferroviaria Italiana costru\u00ec MCMXXII - MCMXXVIII\"\nDopo la galleria vi \u00e8 il ponte sul Fosso dell'Asco a 8 archi ripartiti in tre gruppi: abbiamo due gruppi da tre archi vicini alle estremit\u00e0 del ponte e un gruppo da due archi al centro, proprio sopra al torrente. I tre gruppi sono separati da due piloni pi\u00f9 spessi. Quest'opera \u00e8 affine alle precedenti, formata da blocchi di arenaria eocenica e mattoni a formare la parte di intradosso dell'arco.\nDopo il ponte vi \u00e8 la galleria di Centocelle. L'entrata lato Civitavecchia \u00e8 a sezione quadrata perch\u00e9 edificata nel corso dei lavori 1986-1994. Questo infatti \u00e8 il luogo dove la notte dell'8 gennaio 1961 si stacc\u00f2 la frana che blocc\u00f2 per sempre la linea. La parte della galleria preesistente ai lavori del '86 ha un profilo ad arco. All'uscita della galleria vi sono tre chilometri in aperta campagna fino alla galleria posta sotto all'antico abitato di Centumcellae. Questa galleria \u00e8 a sezione quadrata ed \u00e8 stata costruita dopo l'86 per sostituire un sovrappasso. Essa non ha ufficialmente un nome anche perch\u00e9 nessun treno vi \u00e8 mai passato sotto. Per comodit\u00e0 viene chiamata Centocelle II, perch\u00e9 il nome \"Centocelle\" gi\u00e0 indica la galleria precedente. Poco dopo si passa sopra al fosso della Melledra su di un ponticello poco appariscente, ricostruito dopo l'86: prima di tale data il ponte era largo 4\u00a0m ed era ad arco, ora \u00e8 a sezione quadrata e largo 8\u00a0m. Esso si trova poco prima della galleria denominata appunto \"Melledra\". Questa galleria \u00e8 stata prolungata con una parte ad arco dal lato Capranica: come in altri casi, la parte nuova \u00e8 pi\u00f9 larga della vecchia. Superato questo tunnel si transita su di un viadotto a 9 arcate ed in curva. Pur non scavalcando il Fosso Melledra, esso \u00e8 chiamato con questo nome. Essendo stato edificato su un terreno in frana, il ponte ha dovuto subire interventi di recupero molto pi\u00f9 invasivi degli altri: alcuni archi (gli ultimi tre lato Civitavecchia) sono stati rinforzati con la costruzione di un'altra volta in cemento armato posta sotto alla vecchia. Il ponte quindi ha perso la sua originaria simmetria perch\u00e9 gli ultimi tre archi lato Civitavecchia risultano pi\u00f9 stretti di tutti gli altri sei. Dopo il ponte vi \u00e8 un tratto in trincea dopodich\u00e9 si giunge davanti alla stazione di Allumiere.\nAllumiere-Monteromano.\nQuesto \u00e8 il tratto pi\u00f9 impervio di tutta la linea. Dopo la stazione di Allumiere vi \u00e8 la galleria pi\u00f9 corta della tratta, detta Acqua Agra e lunga solo .\nDopo circa tre chilometri di discesa la ferrovia spiana e arriva alla galleria pi\u00f9 lunga del tracciato: si chiama \"Casalone\", lunga in origine e scavata in linea retta nel ventre della montagna. L'imbocco lato Capranica \u00e8 stato prolungato durante i lavori di ricostruzione tramite uno scatolare e risulta quindi pi\u00f9 largo di quello vecchio.\nDopo un ponticello vi \u00e8 un'altra galleria detta \"Mignone\" lunga circa 100\u00a0m ed in curva. L'imbocco lato Capranica \u00e8 stato prolungato con una parte a sezione quadrata.\nDopo circa un chilometro dalla galleria la ferrovia gira a sinistra e attraversa il fiume Mignone su un alto ponte costituito da due sezioni in ferro di 26\u00a0m ciascuna e altre 6 arcate in muratura. Le sezioni in ferro sono a travata reticolare. Il piano del ferro poggia sulle travi inferiori che costituiscono l'impalcato: esso \u00e8 formato da due travi laterali sulle quali poggiano gli elementi che collegano le due travi tra loro e con le travi alte. I primi hanno un profilo ad X e su di essi insistono altre due travi che sorreggono direttamente i binari, mentre le travi verticali sorreggono le travi alte. Dopo una profonda e piccola gola la ferrovia arriva alla stazione di Monteromano.\nMonteromano-Le Pozze.\nIn questa sezione la ferrovia segue la valle del fosso Canino, che scavalca quattro volte prima di arrivare alla galleria Caprareccia, in salita ed in curva. Il tunnel \u00e8 seguito da una trincea che si va via via abbassando man mano che la ferrovia sale, fino ai 130\u00a0m della fermata delle Pozze.\nLe Pozze-Civitella Cesi.\nLa pendenza media di questo tratto \u00e8 la maggiore di tutta la linea, attestandosi intorno al 25 per mille. Questo segmento \u00e8 caratterizzato da lunghi ed interminabili rettilinei in salita. Poco prima della stazione di Civitella Cesi, la ferrovia scavalca per la quinta ed ultima volta il Fosso Canino.\nCivitella Cesi-Blera.\nQuesto tratto al 17 per mille si snoda tra basse colline, sovente in terrapieno. Poco prima della stazione di Blera il tracciato piega a sud per aggirare una valle. Una volta superata la discontinuit\u00e0 orografica la linea ritorna a nord in direzione dei \"Pontoni\", che \u00e8 l'area di Blera posta a sud del Fosso Biedano. La stazione di Blera si trova sulla curva che riporta la ferrovia in direzione sud-est.\nBlera-Bandita di Barbarano.\nQuesto tratto si presenta infestato dalla macchia mediterranea molto pi\u00f9 che gli altri tratti, questo perch\u00e9 vi si pu\u00f2 accedere solo grazie a biciclette, motocicli o a piedi, per via di alcuni blocchi di cemento.\nQuesto segmento costeggia il vallone del Fosso Biedano arrivando alla Bandita del comune di Barbarano, che sarebbe, come \"i Pontoni\" di Blera, l'area di paese posta, in questo caso, ad ovest del Fosso e isolata dal comune a causa del vallone scavato dal torrente. Esistono dei ponti che consentono di scavalcare le profonde forre. Poco prima della stazione di Bandita di Barbarano, che \u00e8 un semplice casello riconvertito, si trova un passaggio a livello sulla strada provinciale che collega Barbarano a Blera.\nBandita di Barbarano-Barbarano-Vejano.\nIl tratto tra le due stazioni \u00e8 di circa quattro km. La stazione di Bandita di Barbarano, letteralmente invasa dalla vegetazione, mostra ancora la tabella ceramica originale, ma con delle modifiche fatte nel corso di alcune riprese cinematografiche. Dopo un lungo rettilineo che costeggia il Parco Regionale Marturanum, il tracciato scavalca la viabilit\u00e0 locale con un viadotto in cemento armato e si inoltra nella galleria San Petricone. Nei pressi della stessa sono state girate alcune scene del film \"Straziami ma di baci saziami\" con Nino Manfredi e Ugo Tognazzi. Sull'archivolto della galleria in direzione Capranica \u00e8 ancora presente il simbolo del fascio a testimonianza del periodo in cui fu realizzata la ferrovia. Poco dopo, una seconda galleria in curva (San Quirico) consente di giungere al ponte a tutto sesto (in mattoni di terracotta) su cui passa la SP 493 Braccianese Claudia. Sulla struttura sono ancora presenti i supporti in ferro e ceramica su cui venivano condotti l'elettricit\u00e0 e i collegamenti telefonici tra le stazioni. L'edificio della stazione Barbarano - Veiano \u00e8 ancora in buone condizioni (il tetto ancora non \u00e8 crollato), e si presenta ad una quota superiore rispetto al piano ferroviario a seguito dei lavori di rifacimento della linea interrotti negli anni novanta del secolo scorso. Questo tratto \u00e8 molto frequentato da turisti e sportivi vista la bellezza delle zone attraversate e l'interesse per le strutture ferroviarie in esso visibili. Presso il Centro visite del Parco Regionale Marturanum si organizzano escursioni.\nBarbarano-Vejano-Capranica.\nQuesta parte del percorso, lunga circa 10\u00a0km, \u00e8 di facile percorrenza con biciclette o a cavallo. Si snoda tra campi e prati, lontano da strade carrabili.\nA circa met\u00e0 si trova una breve galleria in curva. \u00c8 ancora leggibile il nome \"S. Donato\" e l'anno di costruzione, 1923.\nNella parte finale, avvicinandosi a Capranica Scalo, tende a sembrare sempre pi\u00f9 un semplice sentiero tra ginestre e noccioli, fino all'incrocio con la ferrovia FL3 Roma Ostiense-Capranica-Viterbo; alcuni blocchi di cemento chiudono l'accesso agli autoveicoli ma con mezzi a due ruote si passa facilmente finendo su una strada bianca carrabile che costeggia la ferrovia verso Roma; un passaggio a livello permette inoltre di raggiungere la strada provinciale che collega Capranica con Oriolo Romano.\nL'altitudine lungo il tratto varia tra i 375 e i 400\u00a0m.\nCapranica-Ronciglione.\nDopo Capranica la linea si separa dalla Roma-Viterbo () per poi proseguire verso nord e dopo due curve si giunge alla fermata di Madonna del Piano posta al centro cittadino. Dopo questa fermata la ferrovia attraversa le pianure laziali e dopo una serie di curve e rettilinei e sottopassando la Strada Provinciale 1 Cimina, la linea arriva alla stazione di Ronciglione.\nRonciglione-Fabrica di Roma.\nDopo la stazione di Ronciglione la ferrovia passa sopra al fiume Rio Vicano per mezzo di un ponte in ferro denominato Ponte di Ronciglione. Dopo questa infrastruttura la linea affronta diverse curve proseguendo poi in rettilineo si supera un viadotto in muratura a cinque arcate e dopo un'altra curva prosegue in rettilineo sottopassa la SP 69 e si giunge alla stazione di Caprarola. Dopo questa stazione la linea affronta diverse curve e rettilinei sottopassa la SP 68 e la SP 38 e si entra nella stazione di Fabrica di Roma.\nIn questa stazione dai binari tronchi 3 e 4, si dirama anche un raccordo ferroviario che porta alla stazione ATAC di Fabrica di Roma collocata sulla ferrovia Roma-Civita Castellana-Viterbo, utilizzato per il trasporto materiali e mezzi. Grazie a questo raccordo elettrificato la stazione \u00e8 spesso utilizzata come deposito per lo stazionamento dei rotabili della Roma-Civita Castellana-Viterbo. Dopo la chiusura venne utilizzata solamente come deposito per l'accantonamento di materiale rotabile.\nFabrica di Roma-Orte.\nDopo Fabrica di Roma la linea prosegue in rettilineo e dopo una curva, supera un viadotto in muratura a quattro arcate e sovrasta per mezzo di un ponte in ferro la linea ATAC Roma-Viterbo e dopo una piccola curva la ferrovia prosegue in rettilineo, si giunge alla fermata di Corchiano. Dopo questa fermata la linea affronta una doppia curva piuttosto stretta per poi proseguire in rettilineo e sottopassando la SP 34, si entra nella stazione di Gallese-Bassanello. La ferrovia prosegue verso nord affronta un ponte in metallo sulla Forra di Gallese e dopo una serie di curve si giunge alla fermata di Castel Bagnolo di Orte situata a Orte nella localit\u00e0 di Castel Bagnolo. Da qui inizia la discesa verso Orte affrontando diverse curve, si attraversano due brevi gallerie e dopo quattro curve la linea si affianca alla ferrovia Roma-Firenze e si entra nella stazione di Orte, punto di diramazione delle linee FS per Roma, Firenze e Ancona.\nOpere d'arte.\nIl viadotto sul Mignone.\nIl viadotto sul fiume Mignone \u00e8 costituito da 2 travate reticolari metalliche e 6 arcate in muratura. Le travate metalliche sono lunghe circa 26\u00a0m, larghe 4 ed in curva. L'armamento ferroviario poggia sulle travi inferiori, lasciando scoperte quelle superiori. L'impalcato \u00e8 costituito come in figura:\nLe linee blu rappresentano le travi principali; su di esse poggiano le travi rappresentate in verde che sorreggono le travi curve in rosso. Queste ultime costituiscono il supporto del binario: trattandosi di un ponte in curva queste travi non sono in asse con la travata, perch\u00e9 quest'ultima \u00e8 rettilinea. Onde evitare deformazioni delle travi in rosso ad opera dei carichi, in questo caso costituiti dai treni e dall'armamento stesso della linea, esse sono rinforzate e tenute ad una distanza costante mediante l'utilizzo degli elementi colorati in arancione.\nLa travata rappresentata in figura \u00e8 quella dal lato opposto al tratto in muratura del ponte.\nSulle travi in blu poggiano anche le travi giacenti nel piano verticale rappresentate in figura:\nLa linea nera orizzontale rappresenta una delle due travi principali superiori: l'altra si trova dall'altro lato dell'impalcato. Esse sono completamente indipendenti: in alto, cio\u00e8, non vi \u00e8 nessun elemento che le collega.\nIl ponte di Ronciglione.\nIl ponte di Ronciglione \u00e8 un ponte in ferro ad arco che varca la vallata in cui scorre il Rio Vicano nei pressi del centro abitato di Ronciglione e della poco distante stazione di Ronciglione.\nDisegno architettonico.\nL'architettura delle stazioni di questa tratta \u00e8 particolare e unica in Italia. L'esterno delle stazioni e delle fermate \u00e8 arricchito con decorazioni in stile romano e classicheggiante, con leggeri tocchi liberty. Le stazioni della tratta sono tutte progettate a partire da un'unica pianta (tipo A del 1906), semplificata nel caso delle fermate o ampliata per la stazione grande. Le versioni piccola e media hanno una facciata composta da tre finestre, mentre la versione grande ha una facciata composta da quattro finestre. Sotto ogni finestra del primo piano vi \u00e8 una porta al piano terra.\nLe stazioni di Civitavecchia, Capranica, Madonna del Piano, Ronciglione e Orte hanno architettura e pianta diversa, perch\u00e9 erano gi\u00e0 presenti prima della costruzione della linea. Le stazioni di Bandita di Barbarano e Le Pozze (demolita) sono diverse perch\u00e9 derivano da semplici caselli riconvertiti.\nLe stazioni di Allumiere, Civitella Cesi, Barbarano Romano-Veiano, Caprarola, Fabrica di Roma, Corchiano e Gallese-Bassanello sono state costruite con la configurazione media. Aurelia, Mole del Mignone, Monteromano e Castel Bagnolo di Orte hanno la configurazione piccola. La stazione di Blera adotta la configurazione grande, fatto unico in tutta la linea.\nTutte le stazioni non preesistenti alla costruzione della linea hanno il nome scritto sulla facciata e sui lati. I nomi sono composti con maioliche di 10\u00a0cm di lato: lo sfondo \u00e8 giallo, mentre le lettere e la bordatura sono in terra di siena bruciata. Le lettere occupano solitamente 3x3 piastrelle (ad eccezione della I, che occupa una sola fila), a meno che il nome della stazione sia troppo lungo, come nelle stazioni di \"Bandita di Barbarano\" e \"Barbarano Romano-Veiano\", dove le lettere (escludendo sempre la I) occupano 2 piastrelle di larghezza e 3 di altezza. In entrambi i casi lo spazio \u00e8 formato da due file di piastrelle. Nella facciata lato binari della stazione il nome \u00e8 posto al centro, sotto la finestra. Nelle facciate laterali il nome \u00e8 sempre sotto la finestra, ma non al centro della facciata, bens\u00ec spostato verso quella del lato binari.\nLe stazioni sono intonacate color ocra. In basso vi \u00e8 uno zoccolo di 40\u00a0cm circa formato da conci di tufo lavorati a bugnato e non intonacati. Sopra di essi, in corrispondenza degli angoli, vi sono delle pietre squadrate bianche. Le porte e le finestre sono bordate da cornici, anch'esse bianche.\nUn altro particolare decorativo \u00e8 costituito dalla serie di mensoloni che sorreggono le sporgenze dei tetti; essi hanno una sagoma a L, raccordata ai due vertici esterni da un elemento curvo sagomato, poggiante in basso su una base modanata e terminante in alto con una sorta di bulbo pendente all'ingi\u00f9. \u00c8 da notare che questi elementi, dipinti in marrone ad imitare il legno, sono invece realizzati in cemento armato con un tondino che ne percorre le varie sezioni fino al bulbo terminale."}
{"id": "1894655", "revid": "196390", "url": "https://it.wikipedia.org/wiki?curid=1894655", "title": "ENST", "text": ""}
{"id": "1894658", "revid": "300067", "url": "https://it.wikipedia.org/wiki?curid=1894658", "title": "Draft NBA 1999", "text": "Il Draft NBA 1999 si \u00e8 svolto il 30 giugno 1999 al MCI Center di Washington, Maryland.\nQuesto draft \u00e8 ricordato per una delle pi\u00f9 famose \"draft steal\" (ossia la selezione di un giocatore che, dopo essere stato ignorato da molte squadre e scelto tra gli ultimi, si dimostrer\u00e0 un punto di forza della franchigia che lo sceglier\u00e0) della storia del basket statunitense: Emanuel Gin\u00f3bili venne selezionato dai San Antonio Spurs come 57\u00aa scelta, rivelandosi un futuro \"all-star\" e pluricampione NBA."}
{"id": "1894662", "revid": "819238", "url": "https://it.wikipedia.org/wiki?curid=1894662", "title": "Ferrovia Pisa-Roma", "text": ""}
{"id": "1894664", "revid": "149727", "url": "https://it.wikipedia.org/wiki?curid=1894664", "title": "Ferrovia Orte-Civitavecchia", "text": ""}
{"id": "1894667", "revid": "149727", "url": "https://it.wikipedia.org/wiki?curid=1894667", "title": "Ferrovia Orte-Capranica", "text": ""}
{"id": "1894670", "revid": "149727", "url": "https://it.wikipedia.org/wiki?curid=1894670", "title": "Ferrovia Civitavecchia-Capranica", "text": ""}
{"id": "1894671", "revid": "543975", "url": "https://it.wikipedia.org/wiki?curid=1894671", "title": "Episodi di Pianeta Terra - Cronaca di un'invasione (quarta stagione)", "text": ""}
{"id": "1894679", "revid": "149727", "url": "https://it.wikipedia.org/wiki?curid=1894679", "title": "Ferrovia Orte-Capranica-Civitavecchia", "text": ""}
{"id": "1894682", "revid": "196390", "url": "https://it.wikipedia.org/wiki?curid=1894682", "title": "Ecole Nationale Superieure des Telecommunications", "text": ""}
{"id": "1894683", "revid": "767487", "url": "https://it.wikipedia.org/wiki?curid=1894683", "title": "Rockwell (cantante)", "text": "Biografia.\nRockwell \u00e8 il figlio di Berry Gordy, fondatore e amministratore delegato della casa discografica Motown e fratello maggiore del cantante e rapper Redfoo; sua madre era Margaret Norton. Al fine di evitare accuse di nepotismo, cambi\u00f2 il suo nome da Kennedy William Gordy a Rockwell.\nIl singolo del 1983 \"Somebody's Watching Me\", cantato con gli amici d'infanzia Michael e Jermaine Jackson (fratello di Michael sposato con Hazel, sorella di Rockwell), \u00e8 stato l'unico ad entrare nelle Top Ten Hit di Stati Uniti e Regno Unito, oltre a raggiungere il primo posto nella R&amp;B.\nRockwell non fu il primo membro della famiglia Gordy ad entrare nella Billboard's Hot 100 come artista. Infatti suo zio Robert Gordy raggiunse la vetta della classifica nel 1958 con \"Everyone Was There\" sotto lo pseudonimo Bob Kayli.\nLa sorellastra di Rockwell \u00e8 l'attrice Rhonda Ross Kendrick, la figlia maggiore di Diana Ross."}
{"id": "1894694", "revid": "125464817", "url": "https://it.wikipedia.org/wiki?curid=1894694", "title": "Draft NBA 1998", "text": "Il Draft NBA 1998 si \u00e8 svolto il 24 giugno 1998 al General Motors Place di Vancouver, Canada."}
{"id": "1894698", "revid": "767487", "url": "https://it.wikipedia.org/wiki?curid=1894698", "title": "Ljubomir Radanovi\u0107", "text": "Carriera.\nClub.\nDopo aver iniziato nelle giovanili del Lov\u0107en, approd\u00f2 nel 1981 al con cui vinse per tre volte il campionato jugoslavo. Nel 1988 si trasfer\u00ec in Belgio allo e nel 1990 pass\u00f2 in Francia al . La stagione successiva ritorn\u00f2 allo Standard Liegi e nel 1992 fu ceduto al Bellinzona, dove termin\u00f2 di giocare nel 1995.\nNazionale.\nCon la vanta 34 presenze impreziosite da tre reti. \u00c8 ricordato dai tifosi della Nazionale jugoslava per il gol segnato all'ultimo minuto contro la a Spalato il 21 dicembre 1983 che permise alla Jugoslavia di qualificarsi al al posto di e Bulgaria.\nPartecip\u00f2 al campionato europeo di calcio 1984 e ai Giochi olimpici di , dove vinse la medaglia di bronzo."}
{"id": "1894706", "revid": "767487", "url": "https://it.wikipedia.org/wiki?curid=1894706", "title": "Novocaine", "text": "Novocaine \u00e8 un film del 2001, scritto e diretto da David Atkins, con protagonisti Steve Martin e Helena Bonham Carter.\nTrama.\nLa vita del dentista Frank Sangster, fidanzato con la bella Jean, assomiglia esattamente a quello che si intende per sogno americano fino a quando una sua paziente sexy, Susan, inizia a chiedergli antidolorifici, conducendolo con il tempo nel mondo delle droghe, mentre l'uomo si trova accusato dell'omicidio del fratello della donna.\nProduzione.\nProdotto dalle societ\u00e0 Artisan Entertainment e Numb Gums Productions Inc.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nDavid Atkins inizia in un modo \u00abbizzarro\u00bb la sua carriera di regista, in un film che dopo un inizio promettente delude e si perde, in un ibrido di generi fra commedia e thriller ma non essendo nessuno dei due."}
{"id": "1894707", "revid": "124563283", "url": "https://it.wikipedia.org/wiki?curid=1894707", "title": "Nicolas Batum", "text": "Carriera.\nFrancia (2005-2008).\nLe Mans (2005-2008).\nBatum inizi\u00f2 la sua carriera con la squadra di Pont-l'\u00c9v\u00eaque, l'USPLB, prima di andare a giocare al Caen Basket Calvados, mentre, nel 2003, entr\u00f2 nelle giovanili del Le Mans Sarthe Basket. Si laurea campione d'Europa 2004 e 2006 con le nazionali giovanili francesi. Partecipa al Nike Hoop Summit di Memphis del 2007, terminandolo come miglior marcatore (23 punti, 9/13 al tiro, 3/5 da tre punti, 4 rimbalzi, 4 rubate,) venendo anche notato dagli \"scout\" NBA. A luglio 2007, si classific\u00f2 al 3\u00ba posto del Mondiale FIBA U-19 disputato in Serbia con la .\nNBA (2008-).\nPortland Trail Blazers (2008-2015).\nSi dichiar\u00f2 eleggibile per il Draft NBA 2008, dove venne scelto come numero 25 dagli Houston Rockets, che poi cedettero i diritti delle prestazioni di Nicolas Batum ai Portland Trail Blazers in cambio dei diritti sulla scelta di Portland Joey Dorsey e su Darrell Arthur (quest'ultimo venne scelto dai New Orleans Hornets alla 27 e i diritti su di lui vennero ceduti pi\u00f9 volte in serata fino a finire ai Memphis Grizzlies).\nA luglio partecip\u00f2 alla NBA Summer League di Las Vegas: chiude con 6,8 punti e 4,6 rimbalzi di media. Il 22 luglio firma un contratto con i Blazers, il cui general manager ha lasciato intendere che probabilmente Batum giocher\u00e0 pi\u00f9 in D-League che nella NBA per crescere e fare esperienza, lodando anche le sue capacit\u00e0 difensive. Il giocatore si rivela per\u00f2 pi\u00f9 pronto e maturo del previsto, a nella stagione 2008-09 parte addirittura titolare all'ala piccola in 76 partite su 79 giocate.\n\u00c8 uno degli undici cestisti ad aver realizzato in NBA un 5x5, avendo messo a referto 11 punti, 10 assist, 5 rimbalzi, 5 stoppate e 5 palle recuperate nella sfida vinta dai Portland Trail Blazers contro i New Orleans Hornets del 17 dicembre 2012.\nCharlotte Hornets (2015-).\nIl 24 giugno 2015 Batum venne scambiato a sorpresa dai Portland Trail Blazers agli Charlotte Hornets, che mandarono in cambio a Portland Gerald Henderson e Noah Vonleh."}
{"id": "1894709", "revid": "767487", "url": "https://it.wikipedia.org/wiki?curid=1894709", "title": "Gigi Camedda", "text": "Biografia.\nIl Coro degli Angeli.\nNel 1982, insieme ai fratelli Poddighe, Andrea Parodi, Gino Marielli e Giampaolo Conchedda con il Coro degli Angeli, pubblica l'album in studio Canzoni di Mogol - Battisti, Misterios nel 1984 e Shangay nel 1986. Con tre album dal vivo Cantare - Gianni Morandi nel 1980, Live @ RTSI Gianni Morandi nel 1983.\nI Tazenda.\nNel 1988 ha formato, con Gino Marielli e Andrea Parodi, suoi compagni nel gruppo degli anni 80 Coro degli Angeli, il gruppo etno-rock sardo Tazenda, di cui \u00e8 ancora oggi tastierista e seconda voce.\nInsieme a Gino Marielli \u00e8 l'unico membro fondatore ancora presente nella formazione odierna, visto l'abbandono e la successiva scomparsa dell'ex cantante Andrea Parodi. Nel periodo che va dall'addio di Parodi all'arrivo di Beppe Dettori \u00e8 stato anche voce principale del gruppo. Fra i tre Tazenda \u00e8 la voce pi\u00f9 roca, e il principale corista.\nNell'aprile 2021, insieme ai Tazenda, insieme a Renato Cubo \u00e8 autore dell'inno della Dinamo Sassari, cantato da Baz."}
{"id": "1894710", "revid": "76963", "url": "https://it.wikipedia.org/wiki?curid=1894710", "title": "Mayumi Tanaka", "text": "Il suo vero nome \u00e8 ed \u00e8 famosa principalmente per aver dato la voce a Monkey D. Rufy in \"One Piece\" e Crilin nelle serie di \"Dragon Ball\". Lavora per l'Aoni Production."}
{"id": "1894712", "revid": "124563304", "url": "https://it.wikipedia.org/wiki?curid=1894712", "title": "Solar Maximum Mission", "text": "La Solar Maximum Mission (SMM o SolarMax) \u00e8 una sonda costruita dalla NASA per studiare i fenomeni solari, in particolar modo i flare. Fu lanciata il 14 febbraio 1980.\nSebbene non sia stata l'unica sonda nel suo genere, la SMM \u00e8 degna di nota poich\u00e9 la sua vita utile, paragonata a simili missioni, \u00e8 stata significativamente aumentata dall'intervento diretto di una missione spaziale con equipaggio: infatti, nel 1984, lo Space Shuttle Challenger l'ha intercettata, manovrando la sonda fino alla navetta, per la manutenzione e le riparazioni. La sonda \u00e8 stata dotata di un gancio in modo che il braccio robotizzato potesse agganciarla facilmente in caso di nuove riparazioni.\nLo strumento ACRIM in dotazione alla sonda ha mostrato che, contrariamente a quanto ritenuto in precedenza, nel massimo del ciclo solare, durante il quale il numero delle macchie solari raggiunge il valore pi\u00f9 alto, il Sole \u00e8 pi\u00f9 luminoso che durante la fase di minimo. Questo accade perch\u00e9 le macchie sono circondate da strutture estremamente luminose, dette facule, che \"neutralizzano\" in un certo qual modo l'oscuramento dovuto alle macchie.\nLa missione della sonda termin\u00f2 il 2 dicembre 1989, quando la sonda fece rientro nell'atmosfera terrestre, disintegrandosi a causa delle alte temperature.\nLa SMM ha permesso la scoperta di 10 comete:"}
{"id": "1894713", "revid": "767487", "url": "https://it.wikipedia.org/wiki?curid=1894713", "title": "Draft BAA 1947", "text": "Il Draft BAA 1947 si \u00e8 svolto il 1\u00ba luglio 1947 a Detroit, Michigan. Fu il primo dei tre draft della Basketball Association of America (BAA) prima della fusione con la National Basketball League (NBL), dalla quale nacque la National Basketball Association (NBA). Furono scelti anche alcuni futuri membri della Hall of Fame."}
{"id": "1894720", "revid": "486946", "url": "https://it.wikipedia.org/wiki?curid=1894720", "title": "Monti della Maiella", "text": ""}
{"id": "1894723", "revid": "118031", "url": "https://it.wikipedia.org/wiki?curid=1894723", "title": "The Mall", "text": ""}
{"id": "1894725", "revid": "1305772", "url": "https://it.wikipedia.org/wiki?curid=1894725", "title": "Mall", "text": "Mall o The Mall, \"centro commerciale\" in lingua inglese, si pu\u00f2 riferire a:"}
{"id": "1894726", "revid": "1635571", "url": "https://it.wikipedia.org/wiki?curid=1894726", "title": "The Mall (Londra)", "text": "The Mall a Londra \u00e8 un ampio viale che unisce da ovest a est Buckingham Palace all'Admiralty Arch, nei pressi di Trafalgar Square. Ha una lunghezza di circa 1\u00a0km e attraversa gli Spring Gardens, che sono stati nel corso degli anni sede del \"Metropolitan Board of Works\" e del \"London County Council\". Il viale \u00e8 chiuso al traffico la domenica e i giorni festivi, oltre che in occasione di cerimonie.\nIl Victoria Memorial, dedicato alla Regina Vittoria, \u00e8 posto subito davanti ai cancelli di Buckingham Palace, mentre l'Admiralty Arch, al limite opposto del viale, conduce nella piazza. Immediatamente a sud del Mall si trova St. James's Park, mentre sul lato nord ci sono Green Park e St. James's Palace. Al limite orientale del viale si trova Horse Guards Parade, la sede delle guardie reali a cavallo, dove si svolge la tradizionale parata chiamata \"Trooping the Colour\". All'inizio e alla fine della parata, i membri della famiglia reale britannica vengono scortati nella carrozza lungo il viale, e le guardie reali a cavallo e a piedi marciano lungo il viale, suonando le marce.\nIl Mall fu creato come strada cerimoniale tra la fine del XIX secolo e l'inizio del XX, contemporaneamente ad altre realizzazioni simili come il National Mall di Washington, D.C. e i Campi Elisi di Parigi. Tali strade avevano lo scopo di ospitare le grandi cerimonie nazionali nell'epoca del nazionalismo. Con lo sviluppo della strada, progettata da Sir Aston Webb, fu costruita una nuova facciata per Buckingham Palace e fu eretto il Victoria Memorial. \u00c8 una leggenda metropolitana che in caso di emergenza o evento catastrofico che possa mettere in pericolo il Sovrano o altri membri del Governo, il Mall possa essere velocemente trasformato in via di fuga temporanea.\nDurante le visite di stato nel Regno Unito, il monarca e il capo di stato in visita vengono scortati nella carrozza di stato lungo il Mall e la strada \u00e8 decorata con le Union Flags e le bandiere del paese il cui capo di stato \u00e8 in visita. Nel 2002, durante le cerimonie per i 50 anni di regno di Elisabetta II, pi\u00f9 di un milione di persone affollarono il viale per il saluto della famiglia reale dal balcone di Buckingham Palace. Ed ancora nel 2012, durante le cerimonie per il Giubileo di Diamante per i 60 anni di regno di Elisabetta II, pi\u00f9 di un milione di persone affollarono il viale per il saluto della famiglia reale dal balcone di Buckingham Palace.\nEtimologia e pronuncia.\nIl nome mall deriva dal gioco \"pall mall\", in voga in Inghilterra nel XVII secolo, che consisteva nello spingere per mezzo di un mazzuolo (\"mallet\" in inglese) una palla lungo un vicolo e nel farle attraversare un cerchio sollevato da terra col minor numero di colpi. Il nome pall mall deriva a sua volta dall'italiano \"pallamaglio\" attraverso il francese \"ballemaille\". Pall Mall \u00e8 attualmente il nome di una via del centro di Londra, sede di molti tipici \"club\" londinesi.\nLa pronuncia londinese classica \u00e8 , ma \u00e8 molto diffusa anche la pronuncia americana ."}
{"id": "1894732", "revid": "77332", "url": "https://it.wikipedia.org/wiki?curid=1894732", "title": "Pierre Cabanis", "text": ""}
{"id": "1894737", "revid": "300067", "url": "https://it.wikipedia.org/wiki?curid=1894737", "title": "Draft NBA 2000", "text": "Il Draft NBA 2000 si \u00e8 svolto il 28 giugno 2000 al Target Center di Minneapolis, Minnesota.\nIl Draft \u00e8 generalmente considerato uno dei peggiori della storia della lega. Solo tre giocatori di tutta la \"draft class\" sono stati convocati per giocare un All Star Game (Kenyon Martin, Jamaal Magloire e Michael Redd), tutti in una sola occasione nel 2004. Di questi tre solo Redd \u00e8 stato inserito in un All-NBA Team entrando una sola volta nel terzo quintetto. Altri premi minori sono andati a Hedo T\u00fcrko\u011flu (Most Improved Player nel 2008), Mike Miller (NBA Rookie of the Year nel 2001 e NBA Sixth Man of the Year Award nel 2006) e Jamal Crawford tre volte NBA Sixth Man of the Year Award (nel 2010, 2014 e 2016). Il resto dei giocatori selezionati ebbero carriere brevi, mediocri o comunque di secondo piano.\n\"Sports Illustrated\" ha nominato l'intera \"draft class\" il sesto peggiore \"bust\" (traducibile come \"fregatura\" o \"bidone\") dell'era moderna nella sua lista. La lista era riferita ai singoli atleti e il draft 2000 \u00e8 stata l'unico \"collettivo\" introdotto. Nel 2009 David Schoenfield di ESPN.com ha attribuito ad ogni draft class dall'introduzione della draft lottery una valutazione e il draft del 2000 \u00e8 stato l'unico ad ottenere il voto F, ovvero il peggiore possibile."}
{"id": "1894743", "revid": "99218288", "url": "https://it.wikipedia.org/wiki?curid=1894743", "title": "Centro studi UFO", "text": "Il Centro studi Ufo (CSU) \u00e8 stata un'associazione, costituita da soci e da collaboratori interessati al problema ufologico, attiva a Locarno, Svizzera fino a fine 2004.\nIl CSU \u00e8 nato il 9.11.1998, con lo scopo di raggruppare appassionati e ricercati di ufologia della Svizzera Italiana.\nObiettivo del Centro era la promozione dello studio del fenomeno UFO, attuato anche grazie a diversi incontri con ufologi affermati (uno su tutti quello con Michael Hesemann nell'anno 2000). Il tema prediletto del centro \u00e8 stato la ricostruzione dell'incidente di Roswell, soprattutto attraverso lo studio delle testimonianze del colonnello Philip J. Corso.\nNel 2005 il CSU si \u00e8 trasformato, diventando Associazione Orizzonti Misteriosi. Questa associazione non si occupa pi\u00f9 solamente di \"problematiche\" ufologiche, ma anche dello studio e della divulgazione dei fenomeni inspiegati e dei cosiddetti \"temi di confine\", che riguardano gli aspetti misteriosi della realt\u00e0 (ad esempio: archeologia non convenzionale, egittologia, ufologia, ecc.)."}
{"id": "1894745", "revid": "486946", "url": "https://it.wikipedia.org/wiki?curid=1894745", "title": "Circondario di Soltau-Fallingbostel", "text": ""}
{"id": "1894747", "revid": "339392", "url": "https://it.wikipedia.org/wiki?curid=1894747", "title": "Festino di Santa Rosalia", "text": ""}
{"id": "1894748", "revid": "287204", "url": "https://it.wikipedia.org/wiki?curid=1894748", "title": "Acitretina", "text": "L'acitretina \u00e8 un farmaco attivo nella psoriasi e in altri disturbi della cheratinizzazione come la malattia di Darier, la \"pityriasis rubra pilaris\".\nMeccanismo di azione.\nCombatte la proliferazione delle cellule, attiva il recettore nucleare dell'acido retinoico, provocando nel soggetto l'inibizione dei neutrofili.\nIndicazioni.\nViene utilizzato come terapia contro:\nDosaggio.\nGenerale, 0,5 mg/kg al giorno (dose massima 1 mg/kg) partendo da dosaggi pi\u00f9 bassi per saggiarne la tollerabilit\u00e0, molto variabile da soggetti a soggetto.\nControindicazioni.\nDa evitare in caso di gravidanza, sconsigliato negli infanti e in soggetti con insufficienza epatica e renale.\nEffetti indesiderati.\nDermatite, epistassi, gengivite, mialgia, artralgie, rinite, nausea, cefalea, sonnolenza. Il farmaco, specie se usato costantemente da pazienti affetti da psoriasi cronica, pu\u00f2 provocare impotenza e secchezza delle mucose, nonch\u00e9 degli occhi.\nFollow up.\nIl monitoraggio deve avvenire per un controllo dell'assetto lipidico e della funzionalit\u00e0 epatica."}
{"id": "1894751", "revid": "1371684", "url": "https://it.wikipedia.org/wiki?curid=1894751", "title": "Scherma ai Giochi della XXVIII Olimpiade - Spada a squadre femminile", "text": "Hanno partecipato 9 squadre. Si \u00e8 svolto un turno preliminare per portare le squadre a 8."}
{"id": "1894758", "revid": "547034", "url": "https://it.wikipedia.org/wiki?curid=1894758", "title": "Col Rodella", "text": "Il Col Rodella (\"Col Rodela\" in ladino) \u00e8 un rilievo appartenente alla Val di Fassa, nel cuore delle Dolomiti, situato nel gruppo montuoso del Sassolungo e considerato uno dei terrazzi panoramici pi\u00f9 belli per ammirare i gruppi montuosi della Val di Fassa.\nLa sua imponente mole sovrasta di mille metri il comune di Campitello di Fassa, collegato al paese per mezzo della funivia omonima. \u00c8 possibile raggiungere il rilievo a piedi partendo da Campitello, Canazei o dalla pi\u00f9 veloce strada non asfaltata partente dal Passo Sella e su di esso si trova anche una via ferrata di media difficolt\u00e0, la ferrata Col Rodella, accessibile facilmente dal Rifugio Passo Sella.\nDal rilievo \u00e8 possibile raggiungere in poco tempo il Sassopiatto e il Sassolungo; in poche ore si raggiunge il Gruppo del Sella dal Passo Sella e il Catinaccio (\"Rosengarten\" in tedesco) attraverso la Val Duron."}
{"id": "1894761", "revid": "1305772", "url": "https://it.wikipedia.org/wiki?curid=1894761", "title": "Talk (Coldplay)", "text": "Talk \u00e8 un singolo del gruppo musicale britannico Coldplay, pubblicato il 19 dicembre 2005 come terzo estratto dal terzo album in studio \"X&amp;Y\".\nDescrizione.\nQuinta traccia di \"X&amp;Y\", la melodia principale del brano \u00e8 tratta dal brano \"Computer Love\" dei Kraftwerk. Il brano doveva inizialmente essere una b-side del primo singolo dell'album, \"Speed of Sound\", prima di essere inserito all'ultimo momento nel disco e di costituire successivamente un singolo a s\u00e9. Il gruppo ha registrato tre versioni diverse del brano; quella pubblicata su \"X&amp;Y\" \u00e8 basata su una delle prime demo di essa. Una versione pi\u00f9 recente, caratterizzata da testo e arrangiamento differenti, \u00e8 stata trapelata su Internet all'inizio del 2005.\nSia la canzone che il suo remix di Thin White Duke sono stati nominati per il Grammy Awards 2007, l'ultimo dei quali ha vinto.\nVideo musicale.\nIl videoclip di \"Talk\", diretto da Anton Corbijn e girato in bianco e nero tra il 5 e il 6 novembre 2005 presso gli Ealing Studios di Londra, mostra i Coldplay astronauti atterrare su un pianeta alieno, dove riattivano un robot addormentato."}
{"id": "1894762", "revid": "287204", "url": "https://it.wikipedia.org/wiki?curid=1894762", "title": "Ljubomir Radanovic", "text": ""}
{"id": "1894766", "revid": "204012", "url": "https://it.wikipedia.org/wiki?curid=1894766", "title": "Cheratosi follicolare", "text": ""}
{"id": "1894767", "revid": "228587", "url": "https://it.wikipedia.org/wiki?curid=1894767", "title": "Nuoto ai Giochi della XXIV Olimpiade - 50 metri stile libero maschili", "text": "La gara dei 50 metri stile libero maschili dei Giochi di Seul 1988 \u00e8 stata disputata nella giornata del 24 settembre. Si sono svolti due turni: le batterie di qualificazione hanno dato accesso ai primi otto alla finale \"A\" e ai successivi otto alla finale \"B\".\nGli atleti partecipanti sono stati in totale 71, in rappresentanza di 44 nazioni.\nLa specialit\u00e0 ha fatto il suo debutto nel programma olimpico in questa circostanza, anche se ai Giochi di Saint Louis 1904 venne disputata una gara sulla distanza delle 50 iarde. Nel corso della competizione il record olimpico \u00e8 stato stabilito per cinque volte: dal bahamense Garvin Ferguson nella prima batteria, dal canadese Mark Andrews nella quarta, dallo svizzero Dano Halsall nella settima, e infine nell'ottava dallo statunitense Matt Biondi (allora detentore del record mondiale), poi miglioratosi ulteriormente nella finale che gli ha dato il titolo olimpico davanti al connazionale Tom Jager e al sovietico Gennadij Prigoda."}
{"id": "1894775", "revid": "149485", "url": "https://it.wikipedia.org/wiki?curid=1894775", "title": "Lotta libera ai Giochi della XXVIII Olimpiade - 84 kg maschile", "text": "Il torneo si \u00e8 svolto il 27 e il 28 agosto.\nLegenda:"}
{"id": "1894778", "revid": "767487", "url": "https://it.wikipedia.org/wiki?curid=1894778", "title": "Ginnastica ai Giochi della XXVIII Olimpiade - Corpo libero maschile", "text": ""}
{"id": "1894780", "revid": "767487", "url": "https://it.wikipedia.org/wiki?curid=1894780", "title": "Ginnastica ai Giochi della XXVIII Olimpiade - Corpo libero femminile", "text": ""}
{"id": "1894784", "revid": "1305772", "url": "https://it.wikipedia.org/wiki?curid=1894784", "title": "Opera Fatal", "text": "Opera Fatal \u00e8 un videogioco di edutainment basato sull'apprendimento interattivo della musica.\nOriginariamente progettato in tedesco, nel 1997 viene commercializzato anche in versione italiana, nell'ambito dell'iniziativa \"I Grandi CD-ROM di La Repubblica\". Dopo il successo della prima distribuzione vi sono state successivamente altre due ristampe, di cui la prima nel 1999.\nTrama.\n\u00c8 la vigilia della prima del Fidelio di Beethoven al locale Teatro dell'Opera. Il giocatore \u00e8 nei panni del direttore dell'orchestra e si rende conto che, di colpo, la partitura dell'opera \u00e8 sparita.\nUn misterioso personaggio ha infatti deciso di nasconderla e sfida il protagonista a ritrovarla, risolvendo una serie di domande i cui foglietti sono stati sparsi per tutto il teatro.\nModalit\u00e0 di gioco.\nTutti gli indovinelli riguardano la musica, e le risposte si possono trovare nei volumi della Biblioteca del teatro.\nNel teatro inizialmente molti ambienti non sono accessibili, ma lo diventano man mano che si superano i livelli. Questi ultimi in totale sono 6: tre da 6 domande, uno da 7, uno da 8 e quello finale senza domande. Per trovare gli indovinelli bisogna esplorare il teatro con attenzione, spostando il mouse sui vari oggetti, al fine anche di trovare indizi.\nGradualmente giocando e rispondendo alle domande si possono imparare molti fondamenti musicali."}
{"id": "1894786", "revid": "1418004", "url": "https://it.wikipedia.org/wiki?curid=1894786", "title": "John Harvey", "text": "Ha ottenuto notoriet\u00e0 internazionale per il ciclo di romanzi dedicati all'ispettore Charlie Resnick della polizia di Nottingham, citt\u00e0 in cui lo stesso Harvey, sebbene nato a Londra, ha compiuto i suoi studi liceali e universitari. Harvey ha insegnato a lungo storia dell'arte e letteratura inglese all'universit\u00e0 e, parallelamente, ha pubblicato oltre novanta romanzi, non solo polizieschi ma anche western, di fantascienza, di spionaggio e per ragazzi. Gran parte di questa enorme produzione \u00e8 stata pubblicata sotto pseudonimi quali Terry Lennox, James Mann, John B. Harvey, John J. McLaglen, William S. Brady, J.D. Sandon, L.J. Coburn, J.B. Dancer, William M. James, Thom Ryder, Jon Hart e Jon Barton.\nCarriera.\nIl primo romanzo della serie di Charlie Resnick \u00e8 uscito nel 1989 con il titolo di \"Lonely Hearts\". Il successo del libro fu considerevole, tanto che il \"Times\" volle includere il romanzo nella lista dei cento migliori \"crime novels\" mai pubblicati in Gran Bretagna. A tutt'oggi (2008) l'autore ha scritto undici romanzi, un racconto lungo e una decina di racconti brevi incentrati su Resnick, poliziotto di origini polacche che ama particolarmente i Sandwich ed \u00e8 un grande appassionato di jazz (come lo stesso Harvey).\nI romanzi dedicati a Resnick rientrano nella categoria dei cosiddetti Police procedural, genere cui gli autori britannici (tra gli altri, Maurice Procter, John Wainwright, Hamilton Jobson, R.D. Wingfield e gli scozzesi Bill Knox e Ian Rankin) hanno da sempre fornito un contributo significativo. La scoperta del colpevole, nei libri di Harvey, non \u00e8 mai l'elemento determinante; all'autore interessa soprattutto esaminare la psicologia dei personaggi (sia poliziotti sia criminali) e i complessi rapporti interpersonali all'interno del corpo di polizia.\nHarvey, peraltro, ha sempre dichiarato come predominante l'influenza dei grandi autori americani di \"crime novels\", soprattutto quella di Elmore Leonard, perfettamente individuabile in un romanzo come Ladri a Nottingham (\"Rough Treatment\", 1990).\nNel 1998 Harvey \u00e8 rientrato a vivere a Londra e, dopo dieci romanzi, ha deciso di concludere la serie di Resnick per introdurre un nuovo personaggio, Frank Elder, un detective che, dopo la pensione, si \u00e8 trasferito in Cornovaglia. La serie di Elder comprende tre romanzi, l'ultimo dei quali pubblicato nel 2006. Il primo libro della trilogia, \"Flesh and Blood\", ha ottenuto nel 2004 il Premio Silver Dagger e nel 2005 il Premio Barry per il miglior romanzo poliziesco britannico.\nNel 2007, a seguito di un nuovo trasferimento a Nottingham, Harvey \u00e8 tornato a scrivere di Charlie Resnick col racconto lungo \"Trouble in Mind\" che, nello stesso anno, ha vinto il Premio Cartier Diamond Dagger. Nel 2008 ha pubblicato l'undicesimo romanzo della serie: \"Cold in Hand\".\nProprietario per oltre vent'anni di una casa editrice indipendente, la Slow Dancer Press, Harvey ha scritto anche numerosi volumi di poesie e si esibisce spesso dal vivo come poeta, accompagnato dal quartetto jazz Second Nature, col quale ha anche inciso un Cd."}
{"id": "1894794", "revid": "767487", "url": "https://it.wikipedia.org/wiki?curid=1894794", "title": "Classe Kazbek", "text": "Le unit\u00e0 appartenenti alla classe Kazbek (progetto 563 secondo la classificazione russa) sono petroliere della marina militare sovietica progettate per fornire supporto alla flotta durante le operazioni in mare aperto. Entrate in servizio negli anni cinquanta, oggi non sono pi\u00f9 operative.\nTecnica ed utilizzo.\nLa costruzione di queste navi \u00e8 avvenuta presso i cantieri navali di Leningrado (oggi San Pietroburgo). Le capacit\u00e0 di carico erano notevoli: ben tonnellate di carburante. Per questo motivo, erano particolarmente idonee per il rifornimento in alto mare della marina sovietica.\nIn totale, ne sono state costruite tre: \"Alatyr\", \"Desna\" e \"Volkhov\".\nTutte sono state radiate entro il 1997.\nCollegamenti esterni.\n Navi russe su russianwarrior.com"}
{"id": "1894799", "revid": "34971", "url": "https://it.wikipedia.org/wiki?curid=1894799", "title": "Laghmi", "text": ""}
{"id": "1894817", "revid": "3115", "url": "https://it.wikipedia.org/wiki?curid=1894817", "title": "ATP International Series Gold", "text": "Gli International Series Gold sono stati una serie di tornei di tennis internazionali riservati ad atleti professionisti organizzati dalla ATP dal 2000 al 2009. Il montepremi di questi tornei variava da un minimo di 755\u00a0000\u00a0$ fino a un massimo di 1\u00a0426\u00a0500\u00a0$. In termini di montepremi e punti assegnati i tornei si assestavano tra gli International Series e i Masters Series.\nNati in sostituzione degli ATP Championship Series, nel 2009 sono stati sostituiti dagli ATP World Tour 500 series.\nTornei.\nQuesto \u00e8 l'elenco in ordine temporale dei tornei International Series Gold."}
{"id": "1894818", "revid": "486946", "url": "https://it.wikipedia.org/wiki?curid=1894818", "title": "MinCulPop", "text": ""}
{"id": "1894830", "revid": "1318658", "url": "https://it.wikipedia.org/wiki?curid=1894830", "title": "T\u00e9l\u00e9com ParisTech", "text": "L'Ecole Nationale Sup\u00e9rieure des T\u00e9l\u00e9communications (ENST), con nome d'uso T\u00e9l\u00e9com Paris e gi\u00e0 T\u00e9l\u00e9com ParisTech o Sup Telecom, \u00e8 la pi\u00f9 prestigiosa scuola di ingegneria nelle telecomunicazioni di Francia. Offre corsi di livello laurea specialistica, di master di secondo livello e di formazione continua.\nGli studenti della prestigiosa \u00e9cole polytechnique vi si specializzano nelle telecomunicazioni, cos\u00ec come alcuni corpi dell'esercito francese.\nL'ENST \u00e8 la scuola faro dell'istituto interuniversitario Institut TELECOM che coordina la didattica e la ricerca delle grandi scuole di ingegneria delle telecomunicazioni in Francia.\nL'ENST \u00e8 una delle dieci grandi scuole di ingegneria di Parigi che si raggruppano nel cluster inter-universitario ParisTech all'interno del quale si condividono attivit\u00e0 formative principalmente extra-curriculari.\nNella ricerca e nella didattica, l'ENST ha stabilito stretti contatti con il Politecnico di Milano e il Politecnico di Torino, tramite l'abilitazione di scambi di studenti, doppie lauree, doppi dottorati, e tramite la partecipazione a diversi progetti di ricerca europei e reti di eccellenza europee.\nStoria.\nNella seconda met\u00e0 del diciannovesimo secolo, in concomitanza all'invenzione del telefono e del telegrafo, in Francia si crea la necessit\u00e0 di formare specialisti di queste nuove tecnologie.\nNel 1845, Alphonse Foy, direttore di Lignes t\u00e9l\u00e9graphiques, propose la creazione di una nuova scuola di applicazione per gli studenti dell'\u00e9cole polytechnique di Parigi, specializzata nella telegrafia, ma la sua proposta fu all'epoca rifiutata.\nNel 1876, all'inizio della Terza Repubblica, in applicazione di una legge del 1873, le amministrazioni delle Poste e dei Telegrafi si fusero, creando P&amp;T. Adolphe Cochery ne divenneil primo direttore.\nDue mesi dopo la sua investitura, il 12 luglio 1878 A. Cochery ordin\u00f2 la creazione de l\u00c9cole Sup\u00e9rieure de T\u00e9l\u00e9graphie (EST), il cui primo direttore fu Ernest-\u00c9douard Blavier. La scuola si install\u00f2 nell'VIII \"arrondissement\" di Parigi, rue de Grenelle, Parigi.\nNel 1888, cambi\u00f2 di nome per diventare l'\u00c9cole Professionnelle Sup\u00e9rieure des Postes &amp; T\u00e9l\u00e9graphes (EPSPT), integrando nella sua formazione due filoni, uno per gli studenti destinati all'amministrazione superiore e uno per quelli destinati a mestieri tecnici.\nNel 1912, un nuovo cambiamento di nome in \u00c9cole Sup\u00e9rieure des Postes &amp; T\u00e9l\u00e9graphes (ESPT), e, nel 1934, la scuola si install\u00f2 nei locali che occupa attualmente in rue Barrault, nel XIII \"arrondissement\", sul lato ovest della Butte aux Cailles.\nNel 1938, prese il nome di d'\u00c9cole nationale sup\u00e9rieure des postes, t\u00e9l\u00e9graphes et t\u00e9l\u00e9phones (ENSPTT), e lo stesso anno il presidente della Repubblica Albert Lebrun confer\u00ec alla scuola l'ordine de Legion d'onore.\nDurante la guerra, nel 1942, l'ENSPTT si scisse in due scuole: l'ENSPTT per la formazione di dirigenti amministrativi, che chiuse il 31 dicembre 2002, e l'ENST (\u00c9cole nationale sup\u00e9rieure des T\u00e9l\u00e9communications), oggetto di questa voce.\nNel 1971, l'ENST pass\u00f2 sotto la tutela diretta della Direction g\u00e9n\u00e9rale des t\u00e9l\u00e9communications. Il rapido sviluppo delle telecomunicazioni in quel periodo produsse la creazione di due scuole sorelle l'ENST Bretagne, nel 1977, a Brest, e l'INT, nel 1979, a \u00c9vry.\nNel 1992, l'ENST fond\u00f2 con l'\u00c9cole Polytechnique F\u00e9d\u00e9rale de Lausanne (EPFL) l'Institut Eur\u00e9com, a Sophia Antipolis.\nNel 1997, la liberalizzazione del mercato delle telecomunicazioni vincol\u00f2 lo Stato a ritirare l'ENST dal controllo indiretto di France T\u00e9l\u00e9com creando il Groupe des \u00e9coles des t\u00e9l\u00e9communications (GET) per riunire le scuole ENST (chiamata anche col nome d'uso T\u00e9l\u00e9com Paris), ENST Bretagne, INT (T\u00e9l\u00e9com INT, Institut Mines-T\u00e9l\u00e9com Business School). Il GET era un'istituzione pubblica amministrativa dipendente dal Conseil g\u00e9n\u00e9ral des technologies de l'information (CGTI) al ministero delegato all'industria. L'ENST \u00e8 stata la scuola faro del GET e ne ospit\u00f2 gli organi direttivi e amministrativi.\nDal primo gennaio 2008, il GET si chiama Institut TELECOM, in contemporanea all'applicazione di una politica di espansione ulteriore sul territorio francese.\nContemporaneamente il nome d'uso dell'ENST passa da T\u00e9l\u00e9com Paris a TELECOM ParisTech, l'ENST-Bretagne diventa T\u00e9l\u00e9com Bretagne, l'INT diventa TELECOM &amp; Management SudParis."}
{"id": "1894831", "revid": "30149", "url": "https://it.wikipedia.org/wiki?curid=1894831", "title": "Omicidio di Roberto Peci", "text": "L'omicidio di Roberto Peci venne commesso a Roma il 3 agosto 1981; la vittima era un operaio italiano che venne sequestrato e poi assassinato dalle Brigate Rosse; era fratello di Patrizio, esponente dell'organizzazione terroristica.\nStoria.\nIl rapimento.\nIn seguito al pentimento del fratello Patrizio, esponente di spicco dell'organizzazione terroristica, Roberto Peci fu sequestrato il 10 giugno 1981 a San Benedetto del Tronto da un commando di quattro terroristi. Secondo quanto scrive il fratello Patrizio nel suo memoriale, Roberto aveva davanti a s\u00e9 una buona carriera di calciatore, ma dovette smettere proprio per le conseguenze che la famiglia Peci ebbe in seguito all'ingresso di Patrizio nelle file delle BR. Il rapimento del fratello di Patrizio, primo pentito delle BR, fu deciso dall'ala movimentista delle Brigate Rosse, guidata da Giovanni Senzani, molto probabilmente, per \"una feroce vendetta trasversale, dietro la quale si intravedeva un messaggio a tacere sui misteri del caso Moro, rivolto agli altri brigatisti arrestati e divenuti collaboratori di giustizia\".\nIl \"processo\" delle Brigate Rosse.\nPeci fu accusato di tradimento e delazione, conseguenza dell'arresto e successivo pentimento del fratello Patrizio, e nei 55 giorni di prigionia fu spesso sottoposto a interrogatorio dai suoi sequestratori, capeggiati da Giovanni Senzani; l'interrogatorio fu filmato e inviato agli organi di stampa. Prima dell'interrogatorio, Senzani chiese a Peci di mostrarsi, nel video, molto addolorato durante la lettura della sentenza di morte, assicurandogli falsamente che essa non sarebbe stata eseguita, almeno secondo la ricostruzione di Veltroni in un'intervista. La Rai rifiut\u00f2 le richieste dei terroristi di trasmettere il filmato del processo. Il presidente Sergio Zavoli sostenne che la richiesta non era esaudibile \u00abn\u00e9 materialmente, n\u00e9 legalmente, n\u00e9 istituzionalmente\u00bb.\nL'omicidio.\nRoberto Peci fu assassinato il 3 agosto 1981.\nLo stesso Giovanni Senzani fotograf\u00f2 il momento dell'esecuzione, avvenuta con 11 colpi di mitra, in un casolare abbandonato nella campagna romana, in via Fosso dello Statuario.\nLa durata della sua prigionia e le modalit\u00e0 della sua esecuzione coincidono con quelle subite da Aldo Moro, rapito il 16 marzo 1978 e ucciso il 9 maggio 1978, sempre con 11 colpi di mitra."}
{"id": "1894832", "revid": "287204", "url": "https://it.wikipedia.org/wiki?curid=1894832", "title": "TELECOM ParisTech", "text": ""}
{"id": "1894839", "revid": "729019", "url": "https://it.wikipedia.org/wiki?curid=1894839", "title": "Stazione di Ospedaletto", "text": "Ospedaletto \u00e8 una fermata dismessa della linea della Valsugana Trento \u2013 Venezia a servizio del paese di Ospedaletto. Si trova tra le stazioni di Strigno e quella di Grigno.\nStoria.\nLa stazione fu aperta il 27 aprile 1896, con l'inaugurazione della linea ferroviaria Trento-Tezze di Grigno. I treni hanno smesso di fermarsi alla stazione alla fine degli anni sessanta del XX secolo. Il personale di RFI smise di presidiare l'edificio nel 2006, quando sistemi automatizzati installati anche su questa linea per il controllo dei passaggi a livello sostitu\u00ec la manovra umana.\nDati ferroviari.\nIl fabbricato viaggiatori, al giorno d'oggi abbandonato, si sviluppa su un unico piano. L'unico particolare degno di interesse \u00e8 la scritta del nome del paese effettuata con lo stile del mosaico."}
{"id": "1894841", "revid": "117523175", "url": "https://it.wikipedia.org/wiki?curid=1894841", "title": "Alessandro Marangoni (economista)", "text": "Biografia.\nEconomista aziendale e docente universitario \u00e8 uno dei massimi esperti italiani di energia e ambiente, con una profonda esperienza di strategia e finanza nei settori ambientale, energetico, delle public utilities e delle infrastrutture.\nDirettore scientifico dell\u2019Irex, il principale think tank in Italia sulle Energie rinnovabili e l\u2019efficienza energetica, direttore di WAS \u2013 Waste Strategy, centro di ricerca sull\u2019industria del waste management e del riciclo e di Top Utility, osservatorio sul settore delle public utility.\nIdeatore dei primi studi sulle carenze di infrastrutture in Italia, ha coniato il termine \"Costi del Non Fare\", ormai diventato di uso comune e che ha dato vita a numerosi filoni di studio sugli impatti delle carenze infrastrutturali italiane. Ha fondato e coordinato l'Osservatorio sulle Alleanze e le Strategie delle utilities Europee.\n\u00c8 uno dei maggiori esperti italiani nei temi economici, gestionali e finanziari inerenti l'ambiente, autore di studi e ricerche in materia di strategie e politiche ambientali, waste management (gestione rifiuti) e recycling (riciclo), strumenti di analisi e valutazione. \u00c8 stato uno dei primi in Italia ad occuparsi di contabilit\u00e0 e rapporti ambientali, analisi costi-benefici e valutazioni di passivit\u00e0 ambientali.\nRicercatore presso l\u2019Universit\u00e0 Bocconi, prima all\u2019Istituto Borsa Valori e poi a Space Bocconi, fin dalla sua costituzione nel 1990, in joint venture con la Northeastern University di Boston, avvia l\u2019insegnamento di \u201cEcologia e Sicurezza nelle Imprese Industriali\u201d, primo corso universitario in Italia in tema di gestione ambientale.\nSuccessivamente \u00e8 docente in numerosi corsi universitari e master, tra i quali: \u201cEconomia e Gestione delle Utilities\u201d, \u201cGestione dei servizi a rete e marketing dei servizi\u201d, \u201cContabilit\u00e0 e valutazione ambientale\u201d nel Master in Economia e Gestione dei Servizi Ambientali e del corso di \u201cProfili tecnologici e di mercato dei servizi ambientali\u201d nel Master in Economia e Gestione dei Servizi di Pubblica Utilit\u00e0 presso l\u2019Universit\u00e0 Bocconi.\nMembro del Renewable Industry Advisory Network dell'IEA, Agenzia Internazionale dell'Energia di Parigi, contributor di REN21 sulle energie rinnovabili dell'UNEP, membro dell'Associazione Italiana degli Economisti dell'Energia, dell'International Association for Energy Economics, della Shared Value Initiative e referee della rivista internazionale Waste Management.\n\u00c8 autore di studi e pubblicazioni in tema di gestione e finanza delle aziende industriali, di economia e strategie nei settori ambientali, dell'energia, delle utilities e delle infrastrutture. Tra queste:\n\u201cLa rivoluzione energetica\u201d, in Future energy, future green, Mondadori, 2017; \u201cL\u2019acqua sempre pi\u00f9 strategica. Il ruolo delle utility in Italia\u201d, in Future energy, future green, Mondadori, 2017; \u201cRinnovabili in Borsa. Mercati deboli, l\u2019indice IREX segna -4%\u201d, E-gazette, 12 luglio 2017. \u201cTop utility 2017, la sfida tra le aziende \u00e8 sull\u2019innovazione\u201d, Servizi a rete, marzo-aprile 2017. \u201cLa partecipazione delle energie rinnovabili ai servizi di rete: fattibilit\u00e0 e potenzialit\u00e0\u201d, Servizi di rete, 30 giugno 2016. \u201cEcco come cambier\u00e0 tutta l\u2019industria energetica\u201d, L\u2019Unit\u00e0, 23 aprile 2016. \u201cLa distribuzione tra innovazione e poca concorrenza\u201d, Il Sole 24 Ore, 3 dicembre 2015. \u00a0\u201cChi vuole spegnere la luce verde\u201d, l\u2019Espresso, 3\u00a0settembre 2015. \u201cL\u2019elettrone al bivio\u201d, Qualenergia, 31 luglio\u00a02015. \u201cLe\u00a0rinnovabili cambiano il modello di business\u201d, Il Sole 24 Ore, 28 maggio 2015. \u00a0\u201cDove vanno le public utility italiane?\u201d, Servizi a rete, marzo 2015. \u201cLe performance economiche delle utility\u201d, Formiche, 8 febbraio 2015. \u201cIl caro-energia e gli interventi improvvisati della politica. Serve una vera strategia\u201d, Quale energia, 30 giugno 2014. \u00a0\u201cIl riciclo degli imballaggi vale quasi 10 miliardi\u201d, Il Sole 24 Ore, 3 giugno 2014. \u201cDove va l\u2019industria globale delle energie rinnovabili?\u201d, Quale Energia, 23 aprile 2014. \u201cStorage, il futuro passa da R&amp;S e scelte politiche\u201d, Il Sole 24 ore, 4 marzo 2014. \u201cIl riciclo, un potenziale ancora da sfruttare per l\u2019economia italiana\u201d, L\u2019Ambiente, 3 febbraio 2014. \u00a0\u201cIl trattamento di imballaggi ha evitato 117 discariche\u201d. Il Sole 24 Ore, 5 novembre 2013. \u201cI titoli dell\u2019energia perdono terreno\u201d, Il Sole 24 Ore, 30 aprile 2013. \u00a0\u201cIl nuovo governo e le sfide dell\u2019energia\u201d, Quaelenergia, 22 marzo 2013. \u00a0\u201cLa gestione dei servizi idrici locali\u201d, Servizi a rete, 4 ottobre 2012. \u00a0\u201cInvestimenti, competitivit\u00e0 e ricadute delle rinnovabili italiane\u201d, L\u2019Ambiente, 31 agosto 2012. \u201cPer l\u2019Italia il paradosso biodiesel\u201d, Il Sole 24 Ore, novembre 2011. \u00a0\u201cI benefici di una efficace gestione dell\u2019acqua per l\u2019Italia\u201d, Economia dei Servizi, Il Mulino, agosto 2011. \u201cL\u2019acqua come fattore chiave per lo sviluppo e l\u2019ambiente\u201d, Servizi e societ\u00e0, luglio 2011. \u201cEconomia rinnovabile: energia per la crescita\u201d, Italiani Europei, settembre 2010. \u201cQuanto costa il deficit di infrastrutture\u201d. L\u2019Impresa, settembre 2009. \u00a0\u201cGreen economy al verde?\u201d, il Mondo, Milano maggio 2009. \u201cPrezzi di mercato e fondamentali d\u2019impresa, una vecchia questione in un nuovo contesto? Il comparto energetico e le fonti rinnovabili\u201d, Journal of Investor Relations, Maggioli Editore, 2009. \u201cI costi del non fare. Una sfida per il Paese\u201d, Autostrade, giugno 2008. \u00a0\u201cI benefici dell\u2019innovazione nelle reti utilities\u201d, Eidos, Milano, 2008. La gestione ambientale. La variabile ecologica nell'economia delle azienda industriali, Egea, Milano, 1994.\nStrategia e gestione ambientale, in Health, safety &amp; environment. Indirizzi strategici e problematiche operative, AA.VV., Milano, Egea, 1998.\nI modelli di sviluppo e aggregazione, in Alleanze e aggregazioni nelle utility, AA.VV, Egea, Milano, 2003.\nIl management di alleanze e aggregazioni: modalit\u00e0 di costruzione e impatti sulla gestione, in \u201cAlleanze e aggregazioni nelle utility\u201d, AA.VV., Egea, Milano, 2003.\nIl settore idrico italiano. Strategie e modelli di business, Franco Angeli editore, Milano, 2004.\nIl consolidamento del mercato europeo delle utilities e le strategie competitive in Italia, Management delle utilities, 2006, Maggioli Editore.\nLe utilities italiane ed europee, tra consolidamento e internazionalizzazione, Servizi e Societ\u00e0, Milano, marzo 2007. "}
{"id": "1894852", "revid": "729019", "url": "https://it.wikipedia.org/wiki?curid=1894852", "title": "Stazione di Roncegno Bagni-Marter", "text": "La stazione di Roncegno Bagni-Marter \u00e8 una stazione ferroviaria sulla linea della Valsugana Trento \u2013 Venezia a servizio della citt\u00e0 di Roncegno Terme: questa si trova tra le stazioni di Levico Terme e quella di Borgo Centro. La dicitura \"Bagni\" ricorda la vocazione termale della citt\u00e0 di Roncegno\nDati ferroviari.\nIl fabbricato viaggiatori ricorda lo stile degli edifici austro-ungarici di fine XIX secolo. Lo stesso stile si ritrova nelle stazioni di Levico Terme e di Borgo Valsugana. Sotto la veranda interna si trovano la biglietteria self-service, le obliteratrici e le validatrici di Trentino Trasporti.\nUn tempo i binari erano 6 in quanto venivano utilizzati per la manovra dei convogli merci provenienti dalle vicine acciaierie di Borgo Valsugana e dalla cava di Monte Zaccon e diretti a Trento.\nOra, dopo i recenti lavori di ristrutturazione, i binari sono 2.\nTutta l'area della stazione \u00e8 stata sottoposta nel 2015 a lavori di ristrutturazione.\nMovimento passeggeri e merci.\nNella stazione fermano tutti i treni con destinazioni per Trento e Bassano del Grappa, da dove partono le coincidenze per Venezia e Padova, a servizio dei pendolari.\nServizi.\nLa stazione dispone di:"}
{"id": "1894859", "revid": "767487", "url": "https://it.wikipedia.org/wiki?curid=1894859", "title": "Signorinella", "text": "Signorinella \u00e8 un film del 1949 diretto da Mario Mattoli.\nPer gli esterni il film \u00e8 stato girato a Introdacqua, paese vicino a Sulmona, nella Valle Peligna. La banda musicale di Introdacqua ha eseguito molti brani inclusi nella pellicola.\nTrama.\nCarlo e Ughetto sono due giovani furbetti che rubano un'auto all'ultima moda e scappano sulle montagne abruzzesi. Si ritrovano vicino Introdacqua e soccorrono una ragazza di nome Maria che si sente male.\nIl giorno seguente per il paese si sparge la voce che Ughetto sia un cugino di Maria a cui \u00e8 intestata la lussuosa automobile e cos\u00ec lui e Carlo vengono accolti in paese con grandi onori.\nIl sindaco successivamente vuole far sposare Ughetto con Maria che \u00e8 molto schiva, perch\u00e9 ha gi\u00e0 un amante emigrato a Napoli, e quando scopre che il futuro marito \u00e8 un furfante imbroglione, scappa via.\nNel frattempo, il notaio di Introdacqua, Don Cesare, sta preparando una canzone per la famosa banda musicale e si ispira alla storia di Maria, che presto torna in Abruzzo col vero fidanzato, intenzionato a dare una lezione ad Ughetto che si scusa pubblicamente. Il notaio conclude cos\u00ec la canzone \"Signorinella\" e il finale si svela felicemente."}
{"id": "1894862", "revid": "196390", "url": "https://it.wikipedia.org/wiki?curid=1894862", "title": "Institut TELECOM", "text": ""}
{"id": "1894863", "revid": "196390", "url": "https://it.wikipedia.org/wiki?curid=1894863", "title": "Groupe des \u00e9coles des t\u00e9l\u00e9communications (GET)", "text": ""}
{"id": "1894864", "revid": "196390", "url": "https://it.wikipedia.org/wiki?curid=1894864", "title": "T\u00e9l\u00e9com Paris", "text": ""}
{"id": "1894866", "revid": "18323", "url": "https://it.wikipedia.org/wiki?curid=1894866", "title": "ENST Bretagne", "text": ""}
{"id": "1894867", "revid": "196390", "url": "https://it.wikipedia.org/wiki?curid=1894867", "title": "Institut Eur\u00e9com", "text": ""}
{"id": "1894868", "revid": "287204", "url": "https://it.wikipedia.org/wiki?curid=1894868", "title": "TELECOM Bretagne", "text": ""}
{"id": "1894869", "revid": "196390", "url": "https://it.wikipedia.org/wiki?curid=1894869", "title": "TELECOM &amp; Management SudParis", "text": ""}
{"id": "1894870", "revid": "56818", "url": "https://it.wikipedia.org/wiki?curid=1894870", "title": "Piano assiale", "text": ""}
{"id": "1894872", "revid": "767487", "url": "https://it.wikipedia.org/wiki?curid=1894872", "title": "Sugar Baby", "text": "Sugar Baby (\"Zuckerbaby\") \u00e8 un film del 1985 diretto da Percy Adlon.\nIl film ha segnato la consacrazione di Marianne S\u00e4gebrecht, l'attrice protagonista.\nTrama.\nMonaco di Baviera, met\u00e0 anni ottanta. Marianne, possente trentottenne impiegata di pompe funebri, single, passa le sue giornate tra il lavoro, il nuoto in piscina e la passione per la buona tavola e i dolci. Grassa, trasandata, mascolina, non sembra nutrire interesse per gli uomini. Ma un giorno, in metr\u00f2, rimane affascinata dalla voce di Huber, un conducente che annuncia le fermate all'altoparlante. Con un furbo escamotage lo avvicina, e approfittando di una improvvisa partenza della rude e manesca moglie, lo invita a casa sua.\nMarianne, in vista dell'appuntamento, acquista trucchi, \"lingerie\" sexy, abiti succinti. Riceve quindi l'uomo: i due ben presto si lasciano travolgere dalla passione, e Marianne intravede una relazione stabile. Ma la moglie di lui, tornata improvvisamente, li sorprende in una balera, aggredendo quindi Marianne. Nonostante la netta superiorit\u00e0 fisica, Marianne viene picchiata selvaggiamente e lasciata distesa sul pavimento, mentre l'uomo \u00e8 trascinato via dalla moglie. Nell'ultima sequenza del film, Marianne, ripresasi dopo i gravi traumi, cercher\u00e0 di nuovo Huber per riprovarci."}
{"id": "1894873", "revid": "196390", "url": "https://it.wikipedia.org/wiki?curid=1894873", "title": "Sup'Telecom", "text": ""}
{"id": "1894874", "revid": "287204", "url": "https://it.wikipedia.org/wiki?curid=1894874", "title": "Alvis Leonides Major", "text": "LAlvis Leonides Major era un motore aeronautico radiale 14 cilindri a doppia stella raffreddato ad aria prodotto dall'azienda britannica Alvis Car and Engineering Company Ltd negli anni cinquanta.\nSviluppato dal precedente radiale Alvis Leonides a 9 cilindri, fu utilizzato per motorizzare l'elicottero Westland Whirlwind e alcuni prototipi di velivoli di produzione britannica.\nStoria del progetto.\nNel 1951 la Alvis inizi\u00f2 lo sviluppo di un 14 cilindri radiale a doppia stella sviluppato dal precedente Alvis Leonides. Come nel motore precedente vennero sviluppate due serie, la Mk.702/1 destinata agli aerei ed accreditata di 875 hp (653 kW) e la Mk.751/1 destinata agli elicotteri, quest'ultima accreditata di 850 hp (634 kW), una potenza leggermente inferiore per l'assorbimento dovuto alla necessaria ventola di raffreddamento aggiuntiva posta davanti alle stelle dei cilindri.\nL'unico Major prodotto in un numero rilevante \u00e8 stato il Mk.755/1, dotato di compressore a bassa pressione e ventola, e montato obliquamente rispetto all'asse nei Westland Whirlwind Mk.5, 6, 7 e 8."}
{"id": "1894879", "revid": "2220366", "url": "https://it.wikipedia.org/wiki?curid=1894879", "title": "Alessano", "text": "Alessano \u00e8 un comune italiano di abitanti della provincia di Lecce in Puglia.\nSituato nel basso Salento, a 57\u00a0km dal capoluogo, comprende anche la frazione di Montesardo e la localit\u00e0 costiera di Marina di Novaglie. In passato ricopr\u00ec un ruolo preminente su tutto il Capo di Leuca; fu sede di diocesi fino al 1818 e capoluogo di contea. Fa parte dell'Unione dei comuni Terra di Leuca. Dal 2016 fa parte dell'associazione \"Borghi Autentici d'Italia\"\nGeografia fisica.\nTerritorio.\nIl territorio del comune di Alessano, che si estende per 28,69 km\u00b2, sorge ai piedi dei modesti rilievi della Serra dei Cianci, nel basso Salento. Il centro abitato \u00e8 situato a 134 m s.l.m.; il punto pi\u00f9 alto raggiunge i 185 metri s.l.m.\nConfina a nord con i comuni di Tricase e Specchia, a est con i comuni di Tiggiano, Corsano e con il Mar Ionio, su cui si affaccia per 1\u00a0km con la localit\u00e0 Marina di Novaglie, a sud con i comuni di Gagliano del Capo e Castrignano del Capo, a ovest con i comuni di Morciano di Leuca, Salve e Presicce-Acquarica.\nDall'ottobre 2006 parte del suo territorio rientra nel parco naturale regionale Costa Otranto - Santa Maria di Leuca e Bosco di Tricase, istituito dalla regione Puglia allo scopo di salvaguardare la costa orientale del Salento, ricca di pregiati beni architettonici e di importanti specie animali e vegetali.\nClima.\nDal punto di vista meteorologico Alessano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nDiverse sono le ipotesi riguardanti le origini del nome. La leggenda vuole che Dedalo, atterrato nella zona dopo il suo famoso volo, abbia esclamato \"Alae Sanae!\" in riferimento alle sue ali artificiali ancora intatte, e da questa locuzione deriverebbe il nome del paese. In realt\u00e0 il toponimo deriverebbe dal nome greco di persona \"Alexis\" o \"Alexus\" con l'aggiunta del suffisso d'appartenenza \"-anos\". Secondo una radicata tradizione, infatti, il fondatore della citt\u00e0 fu l'imperatore bizantino Alessio I Comneno, ma manca la documentazione che confermi tale origine del paese.Altre ipotesi ritengono che il nome si riferisca al fiume Ales, ad Alessia di Bretagna o al termine greco \"alexo\", che significa difendere, respingere i nemici.\nStoria.\nIl territorio di Alessano fu abitato sin dai tempi pi\u00f9 remoti come testimoniato da diversi rinvenimenti rupestri.Sotto il dominio normanno, la citt\u00e0 assunse un ruolo preminente su tutto il Capo di Leuca, ruolo che conserver\u00e0 per lungo tempo. Proprio in quel periodo la citt\u00e0 divenne sede vescovile; tale rimarr\u00e0 fino al 1818. Nel corso della dominazione angioina fu capoluogo di Contea che includeva i territori di Arigliano, Caprarica del Capo, Giuliano di Lecce, Matino, Miggiano, Montesardo, Pat\u00f9, Presicce, Ruggiano, San Dana, Specchia.Furono i secoli XV e XVI in cui Alessano visse la sua stagione di massimo splendore. Durante la signoria di importanti famiglie nobiliari, quali i Della Ratta, i Del Balzo, i De Capua, i Gonzaga di Guastalla, i Guarini, i Trani, i Brayda, gli Ayerbo d'Aragona e gli Zunica-Sforza, che si succedettero nel corso dei secoli, la citt\u00e0 divenne un importante centro commerciale, attraendo anche alcune famiglie di ricchi commercianti veneziani ed una piccola comunit\u00e0 ebraica, che possedeva una propria Sinagoga nell'odierna Via della Giudecca. Il centro urbano si arricch\u00ec cos\u00ec di pregevoli palazzi in puro stile rinascimentale che ancora oggi si possono ammirare. Attorno alla corte ducale fior\u00ec un notevole movimento letterario.In seguito, il centro decadde e con la soppressione della Diocesi perse gradualmente la posizione di preminenza.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa madre di San Salvatore.\nLa chiesa collegiata di San Salvatore risale alla seconda met\u00e0 del Settecento e fu edificata in sostituzione dell'antica cattedrale romanica costruita tra il 1150 e il 1200. In tutta la prima met\u00e0 del XVIII secolo l'antico edificio sub\u00ec continui interventi di restauro e ripristino. Il vescovo Dionisio Latomo Massa nel 1755 decise di erigere una nuova cattedrale. Il progetto, redatto dal locale architetto Felice De Palma, prevedeva la completa demolizione della vecchia struttura ad eccezione del campanile. I lavori di costruzione della chiesa durarono pi\u00f9 di ottanta anni e venne riaperta solo nel 1845. Nel frattempo con la soppressione della diocesi alessanese nel 1818 avvenne la conseguente declassazione al rango di chiesa collegiata.La facciata risulta incompleta ed \u00e8 in stile neoclassico, opera dell'ingegnere Benedetto Torsello. Presenta tre portali d'ingresso; quello centrale \u00e8 sormontato da una lapide in marmo e dallo stemma della citt\u00e0 di Alessano. L'interno, a tre navate, \u00e8 a croce latina. Conserva alcuni altari barocchi, fra cui quello maggiore finemente decorato con stucchi e intagli. L'opera di maggior rilievo e importanza \u00e8 \"Tobiolo e l'angelo\", tela di Paolo Finoglio, uno dei pi\u00f9 noti esponenti della scuola caravaggesca. \nChiesa di Sant'Antonio.\nLa chiesa di Sant'Antonio da Padova fu costruita tra la fine del XVI e l'inizio del XVII secolo. Un'epigrafe interna del 1671 la annovera tra le costruzioni pi\u00f9 antiche di Alessano e la vuole costruita dallo stesso San Francesco d'Assisi \"Propriis manibus\". Adiacenti alla chiesa permangono ancora alcuni ambienti del Convento dei Frati Minori Conventuali, del quale la chiesa faceva parte, soppresso nel 1809. Attualmente \u00e8 sede della Congregazione del Rosario.La facciata, semplice e a doppio spiovente, con un motivo a piccoli archetti ciechi, presenta un solo portale sormontato da un piccolo frontone triangolare. Al centro della facciata, campeggia una successione di quattro ampie finestre con archi a sesto acuto. Sulla destra sorge il campanile.L'interno \u00e8 ad aula unica, nella quale si aprono sei cappelle laterali con altrettanti altari. Quelli dedicati a Sant'Antonio da Padova e al Crocifisso sono tipici esempi di altari barocchi con colonne tortili e formelle scolpite. \u00c8 conservata una tela seicentesca raffigurante l'Annunciazione.\nL'attuale forma \u00e8 quella assunta dall'edificio tra XVII e XVIII secolo; Della decorazione a fresco originaria permangono oggi solo pochi frammenti, tra i quali il pi\u00f9 grande \u00e8 un'icona di Sant'Antonio in prossimit\u00e0 del Presbiterio.\nChiesa e convento dei Frati Cappuccini.\nLa chiesa e il convento ad essa adiacente furono edificati nel 1628, voluti dal vescovo Nicol Antonio Spinelli. Il convento fu soppresso due volte, nel 1809 e nel 1866; i Cappuccini tornarono ad abitarlo solo nel 1929.La chiesa fu consacrata dal vescovo Giovanni Granafei nel 1658, come risulta da un'incisione. L'edificio custodisce un altare monumentale in legno, finissimamente intarsiato ed intagliato, che copre tutta la parete di fondo. Fu eseguito nel XVIII secolo ad opera di maestranze locali. La pala \u00e8 costituita da una grande tela del XVII secolo, raffigurante \"Il perdono di Assisi\", donata da Laura Guarini come si evince dallo stemma della casata riprodotto nella parte inferiore del dipinto. Nelle due tele laterali sono raffigurati: a destra il Profeta Isaia e a sinistra Sant'Anna con Maria bambina. Nel tondo collocato sul fastigio dell'altare \u00e8 effigiato San Giuseppe titolare della chiesa. Queste tre tele sono coeve all'altare e sono attribuibili al pittore alessanese Aniello Letizia.\nAttualmente una parte del convento \u00e8 occupato dai Frati e un'altra \u00e8 destinata ad ospitare la Casa Francescana di spiritualit\u00e0 dedicata a Don Tonino Bello, nato ad Alessano il 18 marzo 1935. In passato, il convento disponeva di una ricchissima biblioteca: nel 1884, su disposizione ministeriale ed a seguito della soppressione del 1861, i libri furono trasferiti nella \"Biblioteca Piccinno\" di Maglie. Tuttavia, caso unico nei conventi cappuccini pugliesi, permane ancora l'arredo originale della sala adibita a biblioteca, con infissi e suppellettili in legno.\nChiesa della Madonna Assunta.\nLa chiesa della Madonna Assunta \u00e8 una piccola costruzione del centro storico risalente al Seicento. L'edificio fu radicalmente trasformato intorno al 1820 quando divenne la sede della Congregazione della Madonna Assunta.Presenta un semplice prospetto, coronato da un timpano mistilineo e da due statue alle estremit\u00e0. L'interno, a navata unica terminante con un'abside semicircolare, ospita un ottocentesco altare maggiore sormontato dalla statua della titolare. Recenti interventi hanno restituito alla chiesa le cappelle laterali, una volta occupate da botteghe artigiane.\nAl suo interno sono conservate due tele di autore ignoto risalenti al XIX secolo, raffiguranti \"Storie della vita di San Carlo Borromeo\" e una \"Deposizione dalla Croce\".\nChiesa della Madonna del Riposo.\nSituata su un'altura che domina il paese (un tempo \"extra moenia\", oggi in periferia), la piccola Chiesa della Madonna del Riposo segna insieme al Calvario il confine dell'abitato alessanese con quello di Presicce.\nUna leggenda vuole che intorno al XVI secolo un pellegrino diretto a Santa Maria di Leuca si ferm\u00f2 a riposare in una piccola grotta tufacea alle porte di Alessano; durante la notte la stessa Madonna gli venne in sogno; al risveglio l'uomo decise di trasformare il luogo del suo riposo in un tempio dedicato alla Madonna, cos\u00ec fece ampliare e affrescare la grotticella, che divent\u00f2 ben presto un luogo di riferimento per gli alessanesi. \nNel 1822 un incendio danneggi\u00f2 gravemente la cappella rupestre; in seguito a tale avvenimento si decise di costruirvi sopra l'attuale edificio, che risale a quegli anni.\nDell'antica grotticella rimane una piccola nicchia a met\u00e0 della scalinata che sale alla cappella; vi si trova un affresco, molto danneggiato, raffigurante una \"Piet\u00e0\" e dipinto su un'immagine preesistente nel XIX secolo.\nLa cappella \u00e8 ad ambiente unico con volta a doppia stella affrescata con i simboli dei Quattro Evangelisti; all'interno sono presenti un altare in marmo policromo sovrastato da una pregevole pala raffigurante la Madonna di Leuca (XIX secolo); vi \u00e8 inoltre una statua in cartapesta della Madonna di Leuca, tradizionalmente chiamata \"la Madonna del Riposo\". \nLa giornata dell'8 settembre \u00e8 dedicata alla Madonna del Riposo e la statua risiedente nella cappella viene portata in processione.\nCappella e oratorio dello Spirito Santo.\nIn una traversa della strada che conduce a Specchia sorge una piccolissima cappella intitolata allo Spirito Santo. Essa risale alla prima met\u00e0 del XVI secolo e presenta un unico ambiente molto piccolo con volta a vela, un semplice altare in pietra leccese e una statua in cartapesta raffigurante la Trinit\u00e0. L'altare ha la particolarit\u00e0 di recare un'iscrizione con i nomi dei costruttori della cappella scritti in alfabeto greco, elemento praticamente unico di retaggi bizantini ad Alessano.\nDate le ristrettissime dimensioni della cappella nel 1977 fu costruito, nello spiazzo immediatamente di fronte a essa, un ampio e moderno oratorio.\nChiesa del Crocefisso.\nLa chiesa del Crocefisso risale al 1651 come riporta la data sulla volta di copertura. L'edificio, isolato nelle campagne ai piedi del Bosco Boceto in prossimit\u00e0 delle alture della Serra dei Cianci, presenta una sobria facciata a doppio spiovente inquadrata fra due poderose paraste. Lateralmente \u00e8 posizionato un piccolo campanile a vela.L'interno, a navata unica divisa in due campate con volta a stella, custodisce un pregevole altare barocco del 1670 (data incisa) dello scultore alessanese Placido Buffelli, decorato con stucchi policromi e contenente un dipinto del volto di Cristo. La chiesa custodisce un antico Crocifisso e una statua del Cristo morto.\nCappella di San Giuseppe.\nUbicata nel cuore del centro storico, questa cappella fu costruita agli inizi del XVII secolo per ordine della confraternita devota al santo titolare, che vi ebbe sede fino al XX secolo.\nRecentemente restaurata e riaperta al pubblico dopo molti anni di abbandono, la cappella \u00e8 di modeste dimensioni, a unico ambiente con copertura a volta a stella e conserva tre grandi tele risalenti al XVII o XVIII secolo: una \"Nativit\u00e0\" posta come pala d'altare, una Santa Lucia e una Santa Caterina d'Alessandria di autori ignoti. Presente inoltre una statua di San Michele Arcangelo datata 1773.\nIn questa cappella fino al XIX secolo nel giorno della festa di San Giuseppe venivano sorteggiate sei fanciulle orfane, a cui un'istituzione denominata \"Azienda delle Orfane\" provvedeva a donare una dote di sei ducati.\nCappella di Santo Stefano in Macurano.\nCostruita nel 1585, \u00e8 un edificio di piccole dimensioni situato presso la masseria Santa Lucia in localit\u00e0 Macurano. La chiesa presenta un campanile a vela sulla facciata e un affresco molto rovinato di Santo Stefano sulla parete di fondo. \nSullo spiazzale adiacente alla chiesa ogni Luned\u00ec dell'Angelo per tradizione si radunano i fedeli alessanesi.\nCalvario.\nUbicato a poca distanza dalla cappella della Madonna del Riposo, al limite estremo della citt\u00e0 sulla strada che conduce a Presicce. Il Calvario fu eretto a opera di una coppia di devoti alessanesi nel 1927; si presenta come un'ampia nicchia pentagonale sormontata da una calotta emisferica. Sui raggi della calotta sono raffigurati cinque angeli recanti gli strumenti della Passione di Cristo, mentre sui lati del pentagono sono affrescate scene della Passione. Ogni Venerd\u00ec Santo al termine della Via Crucis per le vie cittadine la croce lignea portata in processione viene deposta al centro del Calvario e vi rimane fino alla Veglia Pasquale.\nArchitetture civili e militari.\nPalazzo Ducale.\nIl Palazzo Ducale, importante centro di cultura durante il governo dei Gonzaga, \u00e8 un edificio fortificato con eleganti decorazioni che ne ingentiliscono l'aspetto. Fu realizzato alla fine del Quattrocento, sotto il governo dei feudatari Del Balzo, dei quali resta memoria negli stemmi, con la stella a sedici punte, inseriti nei capitelli delle paraste presenti sui finestroni. Finestroni di chiara matrice quattrocentesca ascrivibili alle architetture di Giuliano da Maiano. \nPalazzo Legari.\nL'edificio fu costruito nel 1536 in stile rinascimentale dal commerciante \"Donato Legari\", originario di Tricase, come si evince da una scritta in latino sul prospetto principale. Questa residenza venne usata principalmente come luogo di ritrovo per amici e conoscenti.La facciata presenta un portale con arco a tutto sesto con un'elegante cornice che poggia su due pilastri con capitelli. Al piano terra, si aprono quattro finestre con arco, mentre il piano nobile \u00e8 animato da una successione di finestre architravate. Il coronamento \u00e8 costituito da un cornicione leggermente aggettante con archetti pensili su peducci.Il Palazzo divenne luogo di ritrovo della nobilt\u00e0 e della ricca borghesia del tempo: al suo interno si svolgevano banchetti, feste e giochi d'azzardo. Dal 1986 l'edificio \u00e8 di propriet\u00e0 del Comune ed \u00e8 sede della biblioteca comunale e dell'archivio storico.\nPalazzo Sangiovanni o Palazzo dei 'Diamanti zigzagati'.\nPalazzo Sangiovanni \u00e8 un edificio rinascimentale edificato sul finire del XV secolo durante la signoria dei Del Balzo. La presenza in facciata di un elegante motivo a bugne a punta di diamante zigzagato che lo rende unico. Al centro della facciata al piano terra il portale di ingresso, con arco a tutto sesto la cui centina \u00e8 arricchita da eleganti motivi fitomorfi, interrompe il motivo a scarpa incorniciato da un trattamento a toro. L'edifico disposto su due piani, entrambi sono movimentati da una successione di finestre con arco a tutto sesto. Le finestre del piano nobile risultano intelaiate da paraste le quali reggono una trabeazione classica. Un'ala del piano nobile ha subito alcune demolizioni resesi necessarie per porre rimedio a problemi statici. Il palazzo diviene propriet\u00e0 della famiglia Sangiovanni nel 1643, dopo esserlo stato di Pompeo Almotrino ed in precedenza del vescovo di Monopoli Francesco Surgente. \nSiti archeologici.\nInsediamento rupestre di Macurano.\nMacurano \u00e8 un villaggio rupestre posto lungo la direttrice che collega Alessano a Marina di Novaglie ed \u00e8 considerato il simbolo della cultura dell'olio per la presenza di due frantoi ancora utilizzati: trappeto Sauli e trappeto Santa Lucia.Macurano fu anche una zona interessata dall'importante insediamento di monaci basiliani che vi si stanziarono per nascondersi e per rifugiarsi, dopo il loro approdo sulla costa salentina distante meno di 4\u00a0km. I monaci provenivano dal vicino Oriente da cui scapparono in seguito alla lotta iconoclasta. Trovato rifugio a Macurano, si dedicarono all'agricoltura, attivit\u00e0 garantita dalla fertilit\u00e0 della terra ricca di acque di scolo provenienti dalla collina e che venivano raccolte in cisterne tramite un sistema di canalizzazioni, in parte ancora visibile. L'area del villaggio rupestre fu sfruttata successivamente e nel Cinquecento venne edificato il complesso masserizio, denominato Macurano, consistente nella Masseria Santa Lucia e nella cappella di Santo Stefano. \nIl complesso masserizio \u00e8 dominato dal nucleo originario, ovvero dalla torre cinquecentesca coronata da beccatelli a sostegno del parapetto aggettante del terrazzo sommitale e da caditoie in corrispondenza delle finestre e delle porte di accesso. Gli altri ambienti furono aggiunti successivamente e gi\u00e0 alla fine del XVII secolo il complesso masserizio consisteva della struttura oggi visibile.\nAree naturali.\nSerra dei Cianci.\nLa Serra dei Cianci \u00e8 la maggiore altura della provincia di Lecce e fa parte delle cosiddette serre salentine. La serra \u00e8 caratterizzata da terrazzamenti coltivati ad ulivi secolari, con tronchi contorti e rugosi, dominata da muretti a secco, da pajare, e dalla vegetazione sempreverde della macchia mediterranea.\nBosco Boceto.\nIl bosco Boceto occupa parte della scarpata della Serra dei Cianci. Si tratta di tipica vegetazione mediterranea nella quale si pu\u00f2 distinguere il sottobosco, la macchia bassa e la macchia alta. La macchia bassa \u00e8 costituita da arbusti mentre quella alta da alberi come il leccio, la quercia coccifera, il corbezzolo, l'alloro, l'olivastro, ecc.\nSociet\u00e0.\nEtnie e minoranze straniere.\nAl 31 dicembre 2020 ad Alessano risultano residenti 153 cittadini stranieri. \nLingue e dialetti.\nIl dialetto parlato ad Alessano \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nAlessano fu sede dell'omonima diocesi fondata con molta probabilit\u00e0 dai Normanni nel X-XI secolo. Il 28 giugno 1818 la diocesi di Alessano, in seguito al Concordato tra papa Pio VII e Ferdinando I fu soppressa e aggregata alla diocesi di Ugento in forza della bolla \"De utiliori dominicae\" dello stesso Pio VII.\nCultura.\nIstruzione.\nScuole.\nNel comune di Alessano hanno sede due scuole dell'infanzia (di cui una nella frazione di Montesardo), due scuole primarie (di cui una nella frazione di Montesardo) e una scuola secondaria di I (F.Storella) grado appartenenti al locale Istituto Comprensivo Statale. Alessano \u00e8 anche sede di diverse scuole secondarie di II grado: I.S.I.S.S Istituto d'istruzione secondaria superiore, Istituto Tecnico Commerciale (ITC G.Salvemini), Istituto Tecnico Industriale (ITIS G.Salvemini), Istituto Professionale Industria e Artigianato, Istituto Professionale per i Servizi Sociali.\nMedia.\nTelevisione.\nPer quanto riguarda i telefilm, Alessano \u00e8 stato teatro del telefilm \"Il giudice Mastrangelo\" andato in onda su Canale 5 tra il 2007/2008.\nCinema.\nAd Alessano sono state riprese molte scene del film \"Sangue vivo\" (2000) di Edoardo Winspeare e del film \"Italian Sud Est\" (2003). Nella Marina di Novaglie sono state riprese alcune scene del film del 2008 del regista Edoardo Winspeare \"Galantuomini\" presentato nello stesso anno alla Mostra Internazionale del Cinema di Roma.\nGeografia antropica.\nFrazioni.\nMontesardo.\nLa frazione di Montesardo conta 1.369 abitanti e dista 2\u00a0km dal capoluogo comunale. Il paese, situato a 184 m s.l.m., \u00e8 la localit\u00e0 posta pi\u00f9 in alto della provincia di Lecce.In epoca medievale, munito del suo castello fortificato e delle numerose torri lungo le mura, si presentava come una fortezza inespugnabile. Fu sede di importanti scuole di matematica, di filosofia e di musica. Tra i monumenti si ricordano la chiesa madre dedicata alla Presentazione di Maria al Tempio, la chiesa bizantina di Santa Barbara e il castello.\nMarina di Novaglie.\nMarina di Novaglie o semplicemente Novaglie \u00e8 una localit\u00e0 balneare collocata sul tratto di costa tra Marina Serra e Santa Maria di Leuca. Nel Medioevo, per contrastare le incursioni saracene, venne costruita la Torre del Porto, ridotta per\u00f2 a un ammasso di detriti.\nEconomia.\nL'economia di Alessano si basa prevalentemente sull'agricoltura, in particolare sulla produzione di olio di oliva. Inoltre ben sviluppato \u00e8 il turismo estivo e la piccola industria manifatturiera.\nInfrastrutture e trasporti.\nAlessano \u00e8 attraversata dalla strada statale 275 Maglie-Santa Maria di Leuca, che assicura i collegamenti in direzione nord-sud. \u00c8 inoltre servita dalle strade provinciali SP79 per Presicce, 80 per Corsano, 210 per Marina di Novaglie e 242 per Specchia\".\"\nLa cittadina \u00e8 servita dalla stazione ferroviaria di Alessano-Corsano posta sulla linea Maglie-Gagliano del Capo delle Ferrovie del Sud Est.\nSport.\nLa societ\u00e0 Pallavolo Azzurra Alessano milita in Serie A-2.\nLa squadra di calcio locale \u00e8 l'U.S.D. Alessano che disputa il campionato di Seconda Categoria.\nIl campo di gioco \u00e8 lo stadio comunale \"Antonio Mele\" situato lungo la statale SS275 Maglie-Leuca."}
{"id": "1894885", "revid": "767487", "url": "https://it.wikipedia.org/wiki?curid=1894885", "title": "Partenza ore 7", "text": "Partenza ore 7 \u00e8 un film del 1946 diretto da Mario Mattoli.\nTrama.\nLa giovane Chiaretta si \u00e8 unita, contro la volont\u00e0 della sua famiglia, ad una compagnia teatrale di rivista nella speranza di poter cantare sul palcoscenico. Il suo fidanzato Filippo la insegue cercando di farle cambiare idea e di riportarla a casa.\nLa partenza in tourn\u00e9e per Novara consente a Chiaretta di mettere in mostra le sue doti canore, ma un complotto ordito dal suo fidanzato fa in modo che l'esibizione venga sonoramente fischiata dal pubblico. A questo punto Filippo riesce a riportare Chiaretta dai suoi genitori.\nI componenti della compagnia teatrale, di nuovo in viaggio in torpedone, vengono assaliti da un gruppo di briganti e spogliati di tutto, compresi i vestiti che indossano. Dopo aver chiesto ospitalit\u00e0 proprio nella casa di campagna della famiglia di Chiaretta, una volta riconosciuti, ne vengono subito allontanati e con loro riparte anche lei.\nGiunti a Torino, Carlo Campanini chiede che Lucy D'Orsay, la vedette della compagnia, venga sostituita da Chiaretta, ma visto il rifiuto dell'impresario decide di non esibirsi. L'impresario si mette in cerca di un suo sosia per lo spettacolo e lo trova nello stesso Campanini, che si spaccia per il sosia di se stesso.\nVolutamente Campanini rovina l'esibizione di Lucy D'Orsay e, per calmare gli schiamazzi del pubblico, costringe l'impresario a mandare in scena Chiaretta per cantare. Stavolta la bravura della giovane viene apprezzata e il successo riportato sui giornali, le porta anche un nuovo fidanzato.\nProduzione.\nLa pellicola venne girata a Torino nei stabilimenti F.E.R.T..\nIncassi.\nIncasso accertato sino a tutto il 31 dicembre 1952 Lit. 99.000.000"}
{"id": "1894888", "revid": "1543377", "url": "https://it.wikipedia.org/wiki?curid=1894888", "title": "Hold Me, Thrill Me, Kiss Me, Kill Me", "text": "Hold Me, Thrill Me, Kiss Me, Kill Me \u00e8 un brano musicale del 1995 degli U2, utilizzato nella colonna sonora del film \"Batman Forever\". Il singolo ha raggiunto la seconda posizione in classifica nel Regno Unito e la sedicesima negli Stati Uniti d'America. La canzone nel 1996 ha ricevuto anche una nomination agli MTV Movie Award.\nIl testo.\nLa canzone, nata durante le sessioni di \"Zooropa\", \u00e8 estremamente autobiografica. L'autore descrive le difficolt\u00e0 dell'essere una rock star. Tra le similitudini utilizzate per descriversi, Bono utilizza quella di \"un mal di testa in una valigia\".\nEsibizioni dal vivo.\nLa canzone \u00e8 stata suonata in ogni data durante il PopMart Tour come parte dell'encore, ma \u00e8 stata tuttavia accantonata fino al 2010, quando ha fatto ritorno in alcuni concerti del 360\u00b0 Tour aprendo il secondo encore.\nIl video.\nIl video prodotto per \"Hold Me, Thrill Me, Kiss Me, Kill Me\" \u00e8 stato realizzato in animazione ed alterna scene del film \"Batman Forever\" ad animazioni di Bono e degli U2 che si esibiscono a Gotham City, affrontando i propri alter ego."}
{"id": "1894889", "revid": "287204", "url": "https://it.wikipedia.org/wiki?curid=1894889", "title": "Paul Brown Stadium", "text": "Il Paul Brown Stadium \u00e8 uno stadio situato a Cincinnati, Ohio. Attualmente ospita le partite dei Cincinnati Bengals della National Football League.\nStoria.\nNel 1996 fu decisa la costruzione di due nuovi stadi per i Bengals e per la squadra di Major League Baseball dei Cincinnati Reds, che fino ad allora condividevano l'utilizzo del Riverfront Stadium/Cinergy Field, che tuttavia non aveva le moderne caratteristiche necessarie alla sopravvivenza delle squadre. Il Paul Brown Stadium costato 455 milioni di dollari fu costruito per primo, e fu inaugurato il 19 agosto 2000. Lo stadio \u00e8 intitolato a Paul Brown, membro della Pro Football Hall of Fame, fondatore dei Bengals nel 1966 e dei Cleveland Browns nel 1946. I Reds si spostarono successivamente nel nuovo Great American Ball Park.\nLa prima partita di football universitario giocata allo stadio si \u00e8 svolta il 21 settembre 2002 tra la University of Cincinnati e gli Ohio State Buckeyes."}
{"id": "1894893", "revid": "125980537", "url": "https://it.wikipedia.org/wiki?curid=1894893", "title": "Dagmawi Yimer", "text": "Biografia.\nCresce nella kabal\u00e8 numero 12 di Kirkos, quartiere tra i pi\u00f9 poveri di Addis Abeba. Dopo aver frequentato giurisprudenza nella capitale etiope, nel 2005 parte per l'Italia senza avvisare il padre ma solo la madre e la sorella, entrambe emigrate a Washington. Il suo viaggio da Kirkos a Lampedusa si riveler\u00e0 drammatico e verr\u00e0 raccontato nel documentario \"Come un uomo sulla terra\". Dal 30 luglio 2006, giorno dello sbarco a Lampedusa, vive in Italia grazie alla protezione umanitaria della Repubblica Italiana.\nDopo aver partecipato, tra maggio e luglio 2007, al corso di video-narrazione dell'associazione \"Asinitas\", \u00e8 coautore, insieme ad altri migranti, del suo primo documentario, \"Il deserto e il mare\", nato dall'idea di raccogliere e archiviare le memorie del migrante, in collaborazione con Asinitas, Zalab e Aamod.\nSi occupa di mediazione linguistica e culturale per l'associazione Asinitas Onlus, all'interno della stessa scuola di italiano per richiedenti asilo, rifugiati e migranti.\nDurante gli anni 2007 e 2008 realizza alcuni cortometraggi: \"Lo scarabocchio\", \"Le sagome\", \"Caravan\" e assieme a Marco Carsetti realizza \"Benvenuto a casa tua\", sulle attivit\u00e0 della scuola Asinitas.\n\u00c8 coautore, con Andrea Segre di \"Come un uomo sulla terra\", un documentario sulla migrazione dalla Libia verso l'Europa, prodotto da Asinitas Onlus, con la collaborazione di Zalab, per il quale ha ricevuto una \"Menzione speciale\" al Bif&amp;st 2009.\nDal 2010 collabora con l'Archivio delle memorie migranti, associazione di cui \u00e8 vicepresidente, che promuove forme di autonarrazione da parte di persone di origine migrante.\nOpere.\nNel 2011 ha realizzato \"Soltanto il mare\", un atto d'amore nei confronti di Lampedusa, l'isola che lo ha accolto.\nIl documentario ha come protagonisti i lampedusani e le loro vite sull'isola; il rapporto con la loro condizione da isolani spersi nel Mediterraneo in bilico tra due continenti e a contatto con la pressione e le rotte migratorie dalle coste nordafricane.\nNel 2013 ha realizzato \"Va' Pensiero, storie ambulanti\", il racconto incrociato di due aggressioni razziste a Milano e Firenze, e della complicata ricomposizione dei frammenti di vita dei sopravvissuti. Le storie dei tre protagonisti s'incrociano nel racconto delle loro drammatiche esperienze di vita e, malgrado tutto, le loro speranze di continuare a vivere in Italia, con la continua paura e incertezza di \nincrociare uno sguardo o un gesto che li riporti al momento dell'aggressione."}
{"id": "1894899", "revid": "31886", "url": "https://it.wikipedia.org/wiki?curid=1894899", "title": "Sistema di riferimento cefalico", "text": "In medicina, il riferimento cefalico \u00e8 la descrizione della testa per piani paralleli.\nLo scheletro della testa \u00e8 composto da cranio e mandibola. Nel cranio \u00e8 presente l'encefalo che si sviluppa anche in senso trasversale, diversamente dal midollo spinale, che \u00e8 verticale. Questo comporta piccole variazioni semantiche dei termini utilizzati generalmente in anatomia: il \"sopra\", il \"sotto, il \"davanti\" il \"dietro\" che nella classica descrizione anatomica hanno determinati sinonimi, nell'anatomia del prosencefalo ne assumono altri.\nQuesto comporta ulteriori problemi descrittivi, che hanno portato alla formulazione di diversi sistemi di riferimento cefalici.\nL'argomento del riferimento cefalico \u00e8 stato trattato prima di tutto da grandi artisti come Leonardo da Vinci e Albrecht D\u00fcrer. Quest'ultimo constata che il confronto tra crani esige un riferimento orizzontale: ma su quale piano? L'argomento non ha mai suscitato molto entusiasmo tra i medici. Lo sviluppo di metodiche di imaging diagnostico ha invece rinnovato l'interesse per la \"giusta posizione\" della testa: nella posizione di decubito supino spontaneo, la testa pu\u00f2 presentarsi in diversi modi, sia fisiologici che patologici coatti, per esempio a causa di fratture cervicali, sinostosi, masse occupanti spazio, presenza di sistemi di respirazione e quant'altro.\nNel 1967 Jean Talairach espose un sistema stereotassico di descrizione anatomica del telencefalo. Egli propose la linea bicommissurale come repere per un piano assiale di riferimento. Questa, chiamata \"CaCp\" unisce il bordo superiore della commissura bianca anteriore e il bordo inferiore della commissura bianca posteriore. In base a questo nuovo approccio vennero rivoluzionate le scienze neurochirgiche, radiologiche e terapeutiche.\nLa \"CaCp\" \u00e8 quasi parallela alla linea orbitomeatale, pi\u00f9 facilmente utilizzata in TC, cio\u00e8 un piano che passa per le orbite oculari e i meati acustici.\nL'RM ha dato nuovo risalto a questo argomento, portando nuove informazioni e possibilit\u00e0, essendo una metodica multiplanare.&lt;br&gt;\nUn piano molto usato \u00e8 il piano neurooculare (PNO). Tale posizione si considera \"anatomica\", poich\u00e9 quasi \"naturale\", comoda, e quindi di privilegio per il malato. Il riferimento \u00e8 cutaneo, allineando l'acanthion (spina nasale anteriore) e il trago (orecchio). In questa sezione si sviluppano tutte le vie ottiche, dalla cornea alla scissura calcarina, e per tal motivo \u00e8 d'obbligo lo studio dell'indice oculo orbitario, per valutare l'eno- o l'esoftalmo eventuali.\nIl PNO si presenta con un angolo fisso di 7\u00b0 sull'orbitomeatale, e di circa 17\u00b0 sulla CaCp."}
{"id": "1894900", "revid": "73843", "url": "https://it.wikipedia.org/wiki?curid=1894900", "title": "Gran Premio d'Austria 1981", "text": "Il Gran Premio d'Austria 1981 \u00e8 stata l'undicesima prova della stagione 1981 del Campionato mondiale di Formula 1. Si \u00e8 corsa domenica 16 agosto 1981 sull'\u00d6sterreichring. La gara \u00e8 stata vinta dal francese Jacques Laffite su Ligier-Matra; per il vincitore si tratt\u00f2 del quinto successo nel mondiale. Ha preceduto sul traguardo il connazionale Ren\u00e9 Arnoux su Renault e il brasiliano Nelson Piquet su Brabham-Ford Cosworth.\nVigilia.\nSviluppi futuri.\nLa FISA e la FOCA decisero di accettare la proposta di far disputare il quindicesimo, e ultimo, gran premio della stagione, in un circuito allestito nei pressi dell'Hotel Caesars Palace di Las Vegas, che aveva sborsato 8 milioni di dollari per ottenere l'organizzazione della corsa. Il tracciato, molto tortuoso e di fatto creato all'interno del parcheggio dell'albergo, venne pesantemente criticato dai piloti. Mario Andretti, pilota dell'Alfa Romeo, lo defin\u00ec una \"pista per i go-kart\", e ne stigmatizz\u00f2 la poca sicurezza per gli spettatori.\nLa Lotus annunci\u00f2 di aver rinnovato l'accordo coi piloti Elio De Angelis e Nigel Mansell anche per la stagione . Il pilota romano per\u00f2 neg\u00f2 che fosse stato firmato questo prolungamento di contratto.\nAspetti tecnici.\nL'Alfa Romeo annunci\u00f2 la presenza di una nuova versione della 179, la \"F\"; essa si ispirava alle forme della Lotus 87, in merito alla rastrematura dalle pance laterali. La casa milanese non present\u00f2 per la vettura, non ancora pronta, ma ingaggi\u00f2, nel frattempo, il tecnico francese G\u00e9rard Ducarouge, in arrivo dalla Ligier.\nAspetti sportivi.\nIl Gran Premio d'Austria fu in dubbio sia per le non perfette condizioni di sicurezza della pista sia per le difficolt\u00e0 per gli organizzatori che venivano penalizzati anche dall'assenza di piloti locali o tedeschi.\nLa Toleman tent\u00f2, senza successo, di convincere Niki Lauda a tornare a correre, offrendo una propria vettura, nel suo gran premio di casa. Al gran premio non partecip\u00f2 la Fittipaldi: la scuderia brasiliana lamentava l'indisponibilit\u00e0 di motori e si trovava in una cattiva situazione finanziaria.\nQualifiche.\nResoconto.\nL'altitudine in cui si trova il tracciato favoriva le vetture dotate di motore turbo. Il pi\u00f9 rapido del venerd\u00ec fu Ren\u00e9 Arnoux con 1'32\"68. A seguire vi era il suo compagno di scuderia, Alain Prost e un altro pilota che disponeva di una vettura con motore sovralimentato: Gilles Villeneuve. Carlos Reutemann era quarto, il primo dei piloti con motore a pressione atmosferica (staccato di due secondi e mezzo dal tempo di Arnoux), mentre Nelson Piquet aveva chiuso sesto. Le gomme da tempo portare dalla Goodyear (che riforniva sia la Williams che la Brabham) si erano dimostrate poco competitive tanto che i piloti di queste scuderie dovettere affrontare le qualifiche con gomme da gara.\nArnoux aveva toccato i 314\u00a0km/h, circa venti in pi\u00f9 di quanto raggiunto dalla vetture spinte con motore Ford Cosworth. In mattinata Didier Pironi usc\u00ec alla \"Hella-Licht S\", danneggiando la parte anteriore della monoposto.\nI primi tre si confermarono anche nella giornata del sabato. Arnoux scese a 1'32\"018, conquistando cos\u00ec l'ottava \"pole position\" in carriera nel mondiale, seguito da Prost e Villeneuve. A completare la seconda fila fu ancora un francese, Jacques Laffite, mentre le Williams furono relegate in terza fila. La sessione fu interrotta per mezz'ora a causa della presenza sul circuito di alcuni cervi apparsi dalle vicine foreste. Marc Surer, penalizzato da una costola fratturata da un incidente nel precedente GP di Germania, riusc\u00ec a qualificarsi per la gara anche se sulla sua vettura si era verificato un principio d'incendio ai box.\nRisultati.\nI risultati delle qualifiche furono i seguenti:\nGara.\nResoconto.\nGilles Villeneuve scatt\u00f2 subito al comando grazie alle gomme morbide e infil\u00f2 le due Renault, partite dalla prima fila; quarto era Laffite davanti all'altro ferrarista Didier Pironi; seguivano poi Carlos Reutemann, Nelson Piquet e Alan Jones. Gi\u00e0 nel corso del primo giro Pironi pass\u00f2 Laffite.\nAl secondo giro Prost attacc\u00f2 Villeneuve alla \"Hella Licht\", il canadese and\u00f2 lungo, nel tentativo di resistere al transalpino, e fin\u00ec nella via di fuga, rientrando in pista sesto; dietro lo imit\u00f2 Reutemann, che venne passato da Piquet e da Jones. Il ferrarista nei giri successivi perse posizioni a favore del duo della Williams e, poco dopo, anche da Riccardo Patrese.\nDopo sei giri Piquet pass\u00f2 Laffite, urt\u00f2 per\u00f2 un cordolo, danneggiando una minigonna, e poco dopo venne ripassato da Laffite, che sfrutt\u00f2 l'incapacit\u00e0 del brasiliano di sorpassare Pironi, che fungeva da \"tappo\". Il francese della Ferrari subiva dei problemi che gli pneumatici che gli fecero presto perdere diverse posizioni; inoltre aveva dei dolori alla schiena.\nAl decimo giro la classifica vedeva cos\u00ec sempre in testa il duo della Renault Prost-Arnoux, seguito da Jacques Laffite, Nelson Piquet e dall'altro duo della Williams Jones-Reutemann; Pironi era ora solo settimo. Due giri dopo Villeneuve si ritir\u00f2 per un'uscita di pista.\nAl giro 27 fin\u00ec anche la gara del battistrada Alain Prost che fu costretto all'abbandono con una sospensione fuori uso. Entrava nella zona punti John Watson, autore di un bel recupero, favorito anche dal ritiro di Nigel Mansell.\nAl trentasettesimo passaggio Bruno Giacomelli, nelle retrovie, fu costretto al ritiro con la vettura in fiamme. Al giro 39 Laffite pass\u00f2 a condurre, infilando Arnoux alla curva \"Texaco\", sfruttando dei doppiaggi. Negli ultimi giri furono diversi gli abbandoni nelle posizioni di met\u00e0 classifica per problemi tecnici.\nJacques Laffite vinse cos\u00ec la prima gara dell'anno (quinta in carriera), riportando al trionfo il motore Matra dopo quattro anni (ultima affermazione nel Gran Premio di Svezia 1977 sempre con Laffite al volante), e tornando cos\u00ec in lotta per il titolo mondiale. Arnoux fu secondo, terzo Piquet che negli ultimi giri era riuscito a contenere Jones. A punti anche Reutemann e Watson, unici altri piloti a pieni giri.\nRisultati.\nI risultati del gran premio furono i seguenti:"}
{"id": "1894903", "revid": "6923", "url": "https://it.wikipedia.org/wiki?curid=1894903", "title": "Eric Edgar Cooke", "text": "Dal 1958 al 1963 ha attaccato 20 persone nella citt\u00e0 di Perth, Australia Occidentale, uccidendone otto.\nPrimi anni.\nL'infanzia di Cooke non fu facile, nacque infatti con una deformazione delle labbra chiamata labioschisi e sub\u00ec per questo molti atti di bullismo. Spesso veniva picchiato anche dal padre quando cercava di difendere la madre dalle violenze che il coniuge esercitava sulla donna. Da adulto \u00e8 stato sposato e fu padre di sette figli.\nOmicidi.\nCooke si delinea come un serial killer atipico, in quanto uccideva a caso, sia in mezzo alla strada che penetrando silenziosamente nelle case delle vittime.\nIl 30 gennaio 1959, Pnina Berkman fu uccisa mentre dormiva nel suo appartamento di Perth, pugnalata ripetutamente e fatalmente prima ancora di avere la possibilit\u00e0 di reagire; non fu violentata, e nulla era stato rubato.\nLa sua opera pi\u00f9 nefasta avvenne durante il lungo fine settimana che si cre\u00f2 durante la festivit\u00e0 dell\"'Australia Day\" del 1963, quando uccise con un'arma da fuoco ben cinque persone a caso in una sola notte.\nDue settimane pi\u00f9 tardi rub\u00f2 una macchina e invest\u00ec ed uccise la diciassettenne Rosemary Anderson. Per questo omicidio fu, per\u00f2, incolpato e condannato il fidanzato diciannovenne John Button.\nJillian Brewster, ventiduenne, fu rinvenuta nel letto della sua casa uccisa a colpi di coltello e ascia; ma anche per questo omicidio si incolp\u00f2 un innocente, tale Daryl Raymond Beamish, sordomuto.\nFu catturato quando venne rinvenuta la pistola utilizzata per uccidere Shirley McLeod; l'arma non fu spostata e la polizia attese che Eric Edgar andasse a recuperarla per trarlo in arresto. Alla sua cattura confess\u00f2 8 omicidi e 14 tentati omicidi.\nCondanna.\nCooke fu condannato per omicidio alla pena capitale, il 28 novembre 1963, dalla Corte suprema di Perth. Egli fu l'ultima persona ad essere impiccata nella prigione di Fremantle, il 26 ottobre 1964. Dopo il suo arresto Cooke afferm\u00f2 di aver commesso pi\u00f9 di duecento furti, cinque investimenti d'auto a danno di giovani donne, pi\u00f9 di cinque attacchi a donne dormienti nei loro letti e due omicidi per i quali Darryl Beamish e John Button erano gi\u00e0 stati condannati e imprigionati. Tuttavia la confessione di questi due ultimi crimini non convinse del tutto il giudice Sir Albert Wolff, che lo defin\u00ec un \"delinquente senza scrupoli e bugiardo\".\nDarryl Beamish e John Button.\nDarryl Beamish \u00e8 rimasto in carcere per ben 15 anni nonostante la confessione di Cooke. Solo nel 2005 la condanna \u00e8 stata annullata perch\u00e9 sono sorti degli indizi che dimostravano la correttezza della confessione di Edgar Eric.&lt;br&gt;\nJohn Button scont\u00f2 i cinque anni della pena inflittagli ingiustamente e fu riabilitato solo nel 2002.\nLibri.\nRobert Drewe scrisse \"The Shark Net\", divenuto poi un film, che rende le impressioni che gli omicidi generarono nella Perth di tale epoca. Secondo il libro, molte persone acquistarono cani per protezione personale e porte e finestre furono da allora sempre ben chiuse e sprangate.\nTim Winton scrisse \"The Nedlands Monster\".\nEstelle Blackburn, giornalista, impieg\u00f2 sei anni per scrivere il libro biografico \"Broken Lives\" su Cooke e la sua vita criminale."}
{"id": "1894906", "revid": "9316", "url": "https://it.wikipedia.org/wiki?curid=1894906", "title": "Flaam", "text": ""}
{"id": "1894912", "revid": "729019", "url": "https://it.wikipedia.org/wiki?curid=1894912", "title": "Metropolitana di Pechino", "text": "La metropolitana di Pechino \u00e8 un sistema di trasporto urbano che serve la citt\u00e0 di Pechino.\nStoria.\nLa metropolitana di Pechino fu la prima ad essere costruita nella Cina continentale. Oggi conta oltre 465\u00a0km di percorso e trasporta ogni giorno circa 11 milioni di persone. Gli orari di apertura sono dalle 5:10 alle 23:40, con frequenza di un treno ogni 3-4 minuti nelle ora di punta e di 8 negli altri periodi della giornata.\nFu originariamente ideata negli anni '60. Il progetto fu approvato nel 1965, e la costruzione inizi\u00f2 il 1\u00ba luglio dello stesso anno. La linea iniziale fu conclusa nel 1969, ed era composta da 16 stazioni lungo 21\u00a0km. All'inizio la metropolitana fu utilizzata solo da persone dotate di lasciapassare, e solo nel 1981 la metro fu aperta a tutti. Nel settembre del 1984 fu aperta la seconda linea, di 16 stazioni lungo 16,1\u00a0km. Nel 1991 si ide\u00f2 l'allungamento della linea 1, grazie anche ad aiuti provenienti dal Giappone. Solo nel 2000 tutte le stazioni della linea 1 vennero completate.\nQuando nel 2001 Pechino vinse la corsa per l'assegnazione dei giochi olimpici del 2008 i progetti di espansione della metropolitana ebbero un'accelerazione. Nel 2003 venne completata la linea 13, mentre la linea 5 divenne operativa nell'ottobre del 2007. Nel luglio del 2008 divenne operativa anche la linea 10 e il collegamento della citt\u00e0 con l'aeroporto. Il 28 settembre 2009 \u00e8 entrata invece in funzione la linea 4, mentre il 30 dicembre 2012 sono state inaugurate in un sol colpo le estensioni delle linee 8, 9 e 10 e l'intera linea 6.\nIn progetto vi \u00e8 la costruzione di numerose altre linee, oltre all'ulteriore ampliamento di quelle esistenti."}
{"id": "1894916", "revid": "56818", "url": "https://it.wikipedia.org/wiki?curid=1894916", "title": "Riferimento cefalico", "text": ""}
{"id": "1894918", "revid": "287204", "url": "https://it.wikipedia.org/wiki?curid=1894918", "title": "Enrico Bagnoli", "text": "Biografia.\nQuando ancora frequenta il liceo artistico di Brera, pubblica i primi disegni sul settimanale Bimbe d'Italia e, nel 1942, realizza storie di ambientazione storica per la testata \"Albo Impero\" della Casa Editrice Impero e, poco dopo, quando ha solo 17 anni, inizia a collaborare Edizioni Audace di Gianluigi Bonelli realizzando alcune copertine della quinta serie della collana Audace Supplementi e alcune storie a fumetti scritte dallo stesso Bonelli. Nel 1944 collabora con le Edizioni Alpe alla testata \"Le pi\u00f9 belle avventure\" e \"Dinamite\" realizzando i disegni per storie scritte dal Luciano Pedrocchi e Cesare Solini realizzando, tra gli altri, episodi della serie \"Volpe e Saetta\". Dopo la guerra, sempre insieme a Pedrocchi, collabora con il settimanale \"Intrepido\" della Casa Editrice Universo e per il periodico e per \"Topolino\" della Mondadori e, contemporaneamente, si occupa anche di realizzare illustrazioni sulla testata \"Pecos Bill\" della Mondadori.\nTra la fine degli anni quaranta e i primi anni cinquanta collabora con case editrici straniere, come le francesi Dargaud, l'inglese Fleetway e la tedesca Springer Verlag, per le americane DC Comics e St. John Publishing e, per un certo periodo, si trasferisce anche negli Stati Uniti dove pubblica con la casa editrice Fiction House, storie di genere western pubblicate sul magazine \"Rangers Comics\" e di genere avventuroso su J\"ungle Comics\" e altre su \"Daring Adventures\" della Approved Comics. Negli anni sessanta torna a collaborare con la Mondadori dove realizza storie con Superman e Batman scritte da Pier Carpi e, dal 1965, inizia anche a dirigere alcune di queste pubblicazioni come la collana \"Classici dell'Audacia\" dedicata ai fumetti franco-belga.\nNel 1969 diventa redattore del \"Corriere dei Piccoli\" che poi divenne il \"Corriere dei ragazzi\", per il quale realizza serie poliziesche come \"Il Commissario Argento, Nick Carbone\" e \"Marty Ferro\". in seguito, durante gli anni ottanta, si dedica all'illustrazione lavora per Fabbri, UTET e altri editori di libri scolastici ed enciclopedie oltre che come ritrattista per quotidiani e altri periodici. Dal 1985 passa alla Sergio Bonelli Editore dove disegna \"Martin Myst\u00e8re\" firmandosi con lo pseudonimo di \"Henry\" realizzando negli anni una trentina di storie del personaggio.\n\u00c8 morto nel 2012 all'et\u00e0 di 87 anni. \u00c8 stato seppellito nel cimitero di Lambrate, a Milano."}
{"id": "1894920", "revid": "716642", "url": "https://it.wikipedia.org/wiki?curid=1894920", "title": "Queen of the South Football Club", "text": "Il Queen of the South Football Club, meglio noto come Queen of the South, \u00e8 una societ\u00e0 calcistica scozzese con sede nella citt\u00e0 di Dumfries. Milita nella Scottish Championship, la seconda serie del calcio scozzese.\nStoria.\nLa fondazione.\nNel marzo 1919 un gruppo di giovani appassionati di calcio proposero di unificare le societ\u00e0 calcistiche locali e quelle della vicina citt\u00e0 di Maxwelltown: il Dumfries Football Club, il 5th Kings Own Scottish Borderers Football Team e il Gruppo Calcistico della Arrol-Johnston (azienda di automobili). Il Dumfries declin\u00f2 l'invito, mentre le altre due accettarono entusiasticamente. La neonata societ\u00e0 fu chiamata Queen of the South, dal soprannome che il poeta David Dunbar diede alla citt\u00e0 di Dumfries (\"Regina del Sud\"), e come stadio di casa fu scelto il Palmerston Park. Nello stemma della squadra venne inserito il motto della citt\u00e0 di Dumfries, \"A Lore Burne\", in riferimento alla palude presso la quale sorgeva la citt\u00e0 in passato e che costituiva il grido di guerra \"ufficiale\" della citt\u00e0 in caso di attacco.\nLa prima partita fu giocata il 16 agosto 1919 contro i Nithsdale Wanderers. Il match, cui presenziarono le autorit\u00e0 locali e che fu persino salutato dalla banda musicale locale, fin\u00ec 2-2. La prima uscita ufficiale, invece, fu il match di coppa contro il Thornhill, giocato il 6 settembre 1919 e terminato anch'esso con un pareggio (1-1).\nCampionati nazionali.\nNel 1923 il QoS prese parte ai campionati nazionali, debuttando in Scottish Division Three. L\u2019anno successivo fu promosso in Division Two, dove disput\u00f2 otto stagioni prima di ottenere la promozione in Division One. La stagione 1933-34 segn\u00f2 l\u2019esordio in massima serie: il Queen of the South and\u00f2 oltre le previsioni e si classific\u00f2 al quarto posto. Negli anni successivi ottenne invece piazzamenti da bassa classifica, tranne la stagione 1938-39 in cui arriv\u00f2 sesto.\nNel dopoguerra continu\u00f2 a militare in massima serie, a parte un anno, fino alla stagione 1958-59, raggiungendo inoltre le semifinali in Coppa di Scozia (1950) e Coppa di Lega (1951 e 1961). Nel 1962 fu di nuovo promosso in Division One, ma la mantenne solo per due anni: la stagione 1963-64 fu l\u2019ultima in prima serie per il Queen of the South, che in seguito stazion\u00f2 in seconda serie (Division Two e dal 1975 First Division) fino al 1979, quando retrocesse in Second Division. Per tutti gli anni \u201980 altern\u00f2 partecipazioni in First Division ad altre in Second Division, mentre nel decennio successivo disput\u00f2 esclusivamente la Second Division.\nAnni duemila: la finale di Coppa di Scozia e l'esordio in Europa.\nRitorn\u00f2 in First Division per la stagione 2002-03, rimanendoci stabilmente per dieci anni, senza mai andare pi\u00f9 in alto del quarto posto. In quel periodo tuttavia registr\u00f2 un ottimo percorso in Coppa di Scozia 2007-08: \nL'8 marzo 2008 il Queen of the South guidato da Gordon Chisholm centr\u00f2 la semifinale di Scottish Cup battendo 2-0 il Dundee al Palmerston Park. Segnarono Stephen Dobbie e Ryan McCann, che realizz\u00f2 il 2-0 con un tiro scagliato da 77 metri (84 yard). Il 12 aprile in semifinale i \"Doonhammers\" affrontano l' all'Hampden Park di Glasgow: la partita termin\u00f2 con uno scoppiettante 4-3 a favore del QoS (record di reti in una semifinale di coppa nazionale), che si lanci\u00f2 verso la prima finale della sua storia, che venne giocata anch'essa all'Hampden Park, il 24 maggio, contro i Rangers. Il Queen of South, espressione di una realt\u00e0 di appena 38000 abitanti, venne seguito in finale da circa 15500 tifosi. Sul campo and\u00f2 in svantaggio, poi riusc\u00ec a rimontare \nda 0-2 a 2-2, ma infine si arrese 3-2. Nonostante la sconfitta, i tifosi tributarono alla squadra il giusto riconoscimento, salutando festosamente i giocatori mentre questi, di ritorno da Glasgow, attraversarono Dumfries con un bus scoperto.\nIn quanto finalista della Scottish Cup, il Qos prese parte alla Coppa UEFA 2008-2009; partendo dal secondo turno preliminare. La BBC Sport defin\u00ec questa qualificazione \"la vera essenza dello sport\". Poich\u00e9 la UEFA omolog\u00f2 il Palmerston Park per una capienza di soli 3500 spettatori, si decise di giocare le partite interne all'Excelsior Stadium, casa dell'Airdrie United. Alla partita d'esordio del 14 agosto 2008 il Qos affront\u00f2 i danesi del Nordsj\u00e6lland. Il match termin\u00f2 2-1 per i danesi, che al ritorno in Danimarca, il 26 agosto, si imposero col medesimo risultato, estromettendo gli scozzesi dal torneo.\nAnni duemiladieci.\nRetrocesso nel 2012, riconquist\u00f2 la seconda divisione l\u2019anno successivo, partecipando cos\u00ec alla Scottish Championship 2013-2014 in cui si classific\u00f2 quarto: accedette cos\u00ec al primo turno dei play-off ma venne eliminato dal Greenock Morton. Nelle stagioni successive ha fatto registrare piazzamenti da met\u00e0 classifica (6\u00b0 nel 2016-17 e 2017-18), mentre in Championship 2018-19 \u00e8 arrivato nono e ha dovuto vincere i play-off contro Montrose e Raith Rovers per mantenere la seconda serie. Si classifica al nono posto anche nel campionato successivo, interrotto per la pandemia di COVID-19, e mantiene la serie dato l'annullamento dei play-off. In Championship 2020-21 arriva sesto.\nStatistiche.\nStatistiche nelle competizioni UEFA.\nTabella aggiornata alla fine della stagione 2020-2021."}
{"id": "1894925", "revid": "1318658", "url": "https://it.wikipedia.org/wiki?curid=1894925", "title": "Alessandro Triulzi", "text": "Biografia.\nInsegna Storia dell'Africa (dal 1985) alla Facolt\u00e0 di Scienze Politiche all'Universit\u00e0 degli Studi di Napoli \"L'Orientale\", dove coordina il Dottorato di ricerca di Africanistica dal 1995 e la Scuola Estiva Europea di Studi Africani di Cortona. Nel 1961 ha conseguito una borsa di studio Fulbright presso il Middlebury College in Vermont. \nAmbito delle ricerche.\nLe sue ricerche spaziano dalla storia regionale dell'ovest etiopico alla fotografia coloniale, dalla memoria della violenza alla riscrittura della nazione post-coloniale. \nIstituti.\n\u00c8 membro del Consiglio Esecutivo dell'International African Institute (IAI, Londra), dell'Istituto italiano per l'Africa e l'Oriente (IsIAO, Roma). Membro dei Comitati Scientifici di: Africa (Roma), Journal of African History (Londra, 1993-1995), Journal of Ethiopian Studies (Addis Abeba), Afriche e Orienti (Bologna), Annales d'Ethiopie (Addis Ab\u00e9ba), Afrique-Histoire (Paris)."}
{"id": "1894927", "revid": "119963121", "url": "https://it.wikipedia.org/wiki?curid=1894927", "title": "Olaf Tufte", "text": "Olimpiadi.\nA , partecipando alla sua 5\u00aa Olimpiade all'et\u00e0 di 36 anni, essendosi classificato solo per la finale B, non \u00e8 riuscito a raggiungere i canottieri Vja\u010deslav Ivanov () e Pertti Karppinen () che prima di lui sono stati capaci di aggiudicarsi 3 medaglie d'oro consecutive nel singolo.\nA , alla sua 6\u00aa Olimpiade, vince la medaglia di bronzo nel 2 di coppia insieme a Kjetil Borch."}
{"id": "1894928", "revid": "1318658", "url": "https://it.wikipedia.org/wiki?curid=1894928", "title": "Rachida Dati", "text": "Biografia.\nIl padre, M'Barek Dati, \u00e8 un muratore marocchino arrivato in Francia nel 1963, la madre, Fatima-Zohra, \u00e8 algerina (scomparsa nel 2010).. Ha undici fratelli e sorelle. Cresciuta in provincia, a Chalon-sur-Sa\u00f4ne, compie una parte dei suoi studi presso una scuola privata cattolica, quindi al liceo pubblico Mathias diplomandosi nel 1983..\nPer mantenersi al liceo e all'universit\u00e0 esercita vari mestieri, fra cui quello di rappresentante porta-a-porta e di assistente a domicilio. I suoi studi, che hanno un andamento tormentato, trovano esito nel 1996 in una laurea in diritto pubblico.\nNel 1987 a Parigi si reca non invitata a un ricevimento all'Ambasciata d'Algeria, dove le riesce di avvicinare Albin Chalandon, notabile neogollista e guardasigilli, ministro della Giustizia del governo di coabitazione di Jacques Chirac (1986-1988). Chalandon le procura un primo impiego all'ELF Aquitaine. In seguito, Dati svolger\u00e0 varie mansioni presso la Matra Communication, la BERD e la Lyonnaise des Eaux. Nel 1994, il suo nome figura in una prima lista di candidati del Partito Socialista (PS) alle elezioni per il Parlamento europeo, ma nella versione definitiva il suo nome \u00e8 cancellato. Tra il 1995 e il 1997 \u00e8 consigliere tecnico presso il Ministero dell'Educazione Nazionale, ma le sono affidate missioni secondarie.\nCarriera politica.\nDopo la laurea nel 1996, su consiglio di Simone Veil frequenta la Scuola di Magistratura di Bordeaux, e nel 1997 \u00e8 nominata giudice in un tribunale di provincia. Nel 2003 diventa sostituto procuratore della Repubblica a \u00c9vry. Tra il 2004 e il 2005 \u00e8 vicedirettore generale del Consiglio Generale dell'Hauts-de-Seine, all'epoca presieduto da Nicolas Sarkozy. Tra il 2002 e il 2007, collabora con lo stesso Sarkozy in qualit\u00e0 di consigliere tecnico al Ministero dell'Interno e poi a quello dell'Economia.\nPortavoce del candidato alla Presidenza della Repubblica Nicolas Sarkozy alle elezioni presidenziali del 2007, \u00e8 nominata Guardasigilli e ministro della Giustizia il 18 maggio 2007 nel primo governo Fillon, per poi essere riconfermata nel secondo governo.\nDati \u00e8 la prima donna di famiglia non europea e la prima magrebina a occupare una posizione ministeriale chiave in un Governo francese.\nMinistro della giustizia.\nRachida Dati ha fatto votare importanti riforme volute dal presidente Sarkozy, come le pene contro i recidivi o la nuova carta giudiziaria. Tuttavia, il suo carattere spigoloso ha provocato dimissioni a catena dei suoi collaboratori e ha suscitato l'ostilit\u00e0 manifesta degli ambienti giudiziari e politici. Avvalendosi dei poteri che in Francia sono dati al Guardasigilli, ha trasferito magistrati \"scomodi\" e diramato istruzioni perentorie alle Procure Generali. Nel 2008 ha dovuto far fronte ad una massiccia mobilitazione di magistrati, avvocati e amministratori locali, che si sono uniti contro la sua riforma che sopprime pi\u00f9 di trecento giurisdizioni in Francia. Inoltre, ha evitato in extremis un blocco delle prigioni ma il presidente della Repubblica ha cercato di ammansire la principale associazione dei magistrati ricevendone personalmente il direttivo.\nAnche Sarkozy ha preso infine la distanze da lei, infliggendole qualche critica. Bench\u00e9 contestata, Rachida Dati ha approfittato di ciascuno di questi recenti interventi per sottolineare che la sua situazione personale - sulla quale rifiuta di rilasciare dichiarazioni - non le impedir\u00e0 di portare a termine con successo due importanti riforme programmate per il 2009: il voto della legge sulle carceri e un nuovo procedimento penale.\nNonostante dall'inizio del 2008 sia data pi\u00f9 volte per certa la sua uscita dal governo, rimane al Ministero della Giustizia dove continua incessante l'esodo dei suoi collaboratori. Nel marzo 2008 \u00e8 eletta per l'UMP al consiglio del VII \"arrondissement\" di Parigi, del quale diventa presidente. Il 21 gennaio 2009 Sarkozy annuncia pubblicamente la candidatura di Dati, in una posizione che le assicura un'elezione sicura, per il Parlamento Europeo. Questo lascia intendere che dopo le elezioni indette per il 4 giugno 2009 Dati dovr\u00e0 lasciare il Ministero della Giustizia per incompatibilit\u00e0 con il mandato parlamentare.\nEuroparlamentare.\nEletta deputato al Parlamento europeo, il 24 giugno 2009 \u00e8 sostituita al Ministero della Giustizia da Mich\u00e8le Alliot-Marie.\nDopo aver annunciato che si sarebbe candidata per la rielezione nelle elezioni europee del 2019 sotto il simbolo dei repubblicani, rinuncia ad un nuovo mandato a Bruxelles per preparare la sua candidatura all'incarico di sindaco di Parigi nel 2020.\nElezioni municipali di Parigi (2020).\nNel novembre 2019, al fianco di Marie-Claire Carr\u00e8re-G\u00e9e, \u00e8 stata investita da Les R\u00e9publicains (LR) per guidare la lista di destra alle elezioni municipali del 2020 a Parigi.123. Questa decisione si presenta in un contesto di divisioni della destra parigina, indebolita dalla svolta elettorale de La R\u00e9publique en Marche (LREM) nelle sue tradizionali roccaforti al punto che LR sta considerando per un certo periodo un'alleanza con la maggioranza presidenziale. Rachida Dati \u00e8 stata poi accreditata con il 13-14% nei sondaggi e non ha suscitato l'entusiasmo di diversi LR eletti della capitale, in particolare di quelli vicini a Fillon (si era pi\u00f9 volte opposta all'ex primo ministro). \nMolto critica nei confronti della sindaca uscente, Anne Hidalgo, si \u00e8 battuta sui temi della sicurezza, della pulizia, della mobilit\u00e0 e della difesa delle famiglie. Da gennaio 2020, Rachida Dati vede a suo favore aumentare le intenzioni di voto, intorno al 20%, il che le consente di superare il candidato investito da LREM, Benjamin Griveaux, che alla fine si ritira dopo la pubblicazione di video privati. Al primo turno, che si svolge durante la pandemia di coronavirus e che \u00e8 segnato da un'astensione record, le sue liste arrivano al secondo posto con il 22,7%, dietro quelle della sindaca uscente Hidalgo e quelle di Agn\u00e8s Buzyn, candidata da LREM dopo il ritiro di Benjamin Griveaux. Con il 50,7% dei voti nel VII \"arrondissement\" di Parigi, di cui \u00e8 sindaco dal 2008 ed ora \u00e8 uscente, Rachida Dati \u00e8 l'unica candidata a vincere al primo turno in un quartiere. \u00c8 stata sconfitta al secondo turno il 28 giugno 2020 con il 34,3% dei voti a Parigi, dietro Anne Hidalgo e davanti ad Agn\u00e8s Buzyn.\nNel luglio 2020 \u00e8 stata eletta presidente del gruppo \"Change Paris\" (repubblicani, centristi e indipendenti) al Consiglio di Parigi.\nVita privata.\nUn precedente matrimonio, celebrato nel 1992, \u00e8 stato annullato nel 1995. Il 2 gennaio 2009 ha dato alla luce Zohra, di cui non \u00e8 stato reso noto il padre fino a quando nel 2014 lo ha svelato il tribunale di Versailles. Si tratta del primo figlio della Guardasigilli, che \u00e8 senza un compagno ufficiale. Rachida Dati ha ripreso la sua attivit\u00e0 da ministro solo cinque giorni dopo il parto, suscitando un certo scalpore e provocando qualche protesta per il \"cattivo esempio\" dato alle donne lavoratrici. La gravidanza e le ricorrenti voci sul padre della bambina, del quale non ha voluto assolutamente rivelare l'identit\u00e0, hanno fatto s\u00ec che Rachida Dati fosse costantemente sulle copertine dei giornali scandalistici, dove del resto \u00e8 stata molto presente fin dalla sua nomina nel maggio 2007, anche grazie alla sua propensione al lusso - \u00e8 stata soprannominata \"Miss Dior\" a causa di un servizio fotografico su \"Paris Match\" dove \u00e8 apparsa indossando abiti di lusso della casa di moda - soprattutto in tempi di crisi."}
{"id": "1894930", "revid": "767487", "url": "https://it.wikipedia.org/wiki?curid=1894930", "title": "Carnera - The Walking Mountain", "text": "Carnera - The Walking Mountain \u00e8 un film del 2008 diretto da Renzo Martinelli e prodotto da Riccardo Pintus, che ripercorre la vita del pugile italiano Primo Carnera.\nTrama.\nIl film narra la vita del campione di pugilato Primo Carnera, soprannominato la \"montagna che cammina\" per la sua mole fisica di oltre 2 metri di altezza. Primo Carnera nasce povero a Sequals ed \u00e8 costretto ad emigrare in Francia da adolescente. Viene notato durante uno spettacolo di forza in un circo da un allenatore di boxe, che lo presenter\u00e0 al manager L\u00e9on S\u00e9e. Il coraggio e la perseveranza lo portano alla vittoria del titolo mondiale. Il suo successo e la conquista del titolo mondiale lo trasformarono in un idolo e simbolo di riscatto per tutti gli italiani emigrati negli Stati Uniti.\nDistribuzione.\nIl film, che \u00e8 stato proiettato in anteprima mondiale al Madison Square Garden a New York, \u00e8 uscito nelle sale cinematografiche italiane il 9 maggio 2008. Successivamente il film \u00e8 stato trasmesso in televisione da Canale 5 in due puntate il 15 e il 16 dicembre 2008, con il titolo Carnera - Il campione pi\u00f9 grande."}
{"id": "1894932", "revid": "767487", "url": "https://it.wikipedia.org/wiki?curid=1894932", "title": "Classe Dubna", "text": "Le unit\u00e0 appartenenti alla classe Dubna sono delle petroliere militari di piccole dimensioni, utilizzate per svolgere azioni di rifornimento alla flotta. La classificazione russa \u00e8 \"Voyenyy Tanker\" (VT, ovvero petroliera militare).\nTecnica.\nQueste navi sono state costruite in Finlandia, presso il cantiere navale di Rauma Repola. Le loro cisterne sono in grado di contenere notevoli quantit\u00e0 di combustibile, ed hanno anche una limitata capacit\u00e0 di trasportare rifornimenti \u201csolidi\u201d (un centinaio di tonnellate tra provviste ed altro).\nL'equipaggio ammonta a 62 elementi (civili), e la velocit\u00e0 \u00e8 di 15,5 nodi.\nServizio.\nComplessivamente, ne sono stati costruiti quattro esemplari, tutti negli anni settanta. Oggi ne rimangono in servizio con la marina russa due, entrambe operative con la Flotta del Pacifico.\nLa \"Sventa\" \u00e8 stata ceduta all'Ucraina nel 1997, in occasione della spartizione della Flotta del Mar Nero, mentre la \"Irkut\" \u00e8 stata smantellata nel 1996.\nCollegamenti esterni.\n La classe Dubna"}
{"id": "1894935", "revid": "767487", "url": "https://it.wikipedia.org/wiki?curid=1894935", "title": "Classe Kaliningradneft'", "text": "Le unit\u00e0 appartenenti alla classe Kaliningradneft' sono petroliere militari leggere entrate in servizio con la marina sovietica a partire dagli anni ottanta. La classificazione russa per queste navi \u00e8 probabilmente \"Voyenyy Tanker\" (VT, ovvero petroliera militare).\nTecnica e servizio.\nLe Kalinigradneft' hanno una buona capacit\u00e0 complessiva di carico. Infatti, sono in grado di trasportare 5.263 tonnellate di carburante ed 80 metri cubi di altre merci solide.\nLa costruzione \u00e8 avvenuta in Finlandia a Rauma, presso il cantiere navale di Rauma-Repola. La classe in origine era composta da oltre 20 unit\u00e0: di queste, due erano in servizio con la marina sovietica, mente le altre servivano per le operazioni di supporto alla flotta di pescherecci dell'URSS.\nOggi ne sopravvive solo una, la \"Vyaz'ma\", entrata in servizio nel 1983 ed operativa con la Flotta del Nord. L'altra unit\u00e0 in servizio con la flotta, la \"Argun'\", \u00e8 stata venduta a privati nel 1996.\nCollegamenti esterni.\n La classe Kaliningradneft'"}
{"id": "1894943", "revid": "1564499", "url": "https://it.wikipedia.org/wiki?curid=1894943", "title": "Autorit\u00e0 di bacino", "text": "Lautorit\u00e0 di bacino \u00e8 un tipo di ente pubblico italiano, disciplinato dalla legge 18 maggio 1989 n. 183 e successivamente dal d.lgs. 3 aprile 2006, n. 152.\nDefinizione.\nOrganismo misto, costituito tra stato e regioni, operante, sui bacini idrografici, considerati come sistemi unitari e ambiti ottimali per le azioni di difesa del suolo e del sottosuolo, il risanamento delle acque, la fruizione e la gestione del patrimonio idrico e la tutela degli aspetti ambientali ad essi connessi, indipendentemente dalle suddivisioni amministrative.\nQuesta innovazione legislativa nel settore della difesa del suolo \u00e8 da ricollegare ai lavori della Commissione De Marchi (1966), presieduta dal prof. Giulio De Marchi che ha creato i presupposti per una visione pi\u00f9 ampia ed integrata dei problemi dell'assetto del territorio a scala di bacino. Infatti, la legge 183/89, individua il bacino idrografico come \u201cl'unit\u00e0 fisica inscindibile\u201d su cui operare con azioni finalizzate alla tutela, difesa e valorizzazione delle risorse esistenti.\nObiettivi.\nSuperare le frammentazioni di competenza e istituzionali che non consentono una pianificazione unitaria e integrata, secondo un'impostazione ormai propria di tutti i maggiori bacini europei.\nL'Autorit\u00e0 \u00e8 il luogo di intesa e concertazione delle scelte di pianificazione tra le istituzioni interessate alla difesa e tutela, uso e governo delle risorse del sistema territoriale in linea con lo sviluppo sostenibile sociale, economico e ambientale.\nIndividuazione del bacino idrografico.\nCostituisce il miglior strumento per la risoluzione di problemi di competenze e per una razionale ed unitaria pianificazione e programmazione fisico ambientale e socio-economica.\nIl bacino idrografico, quindi, viene inteso come un ambito fisico di pianificazione che supera le frammentazioni finora prodotte dall'adozione di aree di riferimento aventi confini esclusivamente amministrativi.\nDa qui nasce la necessit\u00e0 di dar vita ad un Ente, l'\"Autorit\u00e0 di Bacino\", che assicuri il coordinamento di tutte le azioni sul territorio.\nIn base alla legge 183/89, tutto il territorio nazionale \u00e8 stato suddiviso in bacini idrografici, i quali hanno tre gradi di rilievo territoriale:\nElenco autorit\u00e0 di bacino.\nI bacini di rilievo nazionale sono 7:\nCon la legge 183/89 vengono individuati 13 bacini di rilievo interregionale:\nOltre ai sopracitati enti, ciascuna regione italiana pu\u00f2 istituire autorit\u00e0 di bacino di rilievo regionale:\nRevisione.\nQuesto processo cos\u00ec innovativo e caratterizzato da un approccio interdisciplinare all'\u201dassetto e governo territoriale\u201d \u00e8 attualmente oggetto di rivisitazione (D.L.152/2006 ed attuale revisione in corso)."}
{"id": "1894944", "revid": "287204", "url": "https://it.wikipedia.org/wiki?curid=1894944", "title": "Classe MB-330", "text": "La classe MB-330 \u00e8 composta da rimorchiatori oceanici in servizio con la marina russa, ma costruiti a Singapore. In Russia sono classificati come \"Morskoy Buksir\" (MB, ovvero rimorchiatori d'altura).\nSi tratta di rimorchiatori di grandi dimensioni, di progetto civile.\nComplessivamente, ne sono stati costruiti due. Il capoclasse \"MB-330\" \u00e8 stato venduto ad un operatore privato ed \u00e8 oggi utilizzato per scopi commerciali, mentre l\"MB-331\" (entrato in servizio nel 1991) \u00e8 operativo con la Flotta del Pacifico."}
{"id": "1894946", "revid": "958185", "url": "https://it.wikipedia.org/wiki?curid=1894946", "title": "Mielinizzazione", "text": "Per mielinizzazione in medicina si intende la maturazione ultima del sistema nervoso centrale per una pi\u00f9 veloce ed efficiente veicolazione dell'informazione.\nLa mielina \u00e8 una sostanza lipidica che isola elettricamente l'assone del neurone.\nLa mielinizzazione dei neuroni \u00e8 un processo proprio dell'uomo che inizia dal quinto mese di vita fetale e prosegue fino a diciotto mesi dopo la nascita, ma pu\u00f2 rallentare a due anni e proseguire fino a dieci. \u00c8 massima tra i sei e gli otto mesi di et\u00e0. Nel complesso la sintesi mielinica \u00e8 accompagnata da un arricchimento lipido proteico e da un impoverimento di acqua. La percentuale di mielinizzazione \u00e8 misurata sulla quantit\u00e0 di colesterolo.\nLa mielinizzazione progredisce in senso postero-anteriore (caudo-cefalico) e dal basso verso l'alto, in modo corticopeto."}
{"id": "1894948", "revid": "6923", "url": "https://it.wikipedia.org/wiki?curid=1894948", "title": "Personaggi di Robin Hood (serie televisiva 2006)", "text": "Robin Hood.\nRobin di Locksley, generalmente conosciuto come Robin Hood (interpretato da Jonas Armstrong), \u00e8 il protagonista della serie. Armstrong descrive Robin come \"Un supereroe credibile... Come tutti i leader, \u00e8 un egoista e spesso un po' arrogante. Non \u00e8 un eroe tutto d'un pezzo... ha una vena di malvagit\u00e0.\"\nRobin \u00e8 appena ritornato in Inghilterra come componente della Guardia del Re dopo cinque anni di guerre nella terza crociata durante i quali \u00e8 stato onorato da re Riccardo e quasi ferito mortalmente. \u00c8 Conte di Huntingdon e Signore del Maniero di Locksley e delle sue tenute. Nei primi episodi, diventa chiaro che i ricordi delle Crociate lo hanno colpito fortemente, rendendolo riluttante ad uccidere. Questa \u00e8 data come ragione principale del perch\u00e9 risparmia Vasey, il nuovo sceriffo di Nottingham, o Sir Guy di Gisborne, sebbene sia chiaro che questo potrebbe salvare molte vite. Robin e Gisborne in adolescenza furono amici, ma per colpa della gelosia e dell'invidia provata da quest'ultimo nei confronti dell'arciere, i due diverranno acerrimi nemici per molto tempo. L'odio tra i due aumenta quando si riscoprono essere innamorati della stessa donna. Si nota anche che Robin era fidanzato con quest'ultima, ed era in procinto di sposarla, secondo un accordo che sembra essere stato cancellato con la sua partenza.\nQuando torna Robin prova ancora sentimenti forti per lei ed \u00e8 lieto che Marian non sia ancora sposata. Inizialmente la fanciulla non accetta il suo ritorno e rifiuta i suoi tentativi di riconquistarla. Si riavvicinano durante il corso della prima serie, spesso Robin fa visita a casa sua nell'ombra della notte. Resta distrutto quando Marian si fidanza con Gisborne per salvare se stessa e suo padre, fino a considerare la possibilit\u00e0 di lasciare Nottingham il giorno del suo matrimonio con Gisborne.\nLa parte oscura del personaggio di Robin si rivela quando si rende conto che era Gisborne mascherato l'uomo che ha fermato prima che uccidesse Re Riccardo durante la loro permanenza in Terra Santa. Questo manda Robin in collera portandolo a cercare di uccidere Gisborne, compromettendo i suoi insegnamenti e il suo credo riguardo uccidere solo se necessario. Sebbene fermato dall'uccidere Gisborne da Much e Little John, Robin continua a cercare di provare la colpevolezza di Gisborne per tutto il resto della prima serie.\nQuando Gisborne pugnala Marian, inconsapevole che sia lei travestita da \"Guardiano Notturno\", lei sembra morire, nonostante i tentativi di Robin e Djaq di salvarla. Robin, profondamente distrutto, cede davanti al suo corpo e ammette di amarla. Marian sopravvive, la sua \"morte\" era solo simulata dalla bevanda a base di e cicuta, preparata dal medico Pitts. Ristabilitasi decide di proseguire nel suo intento di sposare Gisborne, e Robin, furioso e con il cuore spezzato, abbandona i suoi uomini. Crudelmente rifiuta i tentativi di Much di confortarlo (per la seconda volta nella serie insultandolo di essere troppo umile) e fa fagotto per andarsene da Nottingham. Si ferma sul suo cammino quando Much interrompere le nozze di Marian e raggiunge la cerimonia in tempo per vedere Marian lasciare Guy all'altare. Le d\u00e0 un passaggio al castello dopo che Gisborne ha rivelato la sua vera natura. Nel momento stesso in cui gli spettatori sono portati a credere che nulla accadr\u00e0 mai fra di loro (Marian scende da cavallo e i due si dirigono in direzioni opposte con la speranza di salvare il padre di lei) lui la chiama indietro e i due si baciano. Robin ritrova il suo spirito combattivo, salvando Sir Edward (padre di Marian) dall'essere ucciso dallo sceriffo e facendosi perdonare da Much, salvandolo prima che lo sceriffo gli tagli la gola.\nSuccessivamente la relazione tra Robin e Marian si evolve e dopo la morte del padre di Marian, lei raggiunge Robin nella foresta. Robin rimane in quelche modo geloso della relazione fra lei e Gisborne, convinto che Marian provi qualcosa per lui. Comunque la fanciulla gli rimane fedele, e le si riempiono gli occhi di lacrime quando lui le dichiara il suo amore.\nNell'episodio 9 della 2 serie, Robin trova il coraggio di proporsi di nuovo a Marian, lei accetta, ma pi\u00f9 tardi la ragazza si ritrova nuovamente al castello con Gisborne.\nNell'episodio finale della 2 serie, Robin sposa Marian mentre sta morendo... assassinata da Gisborne, perch\u00e9 lei non voleva sposare lui ma Robin. Quando muore, quest'ultimo accompagna la sua defunta sposa alla tomba.\nLady Marian.\nLady Marian (interpretata da Lucy Griffiths) \u00e8 la figlia del precedente Sceriffo di Nottingham, Marian ha 21 anni ed in contrasto con la maggior parte delle leggende su Robin Hood, non \u00e8 descritta come la Damigella Marian, invece come Lady Marian. \"In quei giorni sarebbe stata considerate un po' troppo matura per essere ancora una damigella, \"ha spiegato l'attrice Lucy Griffiths nell'anteprima del Radio Times. \"Era promessa sposa di Robin prima che lui andasse a combattere nelle crociate ed \u00e8 visibilmente fredda e distante nei suoi confronti al suo ritorno, sebbene nel dodicesimo episodio ammetta di considerarlo un eroe anche quando lo chiama \"pazzo\". Inizialmente disapprovava lo status di fuorilegge di Robin perch\u00e9 crede che il modo migliore per combattere l'ingiustizia sia il lavoro all'interno del sistema. Comunque lo aiuta nel combattere lo sceriffo Vasey attraverso lo spionaggio, cos\u00ec da informarlo dei piani del crudele sceriffo. Marian combatte lo sceriffo anche per suo conto, travestendosi da \"Guardiano Notturno\" e dando ai suoi poveri cibo e sostentamento.\nMarian \u00e8 indubbiamente bella e ha grande influenza, essendo la figlia di Edward, il vecchio sceriffo. Per queste ragioni, Sir Guy di Gisborne (un lord che ha perso i suoi possedimenti), braccio destro di Vasey, si innamora ossessivamente di lei. Dall'inizio la ragazza resiste freddamente alle sue attenzioni e ai suoi regali, incapace di guardare oltre i suoi modi immorali e crudeli. Ma pi\u00f9 il tempo passa, pi\u00f9 il suo status e la sua bellezza non divengono le sole ragioni dei interesse per Gisborne - egli si trova a desiderare che il cuore puro di lei e la sua sensibilit\u00e0 possano porre fine alla sua malvagit\u00e0 e portarlo alla redenzione attraverso il matrimonio. Nell'episodio finale della prima stagione Marian \u00e8 obbligata da Guy ad acconsentire alle nozze quando Re Riccardo ritorna in Inghilterra. Sebbene non lo ami, accetter\u00e0 per proteggere se stessa e suo padre.\nNonostante il tempo e il cuore spezzato abbiamo smussato il suo lato gentile, il suo spirito valoroso e il senso di rispetto per la sua gente sono rimasti inviolati. Marian \u00e8 forte e razionale, anche se spesso derisoria nei confronti dell'arroganza di Robin e i suoi modi di fare presuntuosi nei suoi confronti. Ma nonostante questo, il suo continuo amore per lui \u00e8 evidente col progredire della serie, e i due condividono teneri momenti segreti insieme.\nQuando sembra che re Riccardo stia per tornare in Inghilterra (in realt\u00e0 \u00e8 un impostore), Marian deve prestar fede alla sua promessa di sposare Sir Guy, il quale organizza subito le nozze. In un atto finale di lotta nei suoi confronti, Marian si traveste da \"Guardiano Notturno\" e tenta di rubare i suoi beni, ma lui la pugnala mentre lei tenta di scappare, inconsapevole che si tratti di Marian. Djaq si prende cura di lei e cerca di riportarla in vita a seguito di un arresto cardiaco. Poco dopo Marian cade in una morte apparente, e il penultimo episodio della serie termina con Robin accasciato vicino al suo corpo che le ripete il suo amore. Il loro sogno verr\u00e0 infranto nell'ultimo episodio della 2 stagione, quando Marian verr\u00e0 uccisa da Gisborne, perch\u00e9 la donna non vuole sposare lui ma Robin Hood.\nLittle John.\nLittle John (interpretato da Gordon Kennedy) nonostante sia un uomo dall'imponente taglia \u00e8 dotato, oltre che di forza elevata, anche di un'agilit\u00e0 e di una rapidit\u00e0 di movimenti che gli danno grande vantaggio nel combattimento e nella fuga. Stando a fianco di Robin Hood che, a differenza di lui, \u00e8 dotato di un carattere pi\u00f9 impulsivo, John ha imparato ad essere anche molto prudente e saggio, facendosi venire dubbi circa la loro attivit\u00e0 di fuorilegge e cercando di convincere l'amico a non esporsi a rischi e a situazioni pericolose. Little John \u00e8 indispensabile per il successo di Robin grazie alla sua forza bruta e ai suoi buoni consigli. Nonostante la sua razionalit\u00e0 superiore a quella dell'amico, quando \u00e8 necessario, John non esita ad agire in maniera impulsiva e spericolata."}
{"id": "1894949", "revid": "1305772", "url": "https://it.wikipedia.org/wiki?curid=1894949", "title": "Stay (Faraway, So Close!)", "text": "Stay (Faraway, So Close!) \u00e8 un singolo del gruppo musicale irlandese U2, il terzo estratto dall'ottavo album in studio \"Zooropa\" e pubblicato il 22 novembre 1993.\nIl brano musicale.\nLa canzone \u00e8 ispirata alla musica di Frank Sinatra. Infatti in fase di lavorazione il titolo del brano era proprio \"Sinatra\". Il lato B del singolo comprende \"I've Got You Under My Skin\", un duetto fra Bono e Sinatra, inizialmente incluso nell'album \"Duets\".\nIl brano \u00e8 stato incluso nella colonna sonora del film \"Cos\u00ec lontano cos\u00ec vicino\" di Wim Wenders, insieme ad un altro brano degli U2 \"The Wanderer\". La canzone \u00e8 stata ben accolta dalla critica e ha ricevuto una nomination ai Golden Globe per la \"Miglior canzone originale\" nel 1994.\nIn una intervista del 2005 alla rivista \"Rolling Stone\", Bono ha citato \"Stay (Faraway, So Close!)\" come uno dei suoi brani preferiti fra il repertorio degli U2 e forse come il pi\u00f9 sottovalutato.\nLa canzone ha fatto il suo debutto dal vivo durante lo ZooTV Tour, ma \u00e8 stata eseguita solo a intermittenza durante i tour successivi, sempre in versione acustica.\nVideo musicale.\nIl videoclip prodotto per \"Stay (Faraway, So Close!)\" \u00e8 stato diretto da Wim Wenders e Mark Neale, e comprende alcune sequenze tratte dal film, oltre che alcune sequenze nuove girate appositamente a Berlino. In alcune scene si vede Bono cantare in cima alla Colonna della Vittoria."}
{"id": "1894950", "revid": "712828", "url": "https://it.wikipedia.org/wiki?curid=1894950", "title": "Pungolo", "text": ""}
{"id": "1894953", "revid": "729019", "url": "https://it.wikipedia.org/wiki?curid=1894953", "title": "Battaglia di Belchite", "text": "La battaglia di Belchite fu un'operazione militare avvenuta durante la guerra civile spagnola tra il 24 agosto e il 6 settembre 1937 nella citt\u00e0 di Belchite, in provincia di Saragozza.\nPrecedenti.\nDopo la sconfitta nella battaglia di Brunete, il governo repubblicano, presieduto da Negr\u00edn e con Prieto ministro della difesa, decise di iniziare una nuova offensiva per fermare l'avanzata dei nazionalisti a nord.\nL'obiettivo dell'avanzata non era solo militare, ma anche politico: nell'Aragona, il fronte repubblicano era egemonizzato dai marxisti del POUM e dagli anarchici, tanto da aver costituito un proprio governo, il Consejo Regional de Defensa de Arag\u00f3n, con a capo l'anarcosindacalista Joaqu\u00edn Ascaso.\nL'obiettivo politico del governo centrale socialista era, dunque, quello di arrestare l'avanzata dei golpisti e di riprendere il controllo del fronte repubblicano aragonese incorporando le divisioni anarchiche e comuniste nel neonato Esercito dell'Est con a capo il generale Pozas Perea. L'obiettivo militare, era, invece, quello di conquistare Belchite per aprirsi la strada alla conquista di Saragozza, capitale dell'Aragona, centro strategico per le comunicazioni in tutta la regione, situata a pochi chilometri dietro le linee nemiche.\nCon queste premesse, il generale Pozas Perea e il suo capo di Stato maggiore, colonnello Cord\u00f3n stabilirono il quartier generale a Bujaraloz. Il piano militare prevedeva un attacco da sette punti diversi lungo una fascia di 100\u00a0km tra Belchite e Zuera.\nL'offensiva repubblicana.\nIn accordo con il piano stabilito, il 24 agosto, Pozas Perea, con il neonato Esercito dell'est e l'appoggio della XI e XV Brigata Internazionale lanci\u00f2 un attacco simultaneo a tre punti fondamentali e a cinque periferici in direzione di Saragozza.\nI repubblicani erano composti da 80.000 uomini, l'appoggio dell'aviazione repubblicana con una novantina tra Polikarpov I-16 e Polikarpov I-15 e 105 carri armati T-26 sovietici. Nei primi due fronti, nord e centro, i repubblicani conquistarono il territorio sguarnito. Nel fronte sud i repubblicani conquistarono immediatamente Mediana e il villaggio di Quinto al quarto giorno di offensiva.\nNella conquista di Belchite, invece, i repubblicani trovarono pi\u00f9 resistenza da parte dei franchisti, che resistettero fino al 7 settembre, giorno in cui i repubblicani entrarono nella citt\u00e0. La lunga durata della resistenza di Belchite imped\u00ec ai repubblicani di spingersi fino a Saragozza, ed il fronte nazionalista riusc\u00ec a ricompattarsi per la difesa della capitale aragonese.\nControffensiva nazionalista.\nDopo l'attacco repubblicano, i franchisti possedevano solo tre divisioni, la 51\u00aa, la 52\u00aa e la 105\u00aa, dispiegate su un fronte di 300\u00a0km.\nLa controffensiva nazionalista fu rinforzata dalle divisioni 13\u00aa e 150\u00aa, spostate dal fronte di Madrid, e da 65 aerei tra Fiat C.R.32, Heinkel He 46, Savoia-Marchetti S.M.79 e Messerschmitt Bf 109.\nLa controffensiva inizi\u00f2 il 30 agosto e fin\u00ec il 6 settembre. L'offensiva venne vanificata dalla resistenza dei repubblicani e della popolazione aragonese, che si schier\u00f2 a fianco di questi ultimi. L'unico obiettivo degno di nota \u00e8 l'abbattimento di 5 I-15.\nConseguenze.\nLa vittoria dei repubblicani non fu soddisfacente. L'avanzata non raggiunse i suoi obiettivi, e non riusc\u00ec a rompere definitivamente le linee franchiste che circondavano Saragozza. Il ministro della guerra Prieto critic\u00f2 aspramente l'eccessiva influenza dei sovietici, con un telegramma che diceva \" Tanta forza per conquistare quattro o cinque villaggi non soddisfano n\u00e9 il ministro n\u00e9 nessuno\"."}
{"id": "1894957", "revid": "1272592", "url": "https://it.wikipedia.org/wiki?curid=1894957", "title": "Chris Taub", "text": "Christopher Michael Taub, chiamato comunemente Chris Taub, \u00e8 un personaggio fittizio della serie TV statunitense \"Dr. House - Medical Division\", interpretato da Peter Jacobson. \u00c8 un chirurgo plastico, ed uno degli assistenti del protagonista Gregory House a partire della quarta stagione.\nCaratteristiche.\nTaub \u00e8 un chirurgo plastico. Durante le selezioni di House per scegliere la nuova squadra \u00e8 stato il numero 39. Egli \u00e8 inizialmente criticato dagli altri candidati per la sua specializzazione, ma successivamente ha dimostrato di essere piuttosto intelligente, utilizzando la sua specializzazione per aiutare House ad \"aggirare le regole\" in molte occasioni. Quando, per esempio, in \"Una donna vera\" House non riesce a capire come fare una biopsia senza allarmare i funzionari della NASA o l'ospedale, Taub propone di coprire la necessaria operazione chirurgica con un'operazione di ingrandimento del seno, permettendo cos\u00ec a Chase di scoprire la causa del malessere.\nNe \"Il patto sociale\" dice a House di giocare a racquetball con Wilson anche se non \u00e8 vero, perch\u00e9 trova che possa essere utile il fatto che un primario gli debba un favore; House sospetta che menta, ma Taub non cede finch\u00e9 il diagnosta lo costringe a giocare a racquetball contro il muro dell'obitorio, mentre gli racconta ci\u00f2 che \u00e8 emerso dagli ultimi test. Dopo aver rovesciato uno scaffale e dimostrato di non saper giocare, accetta di rivelare la verit\u00e0 e di fare il doppio gioco per il capo.\nSempre nello stesso episodio il paziente, colpito da una disinibizione del lobo frontale, cio\u00e8 dall'incapacit\u00e0 di tenere per s\u00e9 tutto ci\u00f2 che pensa, anche le cose molto imbarazzanti, fa osservazioni pungenti sul suo naso, cosa che in parte lo ferisce, dimostrando che tiene abbastanza al suo aspetto.\nIn \"Vieni micina\" Taub manifesta delle preoccupazioni economiche, dovute al cambio di lavoro e di paga e ad alcuni investimenti sbagliati; inoltre ha dei problemi con House, che si vendica con lui perch\u00e9 ha confutato una sua teoria e lo ha accusato di essere stato raggirato dalla finta crisi della paziente, cosa in seguito rivelatasi vera. In ospedale incontra un vecchio amico e gli cura un mal di testa (l'amico aveva consultato altri tre dottori senza successo) e inizia a farsi tentare dalla proposta di questi: ben inserito, gli offre un posto ben remunerato nella sua azienda e l'assistente di House prepara il denaro necessario per entrare nella societ\u00e0. D\u00e0 il suo ultimo saluto ad House che lo ammonisce: \u00abVanno tutti pazzi per i danesi, portali domani, quando torni\u00bb. Una volta nell'azienda scopre che il suo amico \u00e8 un truffatore, che ha raccontato la stessa storia a molte persone intascando i loro risparmi e in realt\u00e0 era un semplice centralinista, ora sotto custodia: tra lo sbalordito e lo spaventato, \u00e8 contento di non aver ancora versato i soldi al suo amico e ritorna da House (con le ciambelle promesse).\nNell'episodio successivo House minaccia Taub, dicendo che, visto che voleva licenziarsi, probabilmente non tiene al proprio lavoro: se durante la diagnosi non avr\u00e0 un'ottima idea, verr\u00e0 cacciato. Taub tiene molto al proprio lavoro e ha un'ottima intuizione, che aiuta a risolvere il caso e che lo fa benvolere dal paziente, ma il capo sembra non tenerne conto; la diagnosi finale viene trovata da Kutner, ma il chirurgo si prende il merito per l'idea geniale del collega per non venire licenziato. Kutner, invece di denunciarlo a House, lo appoggia nella sua menzogna; il diagnosta lo scopre, ma non lo licenzia, dicendo che, se \u00e8 disposto a mentire, significa che il lavoro per lui \u00e8 ancora importante.\nSempre nello stesso episodio dice: \u00abForse non \u00e8 vero che non sopporto House. \u00c8 che non sopporto il vero, autentico terrore che mi prende quando vado a lavorare, ogni giorno\u00bb.\nIn \"Una spiegazione semplice\", a differenza degli altri personaggi, reagisce duramente al suicidio di Kutner, in quanto pensa che uccidersi sia un gesto stupido: per questo cerca di ignorarlo, non visita i genitori del defunto, preferendo occuparsi della paziente, e non va al funerale dell'amico; alla fine dell'episodio, per\u00f2 si abbandona in un pianto. Tuttavia, sempre nello stesso episodio, si scopre che Taub aveva tentato, in passato, di suicidarsi.\nIn \"Genitore per caso\" dichiara di essere gruppo sanguigno 0, ovvero donatore universale, e dona il proprio sangue alla paziente.\nRapporti coi personaggi.\nHouse.\nHa dimostrato di essere l'assistente con la maggiore forza di volont\u00e0 per contrastare House, arrivando persino a contestarlo direttamente in presenza del padre di un paziente (in \"Brutto\") e rischiando di essere estromesso dal caso; in \"Una spiegazione semplice\", inoltre, finge di essere d'accordo con House nella sua idea di assecondare un paziente che vuole lasciarsi morire per donare organi alla moglie morente, per poi \"denunciare\" la cosa alla consorte, impedendo cos\u00ec il trapianto. \u00c8 stato, assieme a Kutner, uno dei due assistenti scelti dalla Cuddy per la squadra di House, sostenendo che con le sue conoscenze e con la sua natura combattiva sarebbe riuscito a tenere sotto controllo House.\nSpesso si riferisce a House come ad \"un pazzo\" e non approva le sue cure; in \"Eventi avversi\" si scontra con il capo, che lo aveva fatto spiare; si dimostra molto infastidito dalle frecciate del diagnosta sui suoi tradimenti.\nLa moglie.\nIn \"Brutto\" \u00e8 emerso che ha lasciato il campo della chirurgia plastica dopo aver avuto una relazione con un'infermiera, costretto dai suoi colleghi, che lo hanno ricattato barattando il loro silenzio con le sue dimissioni. Quando House gli chiede il motivo per cui egli ha preso questa scelta drastica, ha semplicemente risposto: \u00abIo amo mia moglie\u00bb.\nNonostante abbia rinunciato alla chirurgia plastica per salvare il suo matrimonio, Taub dimostra una propensione anche per future trasgressioni dicendo ad House: \u00abCerte persone si fanno di pasticche, io tradisco. Ognuno ha i suoi vizi\u00bb. Il paziente con la sindrome dello specchio lo mostra molto attratto dalla personalit\u00e0 dominante di Amber. Nell'episodio \"Ad ogni costo\" Taub rivela di essere ebreo, anche se nell'episodio \"Non cambiare mai\" si definisce non praticante.\nNella quinta stagione Taub, dopo aver sospettato di tradimento la moglie Rachel, che aveva aperto un conto corrente segreto (con cui voleva in realt\u00e0 fargli una sorpresa regalandogli la sua automobile preferita), preso dai sensi di colpa rivela l'adulterio e quindi il motivo del suo cambiamento di lavoro. Nonostante ci\u00f2, secondo quanto detto da Taub, la moglie non sembra voglia rompere il matrimonio, ma \u00e8 aperta al dialogo.\nDopo una breve situazione di crisi in cui la moglie costringe Taub a dormire sul divano, alla fine dell'episodio \"Il prurito\" sembra trionfare l'amore, infatti quella notte lei va ad abbracciare il marito che dorme sul divano e sembra averlo perdonato. Ne \"Il bene pi\u00f9 grande\" si scopre che desidera avere un figlio, ma la moglie \u00e8 contraria.\nNell'episodio \"Aperto e chiuso\", della sesta stagione, Taub ricomincia a tradire Rachel perch\u00e9 nonostante la ami, non riesce a essere diverso da quello che \u00e8. Le cose si complicano nella settima stagione, quando Rachel inizia a comunicare con un uomo in una \"chat line\". Infatti la moglie si confida di pi\u00f9 con quest'uomo di quanto non faccia con Chris, cosa che infastidisce il medico. Nell'episodio \"Il coraggio delle piccole cose\" Taub , capendo di non essere un buon marito e che non riesce a rendere felice Rachel, le concede il divorzio. Nel finale di stagione si vede che nonostante la rottura Taub e Rachel continuano ad avere dei rapporti sessuali; in contemporanea Chris frequenta anche una giovane infermiera dell'ospedale. Alla fine Rachel rivela a Taub di aspettare un bambino da lui, cosa che rende tutto complicato, visto che anche l'infermiera che lui frequentava \u00e8 rimasta incinta del medico.\nNell'ultima stagione si ritrova padre di due figlie avute da due donne diverse e questo segna la definitiva rottura del suo rapporto con Rachel: nell'episodio \"Genitori\" si vede Rachel insieme ad un nuovo compagno."}
{"id": "1894958", "revid": "1543377", "url": "https://it.wikipedia.org/wiki?curid=1894958", "title": "Carlo Recagno", "text": "Biografia e carriera.\nNasce a Casale Monferrato in provincia di Alessandria il 7 agosto del 1965. Ha frequentato la Scuola del Fumetto di Milano. Nel 1989 propone ad Alfredo Castelli un soggetto per \"Martin Myst\u00e8re\" che viene approvato e diviene la sua prima storia pubblicata, \"Aria di Baker Street\" e \"I mondi impossibili di Sherlock Holmes,\" sui numeri 129-130 della serie \"Martin Myst\u00e8re\" del 1992/1993. Continua a scrivere sceneggiature e dal 1995 sostituisce Federico Memola quale redattore alla Sergio Bonelli Editore, lavorando a stretto contatto con Castelli. Realizza storie per la serie spin-off Storie da Altrove. Ha vinto il Premio Italia per la fantascienza nella categoria \u201cOperatore Artistico\u201d nel 2007 nel 2011 e nel 2014.\nOpere.\nFra le storie a fumetti pubblicate per la Bonelli:\nHa inoltre scritto soggetto e sceneggiatura dello speciale one-shot \"Generazioni\" edito nell'aprile del 2003."}
{"id": "1894960", "revid": "2091899", "url": "https://it.wikipedia.org/wiki?curid=1894960", "title": "Severo Sarduy", "text": "\u00c8 ritenuto una delle figure centrali del cosiddetto \"post-Boom\" della letteratura latinoamericana e un rappresentante del postmodernismo.\nBiografia.\nInfanzia ed educazione.\nSevero Felipe Sarduy Aguilar nasce il 25 febbraio 1937 a Camag\u00fcey, Cuba. Sul giorno della propria nascita, lo stesso Sarduy scrive:\nIl padre, Severo Sarduy Ruiz, \u00e8 un ferroviere proveniente da una famiglia di quattordici fratelli. Il nonno paterno, Severo Sarduy Machado, era un \"mamb\u00ed\" che aveva combattuto nella guerra di indipendenza di Cuba come parte della scorta di M\u00e1ximo G\u00f3mez. La famiglia della madre, invece, era meno numerosa: aveva solo due fratelli, Ernesto e Gabriel.\nQuando Severo ha quattro mesi, la famiglia si trasferisce a Colonia Mar\u00eda, nella parte centrale dell'isola. L\u00ec vive fino al 1941, anno in cui la famiglia fa ritorno a Camag\u00fcey. Nel 1950 Sarduy entra all'istituto di istruzione secondaria di Camag\u00fcey e termina gli studi in Scienze e Lettere nel 1955. Durante tutti questi anni, \u00e8 il primo del suo corso. In questa fase della sua giovinezza, vive in un ambiente molto stimolante dal punto di vista culturale: la sua casa \u00e8 meta di scrittori e poeti.\nNel 1956 si trasferisce a L'Avana per studiare medicina, arte e letteratura. Sono gli ultimi anni del governo di Fulgencio Batista, e a seguito degli scioperi organizzati dagli studenti contro il regime, l'universit\u00e0 viene chiusa. Durante gli anni dell'universit\u00e0, Sarduy collabora con la rivista \"Cicl\u00f3n\". Dopo il trionfo della Rivoluzione, scrive per \"Diario Libre\", del quale dirige la pagina letteraria, e per \"Lunes de la Revoluci\u00f3n\", come critico letterario e d'arte. Nel 1959 riceve una borsa di studio per specializzarsi come critico d'arte a Madrid. Non passa nemmeno un mese che un incidente politico tra Cuba e la Spagna gli impedisce di proseguire il suo corso. Decide quindi di recarsi a Parigi, e in seguito ad Amsterdam e in Italia, dove incontra il filosofo ed editore Fran\u00e7ois Wahl, che sar\u00e0 per sempre il suo compagno.\nGli anni parigini.\nNel 1960, grazie a una sovvenzione del governo cubano, si trasferisce a Parigi, dove studia storia dell'arte presso l'\u00c9cole du Louvre. A Parigi si unisce al gruppo degli scrittori strutturalisti, collabora con la rivista \"Tel Quel\" e lavora per le \u00c9ditions du Seuil come sceneggiatore per la radio e la televisione francese. Non far\u00e0 pi\u00f9 ritorno a Cuba.\nNel settembre del 1960, il governo cubano chiede agli studenti di fare ritorno in patria. Sarduy decide di rimanere a Parigi, desideroso di finire il suo primo romanzo, gi\u00e0 in fase di creazione, e di proseguire i suoi studi. Chiede l'estensione della sua borsa di studio, ma non riceve mai risposta. Per il suo rifiuto di tornare a Cuba sar\u00e0 considerato un \"traditore controrivoluzionario\".\nFino al settembre del 1960 prosegue la sua collaborazione con la rivista \"Lunes de la Revoluci\u00f3n\" e nel 1961 appaiono alcuni dei suoi lavori nella rivista \"Artes Pl\u00e1sticas.\" Studia critica d'arte presso l'\u00c9cole du Louvre e viene nominato studente titolare presso l'\u00c9cole pratique des hautes \u00e9tudes dell'Universit\u00e0 della Sorbona, dove studia arte greca e metodologia strutturalista con Roland Barthes. Segue anche alcuni corsi con Roger Bastide.\nScrive Sarduy sull'incontro con Roland Barthes:\nParigi diventa per Severo Sarduy un ambiente propizio e stimolante. Stringe amicizia con Philippe Sollers, partecipa a riunioni di gruppo e seminari e pubblica poesie e articoli sulla rivista Tel Quel. Il rapporto di amicizia e cameratismo intellettuale pi\u00f9 importante in quel momento \u00e8 quello che lo unisce a Roland Barthes. Nonostante la differenza di et\u00e0, ci sono molte cose che i due condividono: entrambi nutrono un'avversione viscerale per le ideologie; entrambi sono interessati agli sviluppi formali della pittura contemporanea e provano lo stesso fascino per il teatro, non solo come spettacolo, ma come modello di interpretazione semiotica. Sarduy impara molto grazie a Barthes, soprattutto per quanto riguarda l'utilizzo dell'apparato di analisi linguistica sviluppata dallo strutturalismo; ma, soprattutto, deve a questa amicizia l'elaborazione di un'idea trasgressiva ed edonistica della letteratura che diventer\u00e0 una delle sue principali fonti di ispirazione: la correlazione tra scrittura e corpo.\nNel 1965 scrive lo spettacolo radiofonico \"Dolores Rond\u00f3n\", realizzato dalla \"S\u00fcddeutsche Rundfunk\" di Stoccarda. Si lega al gruppo strutturalista della rivista \"Tel Quel\", per cui collabora, e nel 1967 adotta la cittadinanza francese. Per molti anni lavora come scrittore e annunciatore per l'emittente radiofonica francese, e come direttore della Collezione Ispanoamericana per la casa editrice \u00c9ditions du Seuil. \u00c8 anche animatore di \"Literatura en debate\", un programma in lingua spagnola di Radio France Internationale.\nL'inizio dell'attivit\u00e0 letteraria.\nRiguardo al proprio processo creativo, Sarduy scrive:\nNel 1963 viene pubblicato il suo primo romanzo, \"Gestos\", che, attraverso l'ambigua poliedricit\u00e0 della sua protagonista, lavandaia di giorno, cantante e attrice di notte e rivoluzionaria clandestina nel tempo libero, gi\u00e0 annuncia una rottura con la tradizione. La consacrazione dell'autore arriva per\u00f2 con il secondo romanzo, \"De donde son los cantantes\" (1967), una composizione polifonica sulle tre culture cubane (spagnola, africana e cinese) nella quale vengono sconvolte le convenzioni narrative.\nParallelamente, pubblica il saggio \"Escrito sobre un cuerpo\" (1969). Nel 1970 vengono inoltre pubblicati i libri di poesia \"Flamenco\" e \"Mood Indigo\".\nIl viaggio in India.\nNel 1971 realizza un sogno: quello di visitare l'India. In una lettera indirizzata alla sorella Mercedes, Sarduy scrive:Di ritorno dall'India, nel 1971, Sarduy pubblica il romanzo \"Cobra\", in cui viene affrontato il tema della ricerca religiosa o mistica. \"Cobra\" riceve nello stesso anno l'importante premio letterario Prix M\u00e9dicis, che consolida il prestigio e la notoriet\u00e0 del suo autore.\nAffascinato dalla cultura orientale e dal Buddhismo, nel 1973 Sarduy compie un ulteriore viaggio in Asia, questa volta in Indonesia.\nNel 1975, dopo quindici anni di lontananza, in occasione di un viaggio in Algeria, incontra la sorella Mercedes, allora incinta del suo primogenito, Pedro. Nel suo diario, Mercedes racconta che Sarduy in quell'occasione le parl\u00f2 del romanzo che stava scrivendo, \"Maitreya\" (1978). Mercedes promette a Sarduy che, se dovesse avere una figlia, la chiamer\u00e0 cos\u00ec.\nI viaggi in Asia continuano, e nel 1977 Sarduy si trova a Ceylon (oggi Sri Lanka). In una serie di cartoline indirizzate alla sorella e alla famiglia, scrive:\nIl 1978 \u00e8 l'anno della pubblicazione della sua opera pi\u00f9 significativa, \"Maitreya\", nella quale offre un'inedita interpretazione del buddhismo come dottrina in grado di riunire le ideologie. \"Maitreya\" \u00e8, senza dubbio, l'opera pi\u00f9 celebre di Severo Sarduy, una grande miscela di barocco e umorismo, articolata intorno alle rappresentazioni del Buddha.\nL'attivit\u00e0 come pittore.\nDurante gli ultimi anni della sua vita, Severo Sarduy si dedica a quella che per lui \u00e8 una \"seconda scrittura\", ovvero la pittura.. Gi\u00e0 a partire dal 1960, anno del suo arrivo a Parigi, la vita intellettuale della capitale francese e l'amicizia e l'influenza di autori come Roland Barthes, gli offrono la possibilit\u00e0 di approfondire i propri interessi artistici e di scoprire l'opera di Mark Rothko e di Josef Albers.\nRothko e i suoi campi di colore rosso costituiscono un'importante fonte d'ispirazione per Sarduy, ma anche artisti come Cy Twombly e in particolare Luis Feito avranno influenza nel suo lavoro. La pittura astratta e l'eredit\u00e0 dell'arte informale sopravvivono nell'estetica di Sarduy, ma la presa di consapevolezza dell'importanza nella storia della pittura di artisti come Giorgione, Tiziano, Johannes Vermeer o Pierre Bonnard, rappresenta una svolta nel suo cammino artistico. L'opera pittorica di Severo Sarduy, alla quale si dedica quasi esclusivamente negli ultimi anni della sua vita, costituisce una \"mania ossessiva\" per l'autore.\nI suoi dipinti sono caratterizzati da un forte eclettismo nell'uso di tecniche e materiali: utilizza supporti diversi, tra cui carta, stoffa, corteccia d'albero e cartone, e materiali che spaziona dall'acrilico, al caff\u00e8, zafferano, inchiostro di china e persino al suo stesso sangue.\nTra il 1981 e il 1982 partecipa a varie esposizioni di gruppo.\nGli ultimi anni.\nNegli anni successivi ai suoi viaggi in Asia, Severo Sarduy pubblica altri due romanzi: \"Colibr\u00ed\" (1984), una storia di fughe e di vendette, e \"Cocuyo\" (1990), meno avanguardista e pi\u00f9 trasparente, anche se ambientato sempre nel caratteristico mondo di Sarduy, privo di qualsiasi inibizione. Entrambi i titoli approfondiscono il lato sperimentale dello stile dell'autore.\nOltre a romanzi, Sarduy pubblica una raccolta di racconti, \"Para la voz\" (1977),e due raccolte di poesie: \"Daiquiri\" (1980) e \"Un testigo fugaz y disfrazado\" (1985). Tra i suoi saggi, vale la pena menzionare \"Escrito sobre un cuerpo\" (1969), \"Barroco\" (1976) e \"Nueva estabilidad\" (1988).\nNel 1990 la casa editrice francese Gallimard commissiona a Sarduy il rilancio di \"La Croix du Sud\", la prima collezione specializzata in letteratura iberoamericana creata da Roger Caillois.\nDurante i suoi ultimi anni, Sarduy si dedica inoltre alla pittura, esponendo diverse volte a Parigi, e partecipa a varie conferenze in Europa e negli Stati Uniti d'America.\nLa morte.\nSevero Sarduy muore l'8 giugno 1993, all'et\u00e0 di 56 anni, per complicanze dovute all'AIDS in seguito appunto al suo ultimo viaggio in asia la malattia si era aggravata. Viene sepolto nel Cimitero parigino di Thiais. Nel 1993 viene pubblicato postumo il romanzo \"P\u00e1jaros de la playa\".\nLa poetica.\nIl neobarocco.\nNel 1971 Severo Sarduy pubblica il saggio \"El barroco y el neobarroco\". In esso segnala, senza pretendere di spiegarla in termini storici o ideologici, la marcata presenza dell'estetica barocca in alcune manifestazioni artistiche della cultura ispanoamericana - in particolare in quella letteraria e di origine cubana - e propone di definire formalmente il concetto di \"barocco\", portando ad esempio autori come Jos\u00e9 Lezama Lima, Alejo Carpentier e Guillermo Cabrera Infante.\nScrive Sarduy:Nonostante la sua unicit\u00e0, l'opera di Severo Sarduy si pu\u00f2 includere nell'eredit\u00e0 lasciata da Jos\u00e9 Lezama Lima, e in questo senso pu\u00f2 essere considerata la vetta del neobarocco cubano. L'intento principale di Severo Sarduy \u00e8 quello di aggiornare la letteratura cubana, promuovendone la diffusione a livello internazionale. Il suo contributo si colloca all'interno del cosiddetto \"boom\" narrativo latinoamericano degli anni sessanta e settanta.\nDal barocco europeo del XVII secolo egli riprende l'idea della letteratura come artificio. Per Sarduy diviene un mezzo per allontanarsi dai rigidi canoni estetici tradizionali e per esplorare l'inverosimile, la mitologia e l'illusione, abbandonando il discorso lineare e informativo e caricando il testo di una connotazione simbolica. I concetti chiave per l'analisi dell'opera di Sarduy sono l'idea di simulacro, di artificio e di parodia.\nLa poetica dell'autore \u00e8 caratterizzata da una narrativa sperimentale e da una grande complessit\u00e0 linguistica, con l'utilizzo di un linguaggio letterario ricco e metaforico, e dalla predilezione per argomenti frammentari e personaggi difficilmente analizzati dal punto di vista psicologico. L'origine cubana e l'esperienza dei suoi viaggi in India conferiscono inoltre ai suoi scritti un alone di erotismo tropicale ed orientale.\nLo strutturalismo.\nNel marzo del 1960, il primo numero di \"Tel Quel\" viene pubblicato in Francia. La rivista riceve immediato riconoscimento da parte degli intellettuali dell'epoca e rappresenta il punto di partenza per una riflessione che si costruisce su aree diverse, tra cui la psicoanalisi, la teoria letteraria, la letteratura e la filosofia. A questo spazio produttivo di dibattito e confronto partecipa anche Severo Sarduy.\nSin dall'inizio della sua carriera come scrittore, Severo Sarduy basa la propria produzione letteraria sulle teorie strutturaliste e post-strutturaliste del linguaggio, nate all'interno dello \"spazio \"Tel Quel\". L'influenza del cosiddetto \"postboom\" strutturalista\" si caratterizza, nell'opera narrativa di Sarduy, attraverso una narrazione costante, ricca di azione e sempre alla ricerca di elementi insoliti, e con l'uso di un linguaggio complesso e articolato che nei romanzi \"Cobra\", \"Maitreya\" e \"Colibr\u00ed\" raggiunge un alto livello di sperimentazione lessicale. Ognuna delle opere di Sarduy \u00e8 solitamente priva di un messaggio preciso nel senso tradizionale del termine, la realt\u00e0 viene trasformata in mito e interpretata come un simbolo assoluto. L'autore stabilisce inoltre contatti con la psicoanalisi e le teorie del linguaggio di Jacques Lacan.\nIl corpo.\nUno dei temi centrali delle opere di Severo Sarduy \u00e8 il corpo, inteso come strumento di travestimento e di metamorfosi continua dei personaggi. In questo processo di costante trasformazione, i personaggi dei suoi romanzi mettono in evidenza, attraverso frequenti scambi di identit\u00e0, il desiderio di libert\u00e0 e di sovvertimento dei rigidi codici morali.\nScrive Sarduy:Nell'opera di Sarduy il corpo viene rappresentato anche come entit\u00e0 malata, maltrattata, ferita e sezionata, sottoposta a dolore e, infine, soggetta alla morte. Ormai malato, egli concepisce il suo ultimo romanzo, \"P\u00e1jaros de la playa\", come testimonianza della sofferenza e del crescente deterioramento del proprio corpo. Tuttavia, come sottolineano alcuni critici e biografi, in questo romanzo dedicato a documentare il processo e lo sviluppo della malattia, il nome che la identifica non viene mai menzionato. \"P\u00e1jaros de la playa,\" pi\u00f9 che la narrazione dell'agonia dell'autore, \u00e8 una manifestazione dei sintomi dell'AIDS, incarnati dai personaggi malati protagonisti dell'opera. Esso \u00e8 una lunga meditazione, a volte ironica, carnevalesca e disperata, sulla malattia incurabile dall'autore, una metafora (quella dell'AIDS) che rappresenta all'interno del testo non solo il decadimento e la morte del corpo, ma che simbolizza la fine di tutta l'esistenza sulla Terra: dopo la morte, l'individuo cessa di esistere e cos\u00ec anche l'intera realt\u00e0. Se prima il tono dei suoi romanzi era ludico e parodico, ora diventa quasi filosofico e metafisico.\nL'Oriente.\nScrive Sarduy:\nL'Oriente narrato, dipinto e fotografato da Severo Sarduy, soprattutto in opere come \"Cobra\" (1972) e \"Maitreya\" (1978), \u00e8 una terra lontana dagli stereotipi tipicamente occidentali e ha poco a che vedere con la regione mitica spesso studiata e descritta dagli orientalisti. Lontano da quella terra esotica e misteriosa ancora oggi considerata opposta all'Occidente, l'Oriente descritto da Sarduy viene privato di tutti i suoi riferimenti tradizionali e si fa metafora di un'esperienza d'esilio, terra di frontiera e spazio ideale per traffici e ibridazioni.\nA differenza degli orientalisti che guardavano verso est con gli occhi di botanici o entomologi, a differenza della maggioranza degli artisti e degli intellettuali occidentali che viaggiavano verso est, Sarduy supera il confine senza pregiudizi e passa pi\u00f9 e pi\u00f9 volte dall'altra parte dello specchio, portando e scambiando valori, segni e simboli."}
{"id": "1894961", "revid": "324090", "url": "https://it.wikipedia.org/wiki?curid=1894961", "title": "Lemon (U2)", "text": "Lemon \u00e8 un brano musicale della band irlandese degli U2, estratto nel 1993 come secondo singolo dell'album \"Zooropa\".\nStoria.\nBono ha dichiarato di aver ricevuto, da un lontano parente, un super 8 millimetri che conteneva una registrazione con sua madre, quando aveva 24 anni. Il video era stato registrato durante un matrimonio, in cui la madre di Bono era stata invitata come damigella e indossava un vestito giallo limone. \"Lemon\" \u00e8 stato scritto nel corso delle sessioni di \"Zooropa\", tra marzo e maggio 1993, durante la pausa della band nello Zoo TV Tour.\nTracce.\nPromo versione 1.\n10\" vinyl release (USA)"}
{"id": "1894962", "revid": "2045688", "url": "https://it.wikipedia.org/wiki?curid=1894962", "title": "Dumfries", "text": "Dumfries (in gaelico scozzese \"D\u00f9n Phris\") \u00e8 una citt\u00e0 della Dumfries e Galloway, una regione della Scozia sud-occidentale. Situata approssimativamente a 125 km a sud-ovest di Glasgow e a 35 km dal confine con l'Inghilterra. Secondo il censimento del Regno Unito effettuato nel 2001 a Dumfries vivevano 47.568 persone."}
{"id": "1894970", "revid": "3082", "url": "https://it.wikipedia.org/wiki?curid=1894970", "title": "Reges", "text": ""}
{"id": "1894974", "revid": "3082", "url": "https://it.wikipedia.org/wiki?curid=1894974", "title": "Reges (auxilia palatina)", "text": ""}
{"id": "1894976", "revid": "122315", "url": "https://it.wikipedia.org/wiki?curid=1894976", "title": "Callithrix emiliae", "text": "Lo uistit\u00ec di Emilia o uistit\u00ec di Snethlage (\"Callithrix emiliae\" ) \u00e8 un primate platirrino della famiglia dei Cebidi.\nIl nome della specie \u00e8 un omaggio che Thomas fece alla naturalista tedesco-brasiliana Emilie Snethlage.\nVive nella foresta amazzonica brasiliana, in particolare negli stati di Par\u00e1 e Mato Grosso.\nVeniva classificata come sottospecie di \"Callithrix argentata\" (\"C. argentata emiliae\"), alla quale \u00e8 molto somigliante, fatta eccezione per la colorazione pi\u00f9 tendente al bruno: recenti analisi del DNA molecolare hanno messo tuttavia in evidenza differenze cromatiniche su larga scala ed in particolare una differenza nella traslocazione roberstoniana nei genomi delle due specie."}
{"id": "1894980", "revid": "110157", "url": "https://it.wikipedia.org/wiki?curid=1894980", "title": "Machine (Yeah Yeah Yeahs)", "text": "Machine \u00e8 un EP realizzato dalla indie rock band Yeah Yeah Yeahs. \u00c8 stato pubblicato il 5 novembre 2002 dalla Touch and Go Records. Di questo EP fa parte un singolo, \"Machine\", che \u00e8 stato distribuito soltanto nel Regno Unito."}
{"id": "1894981", "revid": "869733", "url": "https://it.wikipedia.org/wiki?curid=1894981", "title": "Farhat - Il principe del deserto", "text": "Farhat - Il principe del deserto \u00e8 una serie televisiva a cartoni animati italiana prodotta nel 2005 da Rai Fiction, Mondo TV e The Animation Band.\nUna demo del cartone era stata presentata nel 1997 al \"Cartoombria Festival 1997\" di Perugia.\nTrama.\nLa storia parla di Farhat, un principe arabo che deve riunire i 7 cristalli per riformare il magico cristallo Shariman, distrutto dal malvagio demone Egokhan e liberare i suoi genitori. Grazie all'aiuto di Tilda, Ben, Al\u00ec e alla sua ombra, il nostro eroe riuscir\u00e0 nell'intento e a liberare i suoi genitori.\nDoppiaggio.\nDialoghi e direzione del doppiaggio di Giuliano Santi. La sigla \"Il principe del deserto\" \u00e8 stata eseguita dal gruppo dei \"Cartoon Family\"."}
{"id": "1894990", "revid": "137590", "url": "https://it.wikipedia.org/wiki?curid=1894990", "title": "Manilkara chicle", "text": "Manilkara chicle \u00e8 una pianta angiosperma dicotiledone della famiglia delle Sapotaceae, diffusa nei paesi dell'America centrale e meridionale. Dalla sua corteccia, e da quelle di altre specie congeneri, si ottiene il \"chicle\", lo speciale lattice usato in passato come materia prima per le gomme da masticare.\nA partire dal 1960 le gomme sintetiche a base di butadiene hanno sostituito la gomma da masticare naturale fornita da questo albero, poich\u00e9 erano pi\u00f9 economiche.\nDescrizione.\n\"Manilkara chicle\" \u00e8 un albero sempreverde dalla chioma ampia; pu\u00f2 crescere fino a 40 metri di altezza. \nDistribuzione.\nIl suo areale di distribuzione va da Veracruz nel sud del Messico alle coste atlantiche della Colombia.\nCresce in foreste miste fino ad una quota di 1100 m s.l.m.\nCuriosit\u00e0.\nIl nome che comunemente si da in Piemonte al \"chewing-gum\" - cicles - deriva proprio dal nome di questa pianta attraverso una marca di gomme da masticare americana arrivata dopo la seconda guerra mondiale. "}
{"id": "1894996", "revid": "768068", "url": "https://it.wikipedia.org/wiki?curid=1894996", "title": "Libri di Thot", "text": "I Libri di Thot sono dei libri mitici, 42 in tutto, che sarebbero stati redatti e lasciati sulla terra dal dio egizio Thot, nei quali si troverebbero i misteri dei cieli e predizioni di eventi planetari futuri. Questi libri profetici sarebbero stati nascosti in biblioteche egiziane segrete ed ora risulterebbero dispersi.\nNel mito.\nSi racconta che Tolomeo II, antico sovrano egizio, chiese al sommo sacerdote di consultarli. Proprio di quei tempi \u00e8 il suo mito, si narra del viaggio che Neferkaptah, un principe egizio insieme alla sua famiglia, fecero alla ricerca di quei libri, alla fine li trovarono e vennero seppelliti con il principe alla sua morte. Il racconto lo si ritroverebbe descritto in antichi papiri.\nSi trattava di una conoscenza infinita e coloro che la padroneggiavano venivano indicati come \"Capi della casa dei libri\". Solo i sacerdoti potevano consultare tali testi.\nSanconiatone affermava di avere avuto in suo possesso una parte dei testi.\nGaston Maspero, uno storico dell'antico Egitto nei suoi testi ne parla di frequente, indicando come Cheope ne fosse alla ricerca.\nTeorie.\nCollegamenti con i tarocchi.\nSecondo alcuni studiosi le 22 figure principali dei tarocchi provengono dai libri redatti dal dio; secondo tale teoria le figure altro non sono che fogli staccati dai libri\nCollegamenti con gli equinozi.\nLa precessione degli equinozi \u00e8 un movimento dell'asse terrestre, simile a quello di una trottola, che ne fa cambiare l'orientamento rispetto alla sfera celeste. \u00c8 una rotazione talmente lenta che, per compiere un giro su se stesso, l'asse terrestre impiega quasi 26000 anni, durante i quali la posizione delle stelle sulla sfera celeste cambia, per poi tornare al punto di partenza.\nL'intento degli antichi, sarebbe stato quello di trasmettere ai posteri il modo per calcolare la fine di ogni ciclo precessionale, solitamente accompagnato da catastrofi planetarie. Per questo eressero costruzioni talmente imponenti da resistere al peggiore dei cataclismi, monumenti nelle cui proporzioni matematiche e allineamenti astronomici, era contenuto un messaggio che, in questo modo, sarebbe sopravvissuto al trascorrere dei millenni.\nCollegamenti con altre divinit\u00e0.\nAlcuni autori collegano i libri di Thot ad Hermes e secondo tale versione all'interno del libro era nascosto il segreto dell'immortalit\u00e0.\nRicerca.\nSecondo alcune teorie sarebbero nascosti in una camera segreta situata al di sotto della Sfinge di Giza, ma le ricerche effettuate con le pi\u00f9 moderne tecnologie, sia sotto che nell'area circostante il monumento, non hanno ancora rilevato la presenza di cripte sotterranee. \nAltri pensano che sia l'intero complesso delle Piramidi di Giza e della Sfinge che, se esaminato nell'insieme sarebbe una copia terrena di una situazione astronomica ben precisa, calcolabile grazie alla precessione degli equinozi.\nSecondo altre teorie risiede all'interno di una scatola d'oro nascosta in un tempio segreto.\nNella cultura di massa.\nNegli ultimi secoli sono state molte le citazioni di tale opera, come nel caso dello scrittore Aleister Crowley, nel manga di \"Le bizzarre avventure di JoJo\" oppure nel caso dello scrittore-giornalista Jacques Bergier in \"I libri maledetti\". Nel film \"La mummia\" del 1932 lo \"scritto di Thot\" contiene una formula magica che fa resuscitare i morti."}
{"id": "1894997", "revid": "17771784", "url": "https://it.wikipedia.org/wiki?curid=1894997", "title": "Paoletta Mazzali", "text": ""}
{"id": "1894999", "revid": "6923", "url": "https://it.wikipedia.org/wiki?curid=1894999", "title": "Pietraversa", "text": "Pietraversa o \"Pietravelsa\" o ancora \"Petravelsa\", antico castello poi comune medievale, \u00e8 oggi una piccola localit\u00e0 sulle colline di Montevarchi.\nStoria.\nLa prima menzione di Pietraversa come castello risale a un diploma del 1191 a firma dell'imperatore Enrico VI in cui se ne confermava il possesso a Guido Guerra III dei Conti Guidi. Possesso che fu poi ribadito in un altro diploma, stavolta del 1220, con il quale Federico II confermava ai cinque figli ed eredi di Guido Guerra la signoria su diverse localit\u00e0 tra cui \u00ab\"Trappolam, Montelungum, Poczum, Tassum, Petravelsam\"\u00bb.\nLo stesso imperatore, nel 1247, specific\u00f2 ulteriormente che \u00ab\"Monchionem et Petraversam\" [...] \"cum eorum curiis et pertinetiis [...] et quartam partem Montevarchii et ejus Curiae et districtus et Hospitale de Genestra cum ejus pertinentiis\"\u00bb spettavano a Guido Novello e Simone di Battifolle, figli di Guido Guerra IV.\nPoco dopo comunque Pietraversa, e dunque i suoi signori, entr\u00f2 nella sfera di influenza fiorentina o meglio si affili\u00f2 a Firenze tanto che nel 1260 venne decretata la riunione dei suoi soldati, insieme a quelli di Caposelvi e Montevarchi, in un unico battaglione.\nTocc\u00f2, nel 1273, all'allora podest\u00e0 di Montevarchi Brunetto Latini fare di tre comandanti e tre vessilli una sola unit\u00e0 di combattimento di quelle che componevano l'ormai sempre pi\u00f9 forte esercito della repubblica.\nE proprio al conte Guido Novello e a Guido suo figlio, il 3 settembre 1274, il Comune di Firenze, impose di togliere il bando (rebannatur) agli \u00ab\"homines Petravelsam\"\u00bb che, evidentemente, avevano tentato di liberarsi dal gioco feudale e tentato di unirsi direttamente a Firenze e alla sua repubblica.\nNon pass\u00f2 poi molto che i Conti Guidi furono comunque cacciati dal castello perch\u00e9 nell'ottobre del 1336 Pietraversa, insieme agli altri castelli del comprensorio di Montevarchi, si era ribellata a Guido di Ugo da Battifolle per il \"male reggimento che 'l giovane facea a' suoi fedeli d'opera di femmine, e ancora per sodducimento e conforto di certi grandi popolari di Firenze reggenti e nemici de' conti\".\nVenne dunque accolta nella repubblica fiorentina che, con la vicina San Leonardo, la eresse a comune e la dot\u00f2 di una propria podesteria addirittura indipendente da quella di Montevarchi. Ma per poco. Nel 1343 infatti, pur rimanendo comune, Pietraversa venne posta dai Fiorentini sotto il podest\u00e0 di Montevarchi.\nL'anno dopo fu comunque restituita ai Guidi per i buoni servigi resi a Firenze da Simone II di Battifolle in occasione della cacciata del Duca d'Atene. Infatti \u00ab\"restava solo a riconoscersi il Conte Simone da Battifolle, il quale s' era portato tanto fedelmente in servigio della Republica. I Priori perci\u00f2 si presero la cura di far ristituire a lui e al Conte Guido suo nipote, che ne facevano instanza, i luoghi di Ganghereto, del Pozzo, di Pern\u00ecna, di Mondane, di Barbischio, et di Pietravelsa, per i quali non erano mai stati pagati da Fiorentini gli ottomila fiorini d'oro dovuti loro\"\u00bb.\nEd era ancora sotto i Guidi nel 1374 quando ne era feudatario Guido di Battifolle che, in quell'anno, vendette molti suoi possedimenti ai fiorentini escluso Moncioni e Pietraversa. Perch\u00e9 \u00ab\"fatto il partito si stabil\u00ec per condizione che la Terra Moncionis et Petravelse colle proprie corti, distretti e pertinenze, uomini e persone et mansionariis e diritti rimangano di pertinenza del conte Guido e dei suoi eredi, col mero e misto impero e la podest\u00e0 della spada, immuni da qualunque giurisdizione e preminenza del Comune\"\u00bb.\n\u00ab\"L'anno 1379 di Novembre il conte Guido del gi\u00e0 conte Ugo don\u00f2 tra vivi al conte Guido Novello suo figliolo emancipato il castello di Moncione e sue appartenenze nel Valdarno di Sopra, il castello e la fortezza di Barbischio con il borgo di Gaiole in Chianti e il castello di Pietravelsa posto in Valdarno di sopra con le sue ville, beni e giurisdizioni, e il mero e misto imperio. L'anno 1380 di Maggio il Conte Guido Novello emancipato dona tra vivi alla contessa Antonia sua sorella carnale e moglie di Giovanni d'Andrea dei Bardi tutto quello che fu donato a lui dal conte Guido suo padre. L'anno 1422 era differenza tra la contessa Ghita figliuola del gi\u00e0 conte Bernardo e moglie di Rinaldo de' Peruzzi da una\" [parte] \"e Filippozzo de' Bardi e Andrea suo figliuolo e Antonio dei Pitti in nome della Caterina sua sorella stata moglie del Conte Guido Guerra da Battifolle conte di moncioni\" [dall'altra] \"ed avendo rimessa questa differenza in tre dottori ed avvocati fiorentini; questi vedute le due sopraddette donazioni del 1379 e 1380 e dedotto che la suddetta contessa Ghita possiede i suddetti beni, lodano a 28 di febbraio dell'istesso anno 1422 che ella sia in pacifico possesso di detti castelli e beni liberandola dalle domande dei Bardi e dei Pitti\"\u00bb.\nComunque dopo il 1422 Pietraversa torn\u00f2 a Firenze che la rielesse a comune ma senza podesteria e le fu annesso l'Ospedale della Ginestra anche questo appartenuto ai Guidi fino al 1254.\nLa chiesa di Santa Croce a Pietraversa.\nIl castello di Pietraversa possedeva anche una chiesa parrocchiale che andava sotto il titolo di Santa Croce e che era filiale della Pieve di Galatrona. L'esistenza della chiesa \u00e8 attestata gi\u00e0 nel XII secolo nel Libro di Montaperti dove, fra le promissioni e mallevadorie relative alla quantit\u00e0 di grano che dovevano fornire i popoli e le chiese del contado o soggette al Comune fiorentino per l'approvvigionamento di Montalcino e in preparazione alla guerra contro i senesi, si trova annotato che \u00ab\"Guido Moffei, rector Sancte Crucis de Petravelsa\"\u00bb venne tassato a \u00ab\"stara VIII grani\"\u00bb.\nSanta Croce viene nominata anche in un antico catalogo delle chiese aretine compilato attorno al 1390 dove viene descritta come \u00ab\"Ecclesia S. Crucis de Petravelsa\"\u00bb che, fra le altre suffraganee del \u00ab\"Plebatus Poetorioli, seu Petrioli, vulgo Galatrona\"\u00bb, pagava per sussidio alla IX Crociata \"libras 4.18.3\".\nA ulteriore dimostrazione della sua antichit\u00e0, sulla facciata di quello che rimane della chiesa \u00e8 murata una lapide che dice \u00ab\"A.D. 'M' CCXXV. DE STB. TPR. PLEBNI JONI. R. VI. E.\"\u00bb ovvero, tradotto dal linguaggio epigrafico, \u00ab\"Anno Domini MCCCXXV die Septembris tempore Plesbiteri Johannis Rectoris huius Ecclesiae\"\u00bb quindi Santa Croce venne restaurata nel mese di settembre del 1325 dal presbitero Giovanni che ne era il Rettore.\nLa parrocchia di Santa Croce a Pietraversa fu poi traslata nel 1793 a Montevarchi nella chiesa del soppresso Monastero di Sant' Angelo alla Ginestra."}
{"id": "1895001", "revid": "122564169", "url": "https://it.wikipedia.org/wiki?curid=1895001", "title": "1+1 (rete televisiva)", "text": "1+1 \u00e8 un'emittente televisiva ucraina, uno dei maggiori produttori dei prodotti televisivi del paese. Secondo le statistiche sui ascolti, occupa il secondo posto dopo Inter. Il canale, inoltre, appartiene alla rete dei canali televisivi CME (Central European Media Enterprises).\nTelecompagnia \"Studio 1+1\" \u00e8 stata fondata il 2 agosto del 1995. Programmi da essa prodotti sono stati mandati in onda nel settembre dello stesso anno sul primo canale nazionale dell'Ucraina. Come canale indipendente, \"1+1\" trasmette dal 1997 sul secondo canale nazionale dell'Ucraina.\nFino al 2004 il canale trasmetteva 15 ore al giorno: dalle 07:00 fino alle 10:00 e dalle 14:00 fino alle 02:00. Dal 30 luglio del 2004 il canale ha ottenuto i diritti necessari per l'aumento della durata della trasmissione televisiva fino ad arrivare a trasmettere per 24 ore.\nCopertura.\nIl canale copre il 95% del territorio ucraino (secondo per la copertura dopo UT-1).\nDurante gli ultimi anni si osserva un lento diminuire degli ascolti del telecanale: nel 2004 sono stati il 21,02% del totale nazionale, nel 2005 - 20,1%, nel 2006 - 18,3%, nel 2007 16,15%, nella prima met\u00e0 del 2008 - solo 12,72%.\nDal marzo del 2006, negli Stati Uniti d'America ed in Canada \u00e8 incominciata la trasmissione di una versione internazionale del canale \"1+1\" - \"1+1 International\", canale in lingua ucraina orientato, prima di tutto, agli ucraini che vivono all'estero.\nProprietari.\nQuando fu fondata la compagnia \"Studio 1+1\", quest'ultima aveva tre proprietari: 20% possedeva il capo del consiglio dei direttori del canale, Oleksandr Rodnjans'kyj, 30% possedeva la compagnia statunitense Central European Media Enterprises Ltd. (CME) e restanti 50% possedeva la compagnia \"Inter-Media\" che a sua volta era di propriet\u00e0 della compagnia tedesca Innova Film, la quale fino all'ultimo momento fu controllata da Borys Fuksman.\nNegli anni 2005 - 2008 la CME ha acquistato dai partner altri 60% delle azioni e cos\u00ec \u00e8 in possesso dei 90% del totale con il diritto di acquisto dei restanti 10%, che rimangono propriet\u00e0 di Rodnjans'kyj e Fuksman."}
{"id": "1895002", "revid": "287204", "url": "https://it.wikipedia.org/wiki?curid=1895002", "title": "Gli alberi di Satana", "text": "Gli alberi di Satana (\"The Woods Are Dark\") \u00e8 uno dei primi romanzi dello scrittore horror Richard Laymon.\nTrama.\nLa storia narra le disavventure di due giovani ragazze, Neala e Sherry, in vacanza in una piccola cittadina della California meridionale, Barlow. Il bosco locale \u00e8 abitato da creature semiumane che vi abitano da secoli e che sono sempre assetate di carne umana e sesso, i Krull, con i quali la popolazione locale ha sancito un patto, ovvero di non essere aggrediti in cambio di nuove vittime reperite tra i turisti. In base a questo accordo scellerato i turisti vengono rapiti e incatenati ad alcuni alberi morti all'inizio del bosco, dove vengono lasciati in bal\u00eca delle creature malefiche.\nLa storia inizia con le due amiche in auto che si trovano di fronte una strana creatura che attraversa la strada e getta contro di loro la mano di una donna. Atterrite dallo strano evento le due amiche si rifugiano in una locanda, il \"Terk's Diner\", dove per\u00f2 vengono assalite e fatte prigioniere dagli avventori del locale. \nNel frattempo giunge nella cittadina anche la famiglia Drills, padre, madre, figlia e genero, alla ricerca di un posto per dormire, e lo trovano nel \"Sunshine Motor Inn\". Anche loro verranno aggrediti dagli avventori del motel e fatti prigionieri.\nNel frattempo Neala e Sherry vengono portate in un camion all'interno di un bosco e costrette a prendere un vecchio sentiero che conduce a una radura, dove si trovano sei alberi morti. Le due ragazze vengono cos\u00ec ammanettate al tronco di uno degli alberi morti e abbandonate nella radura nel buio totale della notte. Pochi istanti dopo anche la famiglia Drills viene portata nello stesso luogo e abbandonata. Tutto il gruppo di rapiti si accorge della presenza di un umanoide che aggredisce una delle donne, e mentre la sta mordendo viene per\u00f2 colpita a morte da un colpo di fucile. Il gruppo scopre cos\u00ec che a sparare \u00e8 stato Robbins, uno dei rapitori di Neala e Sherry, il quale, rimasto colpito dalla bellezza di una di loro, ha deciso di tornare indietro per salvarle la vita, a rischio della sua e di quella dei suoi familiari. Dopo che Robbins ha liberato il capofamiglia dei Drills, fugge con le due ragazze verso il suo camion per scoprire che i Krulls, le creature umanoidi a cui erano destinate le vittime sacrificali, lo hanno anticipato, costringendolo a tornare indietro. I due gruppi si riuniscono nuovamente per affrontare insieme i Krull che fuggono non prima di aver rapito Ruth, la moglie di Lander Drills."}
{"id": "1895009", "revid": "85262824", "url": "https://it.wikipedia.org/wiki?curid=1895009", "title": "Viranarasimha Raya", "text": "Viranarasimha Raya (1505-1509) fu un rajah dell'Impero Vijayanagara dell'India meridionale. \nAlla morte del padre Tuluva Narasa Nayaka si innescarono una serie di ribellioni da parte dei feudatari in tutto l'Impero. In un primo momento sal\u00ec al trono Immadi Narasa Nayaka, il figlio maggiore di Tuluva Narasa Nayaka, ma riusc\u00ec a mantenere il potere per soli due anni prima di venire assassinato. Viranarasimha Raya venne cos\u00ec incoronato nel 1505 e impegn\u00f2 tutto il suo breve regno a contrastare le rivolte scoppiate nel paese. In questa epoca Adil Khan di Bijapur cerc\u00f2 di estendere il suo dominio a sud del fiume Tungabhadra, nei territori dell'Impero Vijayanagara. Viranarasimha, sostenuto da Ramaraja della famiglia di Aravidu e da suo figlio Thimma, riusc\u00ec a sconfiggere e a respingere l'esercito di Adil Khan.\nL'Impero riusc\u00ec a conquistare Adoni e Kurnool. Gli sforzi di Viranarasimha Raya nel sedare le ribellioni interne vennero appoggiati dal Portogallo che forn\u00ec cavalli e artiglierie, ponendo come condizione il controllo del porto di Bhatkal. "}
