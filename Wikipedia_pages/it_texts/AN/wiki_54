{"id": "1889038", "revid": "1087849", "url": "https://it.wikipedia.org/wiki?curid=1889038", "title": "Workstation audio digitale", "text": "Una Workstation audio digitale, a cui ci si riferisce spesso anche con il nome inglese di digital audio workstation o con il suo acronimo DAW, \u00e8 un sistema elettronico progettato per la registrazione, il montaggio e la riproduzione dell'audio digitale. Una caratteristica fondamentale delle DAW \u00e8 la capacit\u00e0 di manipolare liberamente i suoni, allo stesso modo di un programma di videoscrittura che modifica le parole.\nIl termine \"DAW\" si riferisce a una combinazione di software per la registrazione multitraccia e di hardware audio di alta qualit\u00e0 - quest'ultimo deve avere la capacit\u00e0 di convertire il segnale audio tramite un convertitore analogico-digitale. Ad esempio, una workstation potrebbe avere otto ingressi audio, e due o pi\u00f9 uscite audio per la riproduzione durante il monitoraggio o per l'instradamento del segnale ad altri dispositivi. Un DAW professionale svolge la stessa funzione di una comune scheda audio, ma \u00e8 generalmente di qualit\u00e0 superiore, e offre vantaggi in termini di qualit\u00e0 audio rispetto a quest'ultima.\nMentre quasi tutti i personal computer con un software di montaggio possono funzionare in qualche modo come una DAW, il termine si riferisce in generale a sistemi informatici con hardware per il campionamento audio di alta qualit\u00e0 e con un software dedicato alla registrazione e il montaggio; alcuni di questi software sono commerciali come ad esempio Logic Pro, Pro Tools, Adobe Audition, Samplitude, Cubase, SONAR, ACID Pro, FL Studio (ex Fruityloops), Presonus Studio One, Ableton Live, REAPER, Tracktion o Digital Performer, altri invece sono software libero come ad esempio Audacity, Ardour, MusE e LMMS. Alle volte, col termine DAW ci si riferisce erroneamente al solo software, il quale, invece, spesso \u00e8 un sequenziatore oppure un software di montaggio digitale. La maggior parte delle schede audio per le DAW richiedono una grande quantit\u00e0 di memoria RAM e un processore potente.\nStoria.\nLa prima digital audio workstation fu sviluppata da Bob Ingebretsen e Jim Youngberg della Soundstream negli ultimi anni '70, usando un minicomputer PDP-11 della Digital Equipment Corporation. Montava un apposito software chiamato DAP (acronimo per \"Digital Audio Processor\") progettato per il montaggio audio digitale e il processamento di effetti. Un oscilloscopio a memoria collegato al minicomputer aveva la funzione di mostrare la forma d'onda del segnale. Le modifiche venivano apportate digitando comandi di tre lettere su un terminale separato, e si potevano verificare con l'ausilio dell'ascolto e dell'oscilloscopio.\nLe informazioni audio venivano immagazzinate su unit\u00e0 di dischi rigidi Braegen, trasferite sui supporti attraverso i registratori a nastro proprietari della Soundstream usando un'interfaccia nastro-disco Unibus, sempre di progettazione dell'azienda. Soundstream svilupp\u00f2 per questo sistema anche un'interfaccia digitale-analogico per interfacciarsi comunque a registratori a nastro convenzionali.\nNel 1981 Roger Nichols, ingegnere di registrazione, costru\u00ec una \"digital audio workstation\" di sua progettazione, usando un computer basato sul bus S-100 con un hard disk Micropolis da 8 pollici e 32 MB per immagazzinare l'informazione audio. Esso si interfacciava digitalmente a un registratore a nastro digitale multitraccia 3M nel suo studio, e veniva usato per modificare l'audio in uscita dal registratore. Il sistema di Nichols venne usato durante la registrazione e la produzione dell'album di Donald Fagen del 1982 \"The Nightfly\".\nVerso la fine degli anni '80, i computer di livello consumer come l'Apple Macintosh o il Commodore Amiga cominciarono ad essere abbastanza potenti da poter gestire processi di montaggio audio digitale. Soundedit di Macromedia fu il primo software per il montaggio audio ad apparire per Macintosh, nel 1986, ma l'idea prese piede l'anno successivo grazie a Digidesign, che nel 1987 introdusse Sound Tools, uno dei primi prodotti comprensivi di software e hardware per il montaggio audio su personal computer Apple. La sua componente software era stata chiamata \"Sound Designer II\", essendo fondamentalmente un aggiornamento del software \"Sound Designer\" che veniva usato per modificare campioni audio per campionatori come l'E-mu Emulator II e l'Akai S900. Sound Tools era il predecessore dell'attuale sistema Pro Tools.\nMolti dei maggiori studi di registrazione passarono al digitale perch\u00e9 Digidesign aveva modellato il software di Pro Tools basandosi sul tradizionale flusso di segnale e sul metodo che caratterizzava pressoch\u00e9 tutti i dispositivi per la registrazione analogici. Fino a quel momento, la maggior parte delle DAWs erano basate su Mac (Pro Tools, Studer Dyaxis, Sonic Solutions, ecc...). Intorno al 1992 cominciarono a emergere le prime DAWs basate su Microsoft Windows, da compagnie come Soundscape Digital Technology (poi acquisita da Mackie, quindi da SSL), SADiE, Spectral Synthesis. Tutti i sistemi, a quel tempo, utilizzavano hardware dedicato per l'elaborazione audio.\nIl primo prodotto con software dedicato esclusivamente a Windows, introdotto nel 1993, fu Samplitude Studio (il quale esisteva gi\u00e0 nel 1992 come editor audio per il Commodore Amiga). Nel 1994 una compagnia chiamata OSC produsse un'applicazione per il montaggio e la registrazione a 4 tracce chiamata DECK, per Digidesign, che fu impiegata nella produzione dell'LP \"Freakshow\" dei Residents. Un'altra applicazione (solo software) per il montaggio audio, Software Audio Workshop (SAW), fu realizzata nel 1994 da IQS ed era in grado di registrare, modificare e mixare 4 tracce audio.\nTipi di DAW.\nLe DAW possono essere di due tipi:\nDAW Basate su Computer.\nConsiste di tre componenti: un computer, un convertitore digitale, e un software per il montaggio audio. Il computer funziona come macchina host per la scheda audio e fornisce la potenza necessaria per processare le informazioni audio. La scheda audio funziona da interfaccia, generalmente convertendo il segnale audio in digitale, e pu\u00f2 fare da assistente per le modifiche audio.\nDAW Integrate.\n\u00c8 costituita da un mixer, una interfaccia di controllo, un convertitore audio e un supporto di memorizzazione in un unico apparecchio. Le DAW integrate erano molto popolari prima che i computer raggiungessero la potenza necessaria all'elaborazione dell'audio. Con la maggiore potenza dei computer e il loro generale abbassamento dei prezzi, la popolarit\u00e0 di questi sistemi \u00e8 decrementata. Tuttavia, questi sistemi vengono ancora utilizzati nel mercato della radio e della televisione. Al giorno d'oggi alcuni sistemi offrono ancora soluzioni senza computer con una ricca interfaccia grafica."}
{"id": "1889041", "revid": "204949", "url": "https://it.wikipedia.org/wiki?curid=1889041", "title": "All'inseguimento del tesoro di Harimao", "text": ""}
{"id": "1889043", "revid": "122937172", "url": "https://it.wikipedia.org/wiki?curid=1889043", "title": "Genoa Cricket and Football Club 1914-1915", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1914-1915.\nStagione.\nIl Genoa rinuncia a buona parte dei suoi stranieri, poich\u00e9 lasciano il club John Grant, Hans Schmidt e Maxime Surdez, sostituiti da calciatori italiani.\nGli ingaggi pi\u00f9 importanti furono quelli dei vercellesi Felice Berardo e di Angelo Mattea; questi ingaggi causarono l'intervento della Federazione che commin\u00f2 la squalifica del Campo di Marassi, costringendolo a giocare allo Stadium per due turni, e una multa al club. Tra l'altro Mattea rinunci\u00f2 al trasferimento e rimase con i piemontesi.\nIl Genoa esord\u00ec in campionato il 4 ottobre contro l'Acqui nella vittoria esterna per 16-0, che risulta la pi\u00f9 pesante vittoria esterna nel campionato italiano: essa fu dovuta, oltre al maggior tasso tecnico dei rossoblu, anche al fatto che i piemontesi dovettero affrontare l'intera partita in 9 a causa di alcune irregolarit\u00e0 nel tesseramento di due suoi giocatori.\nIl campionato venne interrotto a una giornata dal termine del Girone Finale che il Genoa conduceva a causa dell'entrata in guerra dell'Italia. Il campionato venne assegnato al \"Grifone\" dalla FIGC solo al termine del conflitto, nel 1921, poich\u00e9 era la societ\u00e0 che guidava il girone settentrionale della Prima Categoria 1914-1915.\nDue giocatori \"rossobl\u00f9\" non seppero mai di aver vinto il campionato, poich\u00e9 erano deceduti durante il conflitto; si trattava di Adolfo Gnecco e di Claudio Casanova che si aggiunsero agli altri soci del Genoa, come James Spensley, Luigi Ferraris e Alberto Sussone.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "1889044", "revid": "177966", "url": "https://it.wikipedia.org/wiki?curid=1889044", "title": "Palazzo Ottolini", "text": "Palazzo Ottolini \u00e8 un edificio civile che sorge nell'omonima piazzetta a Verona, nel centro cittadino, non distante dall'Adige e da porta Borsari. Fu commissionato dai conti Ottolini.\nStoria e descrizione.\nNel 1519 i marchesi Gherardini decisero di vendere, per 900 ducati, una palazzina che possedevano all'interno delle mura cittadine. Ad acquistarla fu Giovanni Ottolini, esponente della ricca famiglia Ottolini. A dare al palazzo l'aspetto attuale fu per\u00f2 Antonio, figlio di Giovanni, che ampli\u00f2 notevolmente l'edificio facendo demolire le vecchie casupole che vi sorgevano attorno. In questo modo il palazzo assurgeva a dimora nobiliare e divenne ben presto la dimora cittadina della famiglia, che aveva nel frattempo ottenuto, insieme al titolo di conte, l'investitura del feudo di Custoza. Il palazzo sub\u00ec importanti modifiche durante la seconda guerra mondiale: nel 1945, in seguito ai bombardamenti aerei, crollarono infatti due ali dell'edificio.\nL'edificio presenta due facciate: una prospiciente piazzetta Ottolini; l'altra su lungadige Panvinio, che un tempo era lambita dal fiume Adige. La facciata che prospetta sulla piazzetta \u00e8 caratterizzata da un portale decorato con lo stemma della nobile famiglia Ottolini e un balcone al piano nobile."}
{"id": "1889048", "revid": "536103", "url": "https://it.wikipedia.org/wiki?curid=1889048", "title": "Mutacismo", "text": " \nMutacismo derivante dal greco \"mytakism\u00f2s\" riguarda la difficolt\u00e0 da parte del soggetto malato nel pronunciare le consonanti labiali.\nIn psicoanalisi.\nIn campo psicoanalitico la parola mutacismo si rif\u00e0 al mutismo dovuto al rifiuto della comunicazione orale come se fosse manifestazione di ostilit\u00e0, \u00e8 caratteristico di alcune psicosi come quella che ebbe come protagonista Anna O. (Bertha Pappenheim), il famoso caso trattato da Breuer e Freud."}
{"id": "1889052", "revid": "12323", "url": "https://it.wikipedia.org/wiki?curid=1889052", "title": "Unilever Italia", "text": ""}
{"id": "1889053", "revid": "729019", "url": "https://it.wikipedia.org/wiki?curid=1889053", "title": "Battaglia di Legnica", "text": "La battaglia di Legnica (, in tedesco \"Schlacht von Liegnitz\", o anche \"Schlacht bei Wahlstatt\") fu uno scontro che vide opposti un esercito tataro-mongolo e una coalizione di polacchi e tedeschi sotto l'egida del duca di Slesia Enrico II il Pio, che ag\u00ec con l'appoggio della nobilt\u00e0 feudale e dei cavalieri degli ordini militari-monastici inviati dal papa Gregorio IX.\nLo scontro avvenne il 9 aprile 1241 a Legnica, in Polonia, e con esso polacchi e tedeschi tentarono di bloccare l'offensiva dei tataro-mongoli. Malgrado la vittoria dei tataro-mongoli, questo fu il luogo pi\u00f9 avanzato nel continente europeo che riuscirono mai a raggiungere, dopodich\u00e9, a causa dell'instabilit\u00e0 politica sorta in Mongolia, si assistette alla loro ritirata.\nDibattito formale.\nAl pari di molte battaglie storiche, le informazioni relative ai dettagli sulla composizione delle forze schierate delle tattiche e del corso degli scontri sono lacunose e talvolta contraddittorie; per tale motivo pi\u00f9 volte sono stati rivisti i documenti ed i dati relativi a questa battaglia.\nNel passato si era considerato Legnica una specie vittoria di Pirro del duca Enrico II, che sacrific\u00f2 la propria vita affinch\u00e9 i tataro-mongoli non avanzassero pi\u00f9 a ovest. Oggi si ammette piuttosto che la battaglia sia stata una palese sconfitta delle forze occidentali. D'altra parte, i tataro-mongoli non intendevano procedere ad ovest dal territorio polacco, ma piuttosto invadere il regno di Ungheria, e mirarono a bloccare ogni possibile supporto di truppe da parte di Polonia e Germania: fatto ci\u00f2, si riunirono con il resto della loro armata gi\u00e0 in Ungheria.\nUno dei capi mongoli, Kadan, fu a lungo confuso nelle cronache medievali con Kaidu, figlio di Kashin Khan e nipote di \u00d6gedei Khan, considerato erroneamente a capo alle truppe tataro-mongole presso Legnica.\nPreludi.\nI tataro-mongoli avevano assoggettato il popolo dei Cumani, ma alcuni di questi erano fuggiti in Ungheria, dove avevano trovato rifugio e protezione, almeno formale, da parte del sovrano Bela IV. Bela ricevette dall'Impero mongolo degli ultimatum che richiedevano la restituzione dei Cumani. Allorch\u00e9 queste richieste rimasero inascoltate, i tataro-mongoli pianificarono un'invasione del regno d'Ungheria, prodromo per una invasione dell'Europa. Batu Khan e Subedei guidarono personalmente due armate nell'attacco portato direttamente all'Ungheria, mentre una terza armata, guidata da Baidar e Kadan, attu\u00f2 un diversivo in Polonia, al fine di tenere impegnate le forze del nord, che altrimenti sarebbero accorse in soccorso del regno d'Ungheria.\nLe forze dell'orda tataro-mongola devastarono e depredarono la parte orientale della Polonia, giungendo sino al confine con la Lituania, mentre Baidar e Kadan si occupavano della parte meridionale del Paese: saccheggiarono numerose citt\u00e0 quali Lubin, Sandomierz, Zawichost, Cracovia e Bytom nel 1241, senza fermarsi a conquistare Breslavia (Wroc\u0142aw) dopo un grande assalto che vide ripiegare le forze polacche. Rilevando l'impossibilit\u00e0 di conquistare immediatamente la citt\u00e0 fortificata, Baidar e Kadan iniziarono a considerare l'eventualit\u00e0 di un assedio, quando giunse la notizia dell'arrivo di un'armata con cinquantamila unit\u00e0 che si trovava a due giorni da Breslavia. A tale notizia vennero abbandonati i progetti di assedio e ci si mosse per intercettare il contingente in arrivo. I tataro-mongoli colsero le armate guidate da Enrico II nei pressi della citt\u00e0 fortificata di Legnica, in una zona detta \"Legnickie Pole\" (\"Il campo di Legnica\"), o anche in tedesco \"Wahlstatt\" (\"Campo di battaglia\").\nComposizione delle truppe.\nTataro-mongoli.\nSi trattava di un'armata composita, generatasi dal distacco di truppe dell'armata agli ordini di Subotai. Presentava grande mobilit\u00e0 tattica e velocit\u00e0 grazie anche ad arcieri a cavallo, pi\u00f9 leggeri e veloci rispetto ad un nemico corazzato ed appesantito e per questo pi\u00f9 lento. La tattica adottata constava di una serie di finti attacchi ed ingannevoli arretramenti effettuati da gruppi armati disposti a raggiera, il cui scopo era di frammentare le ordinate fila nemiche, conducendo i compatti squadroni avversari in una trappola in cui avrebbero subito attacchi ai fianchi. Tale schema, utilizzato pressoch\u00e9 invariato in tutti i grandi scontri armati dei tataro-mongoli, era reso possibile da un continuo addestramento e da un efficientissimo sistema di comunicazioni sul campo di battaglia (e dalle retrovie al campo di battaglia), in cui si faceva uso di un articolato codice di bandiere; la comunicazione funzionava a cascata, ragion per cui i ranghi superiori potevano interagire con tempestiva lucidit\u00e0 sugli eventi dello scontro. Tale sistema era assolutamente sconosciuto ai cavalieri europei, fra i quali, durante la mischia, non esisteva pressoch\u00e9 alcuna comunicazione per disporre le truppe e tanto meno per disporre una nuova tattica se necessaria.\nL'entit\u00e0 delle truppe coinvolte in questo scontro \u00e8 impossibile da stabilire in modo rigoroso. I dati forniti dalle fonti europee sono a dir poco esorbitanti: vennero calcolate 100000 unit\u00e0. Pi\u00f9 recenti studi di storia militare mongola attestano il numero a 20000 uomini, che includeva un buon numero di cavalleggeri dotati di archi. Nella \"Historia Tartarorum\" dell'ignoto francescano C. de Bridia si suppone una forza tataro-mongola composta da 10000 unit\u00e0, che si sarebbe ridotta a 8000 dopo lo scontro, a seguito delle perdite subite.\nPolacchi e Tedeschi.\nSecondo quanto riferisce lo storico James Chambers, il duca Enrico II disponeva di 25.000 uomini, tra i quali si potevano distinguere due tipologie di combattenti: \nIl numero degli uomini del contingente dei cavalieri Teutonici, che la tradizione pone a fianco degli occidentali, rimane imprecisato.\nUn altro studioso, il polacco Gerard Labuda, sostiene invece che l'armata cristiana contasse fra i 7-8000 uomini. Dall'analisi di Labuda sugli \"Annales\" di Jan D\u0142ugosz, un testo del XV secolo, si evince che la presenza dei cavalieri Teutonici venne aggiunta nel testo solo in un tempo successivo alla prima stesura. Infine, la leggenda secondo cui il Gran Capitano dei cavalieri Teutonici Poppo von Osterna cadde in battaglia \u00e8 falsa: egli morir\u00e0 anni pi\u00f9 tardi, durante una visita alla moglie monaca.\nLo scontro.\nEnrico suddivise le forze in quattro divisioni:\nDalla descrizione della battaglia dataci da Chambers, la cavalleria slesiana fu la prima ad entrare in contatto con l'Orda tataro-mongola, quindi rimpiazzata dalla cavalleria della Grande Polonia; fu poi la cavalleria di Opole a compiere il successivo assalto. Ci\u00f2 produsse un arretramento delle avanguardie tataro-mongole e caus\u00f2 la separazione della cavalleria dalle file della cavalleria polacca che subiva indifesa attacchi ai fianchi da parte dell'agile cavalleria tataro-mongola. Uno schermo di fumo venne usato dai tataro-mongoli per occultare i loro movimenti, e ci\u00f2 cre\u00f2 confusione fra gli europei. Frattanto i cavalleggeri tataro-mongoli portarono un attacco al fianco della cavalleria corazzata, mentre reparti di arcieri bersagliavano le forze polacche.\nErik Hildinger ci segnala che furono i coscritti di Boleslav ad effettuare l'attacco al posto degli slesiani, mentre i fanti polacchi si impegnarono ad inseguire i tataro-mongoli che avevano intrapreso una ritirata strategica. Questa situazione di disgregamento indusse Mieszko a richiamare all'ordine il contingente di Opole, mentre Enrico II impegnava nello scontro anche le riserve per inseguire la ritirata dei tataro-mongoli.\nCi\u00f2 per\u00f2 confer\u00ec ai tataro-mongoli un grande vantaggio, poich\u00e9 la cavalleria europea si stacc\u00f2 dal corpo delle truppe alleate impiegate nel frattempo a inseguire il ripiegamento nemico; tale frammentazione permise ai tataro-mongoli di sconfiggere un reparto alla volta.\nL'armata di Enrico II fu quasi annientata; lo stesso Duca e Boleslav di Moravia vennero uccisi. I caduti stimati nelle file europee variano dai 2.000 ai 40.000. Il Gran Maestro dei Templari Ponce d'Aubon si present\u00f2 a Luigi IX di Francia con nove fratelli, nove cavalieri, due sergenti e 500 uomini d'arme in meno.\nLe perdite subite dai tataro-mongoli sono tutt'oggi sconosciute e le descrizioni riportate dalle cronache di parte riducono di molto il numero dei caduti, che comunque fu tale da dissuadere i comandanti da effettuare un attacco ai danni dell'esercito boemo.\nI tataro-mongoli tagliarono le orecchie a tutti i caduti nemici, raccogliendone almeno nove sacchi. Enrico II, catturato in ritirata, venne trucidato con tre guardie del corpo, e la sua testa fu affissa in cima ad un'asta come monito, innanzi alle mura di Legnica.\nConclusioni.\nVista la schiacciante vittoria tataro-mongola (fu la pi\u00f9 ad occidente mai ottenuta dai tataro-mongoli), Venceslao di Boemia ripieg\u00f2 nel tentativo di raggiungere la Turingia e la Sassonia, ove avrebbe raccolto truppe di rincalzo per rimpinguare le file decimate, ma fu travolto dalle avanguardie nemiche presso K\u0142odzko, mentre la cavalleria boema bloccava l'avanzata del grosso dell'esercito tataro-mongolo.\nL'operazione condotta da Baidar e Kadan fu un utile diversivo; essi, infatti, in seguito abbandonarono Boemia e Polonia dirigendosi a sud per ricongiungersi con le armate di Batu Khan e Subedei e uniti sconfissero gli Ungheresi presso il fiume Saj\u00f3 nella battaglia di Mohi.\nNel 1242 i tataro-mongoli appresero della morte del \"gran khan\" \u00d6gedei, avvenuta per altro l'anno prima. Subutai e Batu stavano programmando un piano da attuarsi nell'inverno successivo, con l'obiettivo di invadere il resto dell'Europa e raggiungere il \"grande mare\" (l'oceano Atlantico), allorch\u00e9 li raggiunse la notizia della dipartita di \u00d6gedei. Poich\u00e9 l'Orda aveva nelle sue file di comando tre principi legati in linea diretta con la casa regnante, e perci\u00f2 elettori e potenziali aspiranti al gran khanato, essi fecero ritorno ad est, verso la capitale Karakorum, per il \"kuriltai\" da cui sarebbe stato nominato il nuovo comandante supremo.\nDopo il ritorno di Batu in Mongolia, si deteriorarono parecchio le relazioni fra i dignitari, cugini, sino all'elezione del \"gran khan\" M\u00f6ngke; questi manifest\u00f2 l'intenzione di riprendere le conquiste ad occidente, ma mor\u00ec nel 1255, prima che i piani di invasione fossero terminati. Sotto l'egida di Berke Khan, l'Orda d'oro fu impegnata nel conflitto con il cugino Hulagu Khan nell'Ilkhanato, dove Hulagu assedi\u00f2 e conquist\u00f2 Baghdad facendo uccidere il califfo al-Musta'sim.\nMai pi\u00f9 i tataro-mongoli guardarono ad ovest seriamente per una nuova conquista, ma solo per sporadiche azioni di saccheggio, non essendo per altro pi\u00f9 in grado di riunire un grande esercito come fu nel passato per via, anche, delle continue aspre contese intestine.\nGuidati dal generale Boroldai i tataro-mongoli assaltarono la Polonia nel 1259 riuscendo nell'impresa, mentre subirono una cocente sconfitta nel 1287. I tentativi fallirono principalmente perch\u00e9 essi non erano pi\u00f9 animati dal desiderio di conquista che li aveva mossi in quell'aprile del 1241, in cui Polonia ed Ungheria caddero ai loro piedi e l'Europa occidentale fu seriamente minacciata.\nI territori russi conquistati dall'Orda d'Oro, invece, rimasero per secoli sotto l'egida tataro-mongola."}
{"id": "1889058", "revid": "1543377", "url": "https://it.wikipedia.org/wiki?curid=1889058", "title": "Ponte Druso", "text": "Il ponte Druso \u00e8 un antico ponte romano che si trova in Germania presso la citt\u00e0 di Bingen am Rhein sul fiume Nahe (affluente del Reno).\nStoria.\nIl ponte Druso \u00e8 l'unico ponte romano rimasto nella citt\u00e0. \u00c8 a sette arcate e la costruzione della sua prima struttura (probabilmente in legno) \u00e8 collocabile nell'epoca di Vespasiano.\nL'arcata prossima alla riva sinistra del fiume Nahe \u00e8 stata distrutta nella costruzione della ferrovia prussiana. Sei archi sono stati distrutti nel 1945 alla fine della Seconda guerra mondiale e sono stati ricostruiti fra il 1951 e il 1952 con le pietre recuperate dal fiume. Il ponte \u00e8 stato restaurato nel marzo 2006.\nCaratteristica \u00e8 una piccola cappella romana nell'arco alla riva destra del fiume."}
{"id": "1889059", "revid": "124099154", "url": "https://it.wikipedia.org/wiki?curid=1889059", "title": "Ricompense militari romane", "text": "Nell'antica Roma, i dona militaria erano le ricompense militari assegnate ai soldati o a ufficiali valorosi. Tali ricompense si distinguevano in due classi, quella dei \"dona maiora\", premi riservati a particolari atti di eroismo, e quella dei \"dona minora\", premi di minore importanza, destinati a ricompensare l'impegno ed il valore dei soldati.\nPolibio racconta che i Romani avevano un efficace sistema per incitare i giovani ad affrontare il pericolo. Dopo alcune operazioni militari nelle quali alcuni di essi si erano distinti per atti di valore, il console radunava le truppe (\"adlocutio\") e, dopo aver presentato quelli che erano stati protagonisti di una qualche eccezionale impresa di valore, faceva di questi un pubblico elogio, esaltandone il comportamento eroico e gli altri eventuali atti coraggiosi avuti nella precedente vita militare, degni di essere menzionati.\nAttraverso una serie di doni, oltre alla gloria, i Romani riuscivano a stimolare nei soldati una forma di emulazione nelle battaglie, sia nei presenti, ma anche in quelli che restavano in patria. Una volta rientrati in patria partecipavano alle pubbliche processioni da privilegiati, poich\u00e9 solo quelli che avevano ricevuto dai consoli un riconoscimento per il loro valore, potevano indossare delle decorazioni. Appendono le spoglie nemiche nei posti pi\u00f9 in vista nelle proprie case, a testimoniare il loro valore. Polibio conclude dicendo:\n\"Dona maiora\".\nNella scala delle ricompense militari romane, le corone rappresentavano i \"dona maiora\" (\"doni maggiori\"), superiori ai \"dona minora\".\nLe corone potevano essere concesse dai generali ai soldati o, viceversa, tributate dalla truppa stessa al proprio comandante. La forma o il materiale con cui esse erano realizzate richiamavano il particolare merito che si intendeva onorare. La corona dava diritto anche all'accesso ad un premio in denaro e a particolari posizioni d'onore in seno all'organizzazione militare e alla societ\u00e0 civile.\nQuesta la descrizione che ne fa Giuseppe Flavio al termine del lungo assedio di Gerusalemme:\nTipi di corone.\nLa \"corona triumphalis\" era assegnata al generale vittorioso acclamato \"imperator\". Fatta d'alloro intrecciato, nel corso della cerimonia trionfale era rappresentata da una corona d'oro fatta in forma di foglie d'alloro sorretta sul capo del generale trionfante da uno schiavo. Per la sua caratteristica di corona propria del generale \"imperator\", la corona d'alloro era anche in epoca imperiale attributo proprio dell'Imperatore.\nLa \"corona obsidionalis\" era assegnata all'uomo che, con il proprio intervento, avesse salvato un intero esercito dalla distruzione. Era fatta d'erba intrecciata, per questo era detta anche \"corona graminea\", cio\u00e8 \"corona d'erba\". Era considerata il massimo simbolo del valore militare.\nLa \"corona civica\" era assegnata all'uomo che, con il proprio intervento, avesse salvato la vita di uno o pi\u00f9 cittadini romani (\"ob cives servatos\", \"per i cittadini salvati\") o di un alleato. Il console come riconoscimento di questo gesto coraggioso, offriva dei doni, mentre coloro che erano stati salvati, offrivano solitamente e spontaneamente una corona d'alloro al loro salvatore. Nel caso non fosse stata riconosciuta alcuna ricompensa, i tribuni decidevano e costringevano la persona salvata a farlo. In teoria, chi era stato salvato, avrebbe dovuto onorare per tutta la vita il proprio salvatore come un padre, avendo l'obbligo di trattarlo come un genitore. La \"corona civica\" era realizzata in forma di serto di quercia, per questo era detta anche \"corona querquensis\", cio\u00e8 \"corona di quercia\". Creava un particolare legame parentale tra il salvatore e il cittadino salvato. A differenza delle altre corone, la corona civica poteva essere attribuita anche al di fuori del contesto militare.\nLa \"corona muralis\" era assegnata al primo uomo che avesse scavalcato le mura di una citt\u00e0 nemica. In oro, aveva forma di cinta muraria merlata e turrita ed \u00e8 per questo detta anche \"corona turrita\". Tito Livio racconta a tal proposito un episodio curioso avvenuto subito dopo la presa di \"Nova Carthago\" (nel 209 a.C.). Publio Cornelio Scipione, dopo aver ordinato a Gaio Lelio di mantenere sotto sorveglianza la citt\u00e0 appena conquistata con i marinai alleati, condusse nell'accampamento le legioni. Il giorno seguente adun\u00f2 l'intero esercito composto da legionari e marinai. Il comandante romano elogi\u00f2 il comportamento dei suoi soldati in battaglia e ringrazi\u00f2 gli dei immortali, che avevano concesso loro di prendere in un sol giorno la citt\u00e0 pi\u00f9 ricca della Spagna, nella quale erano concentrate una grande quantit\u00e0 di ricchezze, in modo da lasciare poco o nulla al nemico.\nTito Livio racconta che, non era tanto aspra la disputa fra i due candidati a ricevere il premio dal loro comandante in capo, quanto fosse appassionata la competizione tra i due corpi dell'esercito, vale a dire forze di terra (legioni) e di mare (flotta). Ovviamente il comandante della flotta, Gaio Lelio, favoriva Digizio, mentre Marco Sempronio Tuditano favoriva il centurione Tiberilio. Per evitare che la contesa si trasformasse in una lotta tra le due fazioni e potesse degenerare in sommossa, Scipione inizialmente scelse tre arbitri per giudicare quale dei due avesse scalato per primo le mura della citt\u00e0. Oltre a Gaio Lelio e M.Sempronio, venne aggregato un terzo elemento, neutrale, Publio Cornelio Caudino. Poich\u00e9 la disputa cominciava a farsi sempre pi\u00f9 accesa, considerando che sia gli uni, sia gli altri erano pronti a spergiurare su tutti gli dei, pur di far prevalere la propria fazione, prima che i legionari e i marinai venissero alle mani, Scipione adun\u00f2 le truppe e dichiar\u00f2:\nFu cos\u00ec che Scipione risolse la contesa, distribuendo poi a tutti gli altri soldati donativi, a seconda del merito e del valore di ciascuno. In particolare, a Gaio Lelio, lo equipar\u00f2 a s\u00e9 stesso e gli fece dono di una corona d'oro e di trenta buoi.\nLa \"corona castrensis\" o \"vallaris\" era assegnata al primo uomo che avesse scavalcato il \"vallum\" di un accampamento nemico. In oro, aveva forma di palizzata, con punte acuminate.\nLa \"corona navalis\" era assegnata al primo uomo che avesse arrembato una nave nemica e all'ammiraglio che avesse distrutto una flotta nemica. Si trattava dunque di due premi distinti, ma \u00e8 incerta l'esistenza di un'unica corona oppure di due corone distinte, nel qual caso una sarebbe stata chiamata semplicemente \"navalis\", mentre l'altra, simbolicamente decorata con dei rostri richiamanti quelli delle navi nemiche, sarebbe stata per questo detta \"corona rostrata\".\nEntrambe le corone o la corona unica erano comunque realizzate in oro.\nLa \"corona ovalis\" era assegnata al comandante cui fosse stata tributata un'ovazione, ma non il trionfo, avendo combattuto contro un nemico ritenuto inferiore. Era fatta di mirto intrecciato.\nUsi delle corone romane in araldica.\nLe corone romane hanno avuto largo uso nel campo dell'araldica e in particolare nell'araldica civica italiana. In particolare le corone d'alloro e quercia sono state utilizzate nella composizione degli stemmi delle province e nello stesso emblema della Repubblica Italiana. Le corone murarie compaiono invece negli stemmi dei comuni e delle citt\u00e0 e in quelli dell'Esercito Italiano e dell'Aeronautica Militare, mentre la corona navale \u00e8 utilizzata nello stemma della Marina Militare Italiana.\n\"Dona minora\".\nInferiori alle corone, nella scala delle ricompense militari, erano i \"dona minora\" (\"premi minori\"). Queste decorazioni erano assegnate come ricompensa ai soldati distintisi per prove di coraggio e abilit\u00e0. La consegna avveniva nel corso di pubbliche cerimonie al termine delle campagne o delle battaglie e spesso all'assegnazione del premio si accompagnavano ricompense in denaro o in bottino. L'assegnazione del \"donum minor\" comportava, per il portatore, una condizione di prestigio all'interno del proprio reparto e della comunit\u00e0 militare.\nL'uso di questi premi ci viene tramandato ad esempio da Svetonio e Tacito, quest'ultimo riferendosi all'incontro del germano Armino con il fratello, alleato dei Romani:\nTipi di ricompense.\nLe ricompense di \"gaesum\", \"patera\" e \"phalera\" erano donate dal console, non tanto a quei soldati che hanno ferito o ucciso dei nemici in una battaglia regolare o durante l'assalto ad una citt\u00e0, ma a quelli che si sono distinti in combattimenti individuali, nel corso di azioni speciali, ed hanno affrontato volontariamente il pericolo.\nA chi ha ferito un nemico, il console regalava in premio un \"gaesum\". Sempre Polibio racconta che nei tempi antichi (prima delle guerre puniche) anche a chi avesse ucciso un nemico, era fatto omaggio di un \"gaesumm\" e non una \"patera\" o una \"phalera\" (vedi sotto).\nE sempre il console, dopo pubblico elogio, regalava una \"patera\" a chi aveva ucciso un nemico in combattimento, se era un fante.\nIl console, dopo pubblico elogio, regalava una \"phalera\" a chi aveva ucciso un nemico in combattimento, se era un cavaliere. La falera (da \"phalera\", cio\u00e8 \"orpello\") era una vera e propria medaglia in forma di borchia metallica cesellata o sbalzata, apposta quale decorazione sulle armature. Derivava dai tipici medaglioni ornamentali utilizzati quali elementi decorativi nell'abbigliamento femminile o nella bardatura dei cavalli.\nL'\"armilla\" (da \"armus\", cio\u00e8 \"braccio\") era un bracciale di metallo utilizzato anche quale protezione nelle armature, tipico della cultura greco-romana.\nIl \"torque\" (da \"torquere\", cio\u00e8 \"torcere\") era un tipo di collare ritorto di metallici tipico della cultura gallo-celtica.\nRicompense imperiali.\nAltri particolari tipi di ricompense erano quelli concessi in et\u00e0 imperiale direttamente ed esclusivamente dall'Imperatore a ufficiali o soldati che si fossero particolarmente distinti nel corso delle campagne militari e del cui uso testimonia ad esempio la seguente iscrizione:\nTipi di ricompense imperiali.\nL'asta pura era una particolare lancia (\"hasta\") d'oro (\"pura\", \"[d'oro] puro\").\nIl vessillo argenteo era una speciale rappresentazione in argento di un vessillo, cio\u00e8 di un'insegna legionaria. L'argento era un materiale pregiato dal particolare valore simbolico, in quanto con esso erano realizzate le aquile sacre portate in battaglia dalle legioni."}
{"id": "1889061", "revid": "56588", "url": "https://it.wikipedia.org/wiki?curid=1889061", "title": "Madonna dell'Angelo", "text": ""}
{"id": "1889065", "revid": "155136", "url": "https://it.wikipedia.org/wiki?curid=1889065", "title": "Corona Civica", "text": ""}
{"id": "1889072", "revid": "324026", "url": "https://it.wikipedia.org/wiki?curid=1889072", "title": "Ashkali", "text": "Gli Ashkali costituiscono una popolazione specifica impiantata nel sud dei Balcani.\nCaratteristiche.\nGli Ashkali si distinguono sia dalle popolazioni maggioritarie locali che dalle popolazioni romani, anche se sono talvolta ancora confusi da alcuni con queste ultime.\nDal canto loro, i rom e le popolazioni maggioritarie li distinguono anch'essi chiaramente, nonostante non esistano dei tratti somatici decisivi per identificarli, poich\u00e9 praticamente tutte le sfumature di fisionomia e di colore della pelle possono essere rappresentate, come d'altronde presso i rom (una tinta scura \u00e8 malgrado ci\u00f2 simbolicamente attribuita alla loro apparenza).\nA seconda del paese, portano dei nomi differenti: il loro endonimo ancestrale ashkali \u00e8 il pi\u00f9 corrente nelle aree della ex-Jugoslavia, dove sarebbero circa 80\u00a0000, quasi tutti in Kosovo (gli albanesi del Kosovo li chiamano \"magjup\" e li distinguono dai rom, che chiamano \"gabel\u00eb\", termine offensivo). Se ne incontrano circa 50.000 in Macedonia, dove sono chiamati \"egyuptsi\". In Albania sono conosciuti con i nomi di \"jevg\" o \"evgjit\" e il loro numero potrebbe arrivare a 60.000, mentre in Bulgaria, dove sono chiamati \"ag[y]upti\", il loro centro urbano principale \u00e8 Madan, nei Rodopi, che ospita 12.000 persone (20.000 altre sarebbero ripartite nel paese, soprattutto a est). In Grecia si chiamano comunemente \"kyptoi\", ma le autorit\u00e0 li denominano \"mohamedani\"; assai poco numerosi, vivono in Tracia e ad Atene (nel quartiere di Gazi). In Turchia, dove non esistono stime sul loro numero, sono chiamati \"k\u0131pti\". Qualche migliaio di balcano-egiziani vivono in Germania, Svizzera e Francia come lavoratori stranieri o rifugiati. Al di fuori dal Kosovo, il nome \"ashkali\" \u00e8 praticamente sconosciuto agli interessati.\nOrigine.\nTutti i termini che designano questa popolazione (con l'eccezione di ashkali, di origine sconosciuta e forse proveniente dal termine dialettale albanese \"ashk\", \u201cscheggia di legno\u201d), derivano dalla parola \u201cEgitto\u201d (paese chiamato \u201c\"Evgjit\u00ebri\"\u201d in albanese classico). Inoltre, gli anziani affermano di essere venuti da \u201c\"Misiri\"\u201d, che \u00e8 il nome turco, di origine semitica, per \u201cEgitto\u201d. Percepiti da sempre dai loro vicini immediati come un gruppo a parte, alcuni ashkali cominciano ad affermarsi come \"balcano-egiziani\" negli anni ottanta in Jugoslavia; questa coscienza, inizialmente limitata a un pugno di persone, si estese poi in Albania. Gli avvenimenti in Kosovo, dove molti di loro presero le parti degli albanesi, proiettarono questa popolazione sulla scena europea, soprattutto quando si trovarono ad essere vittima di atti di pulizia etnica.\nLa riscoperta della loro origine egiziana \u00e8 stata confortata dalla pubblicazione di un documento degli archivi vaticani che menziona la partenza verso l'Asia minore e i Balcani di 300.000 egiziani, tutti uomini, tra il 306 e il 337 d.C.; ci\u00f2 corrisponderebbe alla grande persecuzione di Diocleziano contro i cristiani d'Egitto (303\u00a0\u2013 313). Questi rifugiati si sarebbero installati nei Balcani, dove degli egiziani avevano gi\u00e0 da molti secoli delle basi lungo la Via Egnatia, che univa Epidamnos (o Dyrrachium, l'odierna Durazzo) a Costantinopoli. I rifugiati non si sarebbero dunque recati per caso in questa regione, che conoscevano gi\u00e0 per sentito dire. La scoperta in Macedonia di icone di tipo copto in terracotta confermerebbe anche questa ipotesi. Infine la tradizione orale fa riferimento alla presenza di schiavi egiziani nelle miniere di magnesio della regione di Stogovo, dove sono state esumate delle tombe attribuite agli egiziani.\nLingua.\nI balcano-egiziani non hanno altra lingua materna che quella della popolazione maggioritaria della loro regione (albanese in Serbia, Kosovo e alcune regioni della Macedonia, macedone altrove ecc.), salvo in Grecia, dove sono in maggioranza turcofoni. La loro parlata presenta tuttavia dei tratti dialettali: per esempio, a Tirana \u00e8 una forma arcaica di albanese locale, con delle intonazioni e delle forme specifiche (come \"tsin\u00e0re\" per \"cigare\", \u201csigaretta\u201d), alcune parole prestate dal roman\u00ed e qualche altra di origine sconosciuta, come \"nok\" (\u201csguardo\u201d), \"aspi\" (\u201ctaci\u201d), \"\u010do\u010de\" (\u201cstraniero\u201d). Sembra tuttavia audace avvicinare queste parole al copto \"naw\" (\"sguardo\"), \"aspe\" (\"lingua\"), \"\u010da\u010de\" (\"nemico\").\nReligione e costumi.\nAttualmente i balcano-egiziani sono musulmani (salvo recente conversione individuale all'ortodossia) ma sembra che la loro islamizzazione non risalga a molto prima del XIX secolo, come sottolineano i loro anziani a Tirana, che si reclamano di origine cristiana; da notare che festeggiano San Naum e Sant'Athanase, che furono prelati di Alessandria nel IV secolo. Malgrado ci\u00f2, il loro attaccamento attuale all'Islam, sovente sotto una forma radicale, \u00e8 a volte molto forte con un centro culturale a Ferizaj / Uro\u0161evac. Inoltre, sono conosciuti per la loro grande fiducia in tutte le forme di magia e divinazione. I loro rituali (circoncisione, matrimonio, funerali ecc\u2026) sono quelli della popolazione maggioritaria.\nIntegrazione economica e sociale.\nNon possedendo n\u00e9 una lingua n\u00e9 dei rituali specifici, i balcano-egiziani si sono in gran parte fusi con la popolazione maggioritaria e non sono percepiti come allogeni che da chi conosce il loro lignaggio o quando si dichiarano tali. Possiamo quindi tracciare un quadro solo per i balcano-egiziani \u201cvisibili\u201d, cosa che falsa senza dubbio l'immagine generale, nella misura in cui quelli che possono essere identificati come tali appartengono a degli strati sociali molto sfavoriti (strati conosciuti per la loro cattiva gestione dell'economia domestica). Tuttavia, numerosi sono i piccoli artigiani, tra cui: falegnami, fabbri (lavorano in piedi e non seduti per terra, a differenza dei rom), imbianchini ecc\u2026 in Iugoslavia e Macedonia, lavorano sovente la terra\u00a0\u2013 anche a differenza dei Rom. La maggioranza tuttavia sopravvive mediante piccoli mestieri di strada. In passato preparavano il carbone di legno.\nArti e cultura.\nI balcano-egiziani non hanno sviluppato un'arte specifica. Non hanno oggi n\u00e9 letteratura n\u00e9 musica che siano loro proprie, ma esprimono delle preferenze marcate per alcuni motivi melodici e contano tra loro degli interpreti di fama internazionale, come il fisarmonicista Rafael Caka o il cantante Myslim Lela, oppure il cantante da Scutari Bujar Qamili. Nella Iugoslavia del sud, il sharki \u00e8 il loro strumento feticcio.\nAffermazione contemporanea.\nAnche se una piccola \u00e9lite rivendica da dieci anni una vera \u201cnazione egiziana\u201d nei Balcani (i nomi delle associazioni sono eloquenti: Piramida, Nefertiti ecc\u2026), sembra poco probabile che questo movimento si sviluppi a causa della mancanza di preparazione di questa \u00e9lite e dell'indifferenza generale degli altri balcano-egiziani alla promozione di un'affermazione di questo tipo: la quasi totalit\u00e0 di loro si riconosce nella semplice identit\u00e0 socio-regionale, con le sue solidariet\u00e0 di vecinit\u00e0 e le sue buone parole. Un altro elemento di debolezza proviene dal fatto che i militanti, per semplice opportunismo, cercano di affermarsi con nomi diversi: ashkali, egiziani, albano-egiziani, egiziano-albanesi ecc\u2026 dando alle autorit\u00e0 l'impressione di avere a che fare con delle identit\u00e0 differenti e/o confuse.\nI matrimoni misti con i rom e, a un grado minore, con la popolazione maggioritaria, si sono moltiplicati da mezzo secolo, ma questo non sembra diminuire il numero di balcano-egiziani che si dichiarano tali. \u00c8 verosimile che la loro presenza nei Balcani dal IV secolo abbia giocato un ruolo decisivo all'arrivo dei primi rom nel XI e XII secolo. Quando i contadini bizantini li videro li catalogarono come \u201cEgiziani\u201d per analogia con questi migranti del IV secolo, provenienti, loro, effettivamente dall'Egitto e che avevano colpito gli spiriti; questa confusione perdura ancora oggi, per esempio nelle parole \u201cgitano\u201d o \u201cgypsy\u201d, provenienti tutte e due da \u201cegiziano\u201d. In ogni caso, l'affermazione politica locale di questo gruppo ha delle ripercussioni europee (come fu il caso in occasione della guerra in Kosovo) e la sua esistenza non pu\u00f2 pi\u00f9 restare ignorata dal pubblico.\nCollegamenti esterni.\nbalkanaegypter.de/"}
{"id": "1889076", "revid": "767487", "url": "https://it.wikipedia.org/wiki?curid=1889076", "title": "Andr\u00e9 Theuriet", "text": "Venne educato a Bar-le-Duc nella provincia natale di sua madre, la Lorena. Studi\u00f2 legge a Parigi, entrando successivamente in un ufficio pubblico, consentendogli di raggiungere il grado di capo ufficio prima del suo pensionamento nel 1886. Nel 1867 pubblic\u00f2, Chemin des bois, un volume di poesie molte delle quali gi\u00e0 apparse nella Revue des Deux Mondes; Le bleu et le noir, po\u00e8mes de la vie r\u00e9elle (1874), Nos oiseaux (1886) e altri volumi.\nM. Theuriet descriveva semplici immagini di vita quotidiana, e Th\u00e9ophile Gautier lo compar\u00f2 a Jaques nella Foresta di Arden. I suoi romanzi migliori sono generalmente considerati quelli che si occupano della vita provinciale e paesana, tra cui:\nTheuriet ricevette nel 1980 Prix Vitet dall'Accademia francese, di cui era diventato membro nel 1896. Mor\u00ec il 23 aprile 1907 per un cancro al colon, venendo sostituito presso l'accademia da Jean Richepin."}
{"id": "1889083", "revid": "287204", "url": "https://it.wikipedia.org/wiki?curid=1889083", "title": "Alla ricerca di Lincoln", "text": "Alla ricerca di Lincoln \u00e8 un romanzo di Wilson Tucker pubblicato per la prima volta in Italia nel 1960 nella collana I Romanzi del Cosmo dalla casa editrice Ponzoni Editore. Lo stesso libro \u00e8 stato poi edito nel 1983 dalla Editrice Nord con il titolo \"Alla ricerca di Lincoln\".\nTrama.\nAnno 2758, America: l'umanit\u00e0 non ha imparato a viaggiare nello Spazio ma riesce a muoversi nel Tempo. La \"Seconda Rivoluzione\" ha cancellato dalla memoria collettiva interi secoli di storia dell'uomo. Esiste per\u00f2 un gruppo di persone, denominato \"Sezione Ricerche Temporali\" che si occupano del recupero di cimeli storici in cambio di lauti pagamenti. Ben Steward \u00e8 uno dei Personaggi pi\u00f9 apprezzati, ed allo stesso tempo controversi, il cui compito consiste nell'attraversare le epoche passate per soddisfare le richieste dei clienti. Il lavoro dei \"Personaggi\", archeologi-avventurieri a cavallo del Tempo, implica un'attenzione costante al fine di non turbare i delicati meccanismi dello Spazio-Tempo: essi devono visitare il mondo passato, evitando accuratamente di interferire nel naturale svolgimento della Storia.\nA Ben Steward viene assegnata una nuova missione che consiste nel registrare un discorso pronunciato quasi dieci secoli prima. Si tratta del discorso tenuto da Abramo Lincoln il 29 maggio 1856 a Bloomington (Illinois). Un discorso fondamentale per la successiva storia degli Stati Uniti d'America, conservato nell'entusiastico racconto di alcuni testimoni oculari ma mai conosciuto nella sua interezza.\nSteward, accompagnato nella missione da altri tre Personaggi, si ritrova dunque catapultato nel 1856, in un'America che \u00e8 profondamente diversa da quella posteriore in cui vive: un'America di frontiera, violenta ed avventurosa, opposta alla societ\u00e0 rigida ed oppressiva, antiutopistica, da cui proviene. L'intreccio del romanzo si complica nel momento in cui i tecnici addetti al lancio nel Tempo commettono alcuni (lievi) errori di calcolo, ed alla fine una parte della missione viene compiuta, anche se qualcosa, o meglio, qualcuno, rimane indietro.\nLa narrazione di Tucker gioca proprio sul rapporto dicotomico tra le due Americhe (o visioni dell'America) e sul carattere del protagonista che, come in altri romanzi di Tucker, non assume i contorni dell'eroe positivo tout court, mostrando invece le contraddizioni, le paure, gli errori tipici dell'essere umano in quanto tale."}
{"id": "1889084", "revid": "767487", "url": "https://it.wikipedia.org/wiki?curid=1889084", "title": "Il grande campione", "text": "Il grande campione (\"Champion\") \u00e8 un film del 1949 di Mark Robson ispirato all'omonimo racconto di Ring Lardner.\nTrama.\nMidge Kelly, un giovane con una vita passata fra varie contraddizioni e con una pessima reputazione, decide controvoglia di sposare la donna con cui vive ma successivamente, attratto dalla \"boxe\", l'abbandona. Guidato dal proprio \"coach\" riesce ad emergere sul \"ring\" fino a trasformarsi in un autentico campione diventando ricco e famoso. Tutto ci\u00f2 non lo salva per\u00f2 da una serie di errori come quello di cambiare allenatore dopo avergli insidiato la moglie, perdendo cos\u00ec il contratto che lo legava al nuovo \"manager\". Apparentemente pentito, dopo aver vinto un importante \"match\", trover\u00e0 nello spogliatoio la morte.\nProduzione.\nIl film fu prodotto dalla Screen Plays e dalla Stanley Kramer Productions.\nDistribuzione.\nDistribuito dall'United Artists, il film usc\u00ec nelle sale USA il 9 Aprile 1949."}
{"id": "1889090", "revid": "17689754", "url": "https://it.wikipedia.org/wiki?curid=1889090", "title": "Riserva naturale orientata di Isola delle femmine", "text": ""}
{"id": "1889092", "revid": "1086846", "url": "https://it.wikipedia.org/wiki?curid=1889092", "title": "Udinese Calcio 2003-2004", "text": "Questa voce raccoglie le informazioni riguardanti l'Udinese Calcio nelle competizioni ufficiali della stagione 2003-2004.\nStagione.\nL'Udinese nella stagione 2003-2004 ha disputato il campionato di Serie A, e classificandosi al settimo posto con 50 punti, \u00e8 qualificata alla Coppa UEFA 2004-2005.\nIn Coppa Italia negli ottavi di finale supera il Bologna con un doppio successo (1-0 in trasferta e 3-0 in casa), quindi viene eliminata nei quarti di finale dall'Inter, pareggiando in casa per 0-0 all'andata e perdendo al ritorno a Milano per 3-1.\nMaglie e sponsor.\nLa fornitura del materiale tecnico \u00e8 affidata a Le Coq Sportif. La divisa principale \u00e8 costituita dalla tradizionale maglia a strisce bianco-nere, con calzoncini e calzettoni neri.\nOrganigramma societario.\nArea direttiva\nArea tecnica"}
{"id": "1889094", "revid": "439868", "url": "https://it.wikipedia.org/wiki?curid=1889094", "title": "Ponthieu", "text": "Il Ponthieu corrispondeva anticamente alla porzione della bassa Piccardia compresa tra la Bresle e la Canche, il mare e l'Ami\u00e9nois, e che fa capo oggigiorno all'arrondissement di Abbeville e a una parte degli arrondissement di Montreuil e di Amiens. Antica contea, fu il primo feudo ereditario del regno franco; il suo capoluogo era Abbeville.\n\u00c8 oggi un \"pays\" ai sensi della legge del 4 febbraio 1995.\nOrigine del nome.\nDal VI al XIII secolo la zona era denominata \"pagus Pontivus\", \"Pontium\", \"Ponticum\", \"provincia Pontiva\", e coi nomi romani di \"Pontiu\" e \"Pontif\". Il nome \u00e8 stato fatto risalire al latino \"pons\" (ponte), per la moltitudine di ponti che caratterizzava sin dall'antichit\u00e0 un territorio ricco di corsi d'acqua, o per la localit\u00e0 di \"Pontibus\" nell'itinerario antonino (Ponches, sul fiume Authie); o ancora dal latino \"pontus\" (mare), in senso estensivo per \"territorio lungo la costa\", o da \"Portus Ilius\", porto romano forse situato tra la Canche e l'Authie.\nStoria.\nAntichit\u00e0.\nIn epoca romana Claudio Tolomeo nella sua \"Geografia\" cita come abitatori della costa le trib\u00f9 dei Morini e degli Ambiani (da cui il nome di Amiens); Plinio il Vecchio nomina nella \"Naturalis historia\" da nord a sud Menapi, Morini e Oromansaci, Britanni, Ambiani e Bellovaci.\nGiulio Cesare cita gli Ambiani come esempio di coraggio e tenacia, per l'estrema resistenza posta alla conquista romana; fino all'invasione da parte dei Franchi il Ponthieu fu romano, e molti imperatori risiedettero ad Amiens, strategica per controllare la Somme e difendere la Gallia dalle incursioni dei Belgi settentrionali.\nI territori di Abbeville e Montreuil erano attraversati da est a nord dalla grande strada romana, ramo della Via Agrippa, che collegava Lione con Boulogne-sur-Mer passando per Amiens, e che, secondo la testimonianza di Strabone, fu costruita per ordine di Augusto come diretta continuazione della Via delle Gallie. La presenza romana \u00e8 testimoniata da numerosi resti nelle citt\u00e0 e nelle campagne.\nMedioevo.\nI barbari insediatisi al di l\u00e0 del Reno nei primi anni del V secolo non tardarono ad attraversare la Somme, che costituiva il confine dell'Impero sulla Gallia settentrionale: verso il 437 infatti Clodione conquist\u00f2 Cambrai, pass\u00f2 la Somme, e nel 445 insedi\u00f2 la propria capitale ad Amiens. Durante il regno di Meroveo, suo successore, Attila saccheggi\u00f2 Beauvais, Amiens, Arras, tutta la regione compresa sotto il nome di Belgica Secunda. Alla morte del terzo dei sovrani merovingi, Clodoveo I, suo figlio Clotario I ebbe la parte centro-settentrionale del regno franco, e invest\u00ec dell'autorit\u00e0 sulle coste dalla Senna all'Escaut il figlio del re di Arras, Alcario, che prese il titolo di \"Dux Franci maritim\u00e6 seu Pontic\u00e6\" e fiss\u00f2 il proprio governo a \"Centula\", oggi Saint-Riquier. Poche e incerte le notizie posteriori: conosciamo i nomi dei successivi governanti (Aimone, Droctrico, Valdeberto, Sigefrido, fratello di Ercinoaldo, maestro di palazzo di Clodoveo II), sempre in bilico tra realt\u00e0 e leggenda, e dalle cronologie difficilmente conciliabili.\nNei primi anni del VI secolo e la prima met\u00e0 del VII, periodo che segna nel Ponthieu l'avvento definitivo del cristianesimo, spiccano, oltre ai numerosi missionari irlandesi, le figure di Valerio di Leuconay, Ricario di Centule e Giudoco.\nLa contea di Ponthieu sembra sia stata l'evoluzione di una marca creata in epoca merovingia per difendere la Piccardia dalle incursioni sassoni e vichinghe: i primi titolari, pur non portando il titolo di conte di Ponthieu ma quello di duca, amministravano a tale scopo la regione e l'abbazia di Saint-Riquier (che inizialmente governavano come abati laici e di cui portavano il titolo di \"protettore\"). Angilberto di Saint-Riquier fu uno dei primi duchi realmente attestati. Il titolo di conte di Montreuil apparve durante il X secolo, e quello di conte di Ponthieu ci \u00e8 attestato dopo il 1024, con Enguerrand I.\nSotto il regno di Ludovico il Pio il Ponthieu era compreso tra la Bresle e la Canche, tra l'Ami\u00e9nois e il mare e articolato in tre suddivisioni (Vimeu, Ponthieu, Montreuillois).\nNell'842 iniziarono le incursioni normanne sulla costa settentrionale della Francia, minacciando dalle foci dei fiumi i monasteri nei dintorni di Parigi: furono distrutte le abbazie di Jumi\u00e8ges, Saint-Bertin, Saint-Wandrille, Port-le-Grand, Saint-Josse, e il porto di Quentovic.\nNell'879 i Normanni sbarcarono a Wimereux e attaccarono Boulogne, Th\u00e9rouanne, Arras; pi\u00f9 tardi, passata la Somme nei pressi di Laviers, dove si trovava allora il principale guado, saccheggiarono il Vimeu e il Ponthieu: nell'881, ai primi di febbraio, un'incursione invest\u00ec anche l'abbazia di Saint-Riquier e la distrusse. Luigi III, che si trovava allora nel Delfinato, impegnato nell'assedio di Vienne, si diresse a marce forzate verso la Piccardia. Diede battaglia a Saucourt, nei pressi di Fresseneville, e inflisse una dura sconfitta agli invasori; degli avvenimenti, reali nella portata o romanzati che fossero, se ne serbava ricordo tre secoli dopo, nel \"Chronicon centulense\" e nel \"Gormont et Isembart\". Dopo Luigi, il fratello di questi, Carlomanno, non riusc\u00ec a impedire che i Normanni in pi\u00f9 occasioni risalissero la Somme, e dovette trattare una tregua di 12 anni.\nAltre incursioni si ebbero nell'ultimo decennio del secolo e nei primi decenni del secolo successivo: lo stesso conte Helgaud perse la vita in combattimento (926) in una campagna che vide impegnati anche re Rodolfo di Francia e il conte Erberto II di Vermandois.\nApprofittando dei contrasti tra Luigi IV di Francia e i suoi baroni, Arnolfo I di Fiandra, rispondendo ai raid del duca di Normandia Guglielmo Lungaspada, invase il Ponthieu nel 939, conquist\u00f2, con l'aiuto di Erberto II, la contea di Montreuil, e prese prigioniera la famiglia del conte Herluin; questi, alleatosi con Guglielmo Lungaspada, riconquist\u00f2 la contea non molto tempo dopo. Montreuil pass\u00f2 nuovamente al conte delle Fiandre dopo numerosi scontri, nel 948, quando venne sconfitto il figlio di Herluin, Roger.\nI Robertingi annessero il Ponthieu ai possedimenti della Corona di Francia alla fine del X secolo; Ugo Capeto lo diede in feudo a uno dei suoi generi pi\u00f9 fedeli, il castellano di Abbeville Ugo, allo scopo di rafforzare il controllo sulla zona sia dalle incursioni normanne che dalle insidie dei vicini Conti di Fiandra; la citt\u00e0 di Abbeville fu cinta di mura, sempre ad opera di Ugo Capeto, attorno al 990. Il figlio di Ugo di Ponthieu, Enguerrand, prese il titolo di \"conte di Ponthieu\" solo nel 1024.\nIl Ponthieu in seguito gioc\u00f2 un piccolo ma importante ruolo negli avvenimenti che portarono alla conquista normanna dell'Inghilterra del 1066: Harold Godwinson, uno dei pretendenti alla Corona inglese, fece naufragio sulle coste del Ponthieu nel 1064 e fu preso prigioniero da Guido, l'allora conte. Guglielmo duca di Normandia, poi Guglielmo I d'Inghilterra, scoprendo della cattura di Harold, invi\u00f2 messaggeri a reclamare l'ostaggio, e lo costrinse quindi a giurargli appoggio nelle rivendicazioni al trono d'Inghilterra. Harold torn\u00f2 quindi in patria, e alla morte di Edoardo il Confessore si fece proclamare re. Guglielmo, appresa la notizia dell'incoronazione, invi\u00f2 messaggeri in Inghilterra per ricordare ad Harold il giuramento prestato, e poi in tutta Europa per denunciarne lo spergiuro; infine, con l'approvazione di Papa Alessandro II, organizz\u00f2 l'invasione dell'Inghilterra: la flotta si riun\u00ec al porto di Saint-Valery-sur-Somme, che apparteneva al conte di Ponthieu, fu da questi rifornita, e Abbeville fu punto di raccolta per l'esercito. Guglielmo diede battaglia ad Hastings il 14 ottobre 1066 e Harold mor\u00ec nello scontro. Lo stesso conte Guido prese parte alla spedizione e combatt\u00e9 ad Hastings.\nIl territorio circostante Abbeville divenne, nel 1096, zona di concentramento per le truppe che il duca di Normandia, il conte di Fiandra e il conte di Boulogne, Goffredo di Buglione, dovevano fornire per la conquista della Terra santa in quella che sarebbe stata la Prima crociata. Lo stesso Goffredo, alla testa di una folla di armati proveniente dall'Artois e dal Boulonnais, entr\u00f2 nella capitale del Ponthieu dove venne ricevuto dal conte Guido, e fra le sue mura pass\u00f2 in rivista i crociati.\nLa contea pass\u00f2 alla famiglia Montgommery quando la figlia di Guido, Agnese (\u2020 1110), spos\u00f2 verso il 1088 Roberto II di Bell\u00eame, conte di Shrewsbury. Il figlio e successore di Roberto, Guglielmo, fond\u00f2 in Ponthieu due importanti abbazie, quella di Perseigne e quella di Saint-Andr\u00e9-de-Gouffern nella diocesi di S\u00e9ez. Durante il suo governo, segnato dai conflitti coi vicini, in numerose occasioni la contea, e la stessa Abbeville, videro saccheggi e distruzioni: nel 1131 Ugo III di Campdavaine, alleato di Guglielmo, assalt\u00f2 l'abbazia di Saint-Riquier, dove si erano rifugiati numerosi signori suoi nemici, e la distrusse.\nNel 1221 re Filippo Augusto confisc\u00f2 il Ponthieu alla contessa Maria, figlia di Guglielmo II e moglie di Simone di Dammartin, che si era schierato dalla parte di Giovanni d'Inghilterra a Bouvines; solo nel 1230, e accettate le dure condizioni poste dal successivo monarca, Luigi VIII, Maria ebbe di nuovo la contea. La contessa spos\u00f2 in seconde nozze Mathieu de Montmorency, secondogenito del connestabile Mathieu \"le Grand\", e cedette verso il 1244 a Roberto I d'Artois numerosi feudi del Ponthieu situati oltre l'Authie: il fiume, e la strada di Beaurain, formarono da allora definitivamente il limite nordorientale della Piccardia; tale vendita fu oggetto di forti contestazioni, per porre fine alle quali Luigi IX ordin\u00f2 nel 1249 che il conte Roberto I d'Artois, suo fratello, godesse del diritto di giustizia sul fiume Authie.\nIl Ponthieu pass\u00f2 temporaneamente al regno di Castiglia, quando la figlia di Maria, Giovanna di Dammartin, spos\u00f2 Ferdinando III, per poi lasciare il trono alla morte del marito e riprendere possesso della contea.\nNel 1259 Enrico III d'Inghilterra incontr\u00f2 Luigi IX ad Abbeville, e concluse un trattato rinunciando a ogni pretesa sulle provincie a nord della Charente; Luigi in cambio restitu\u00ec le province situate a sud di tale fiume, con Limosino, P\u00e9rigord, Quercy, Agenais e Saintonge, a condizione di ricevere l'omaggio dal sovrano inglese. Enrico si genuflesse davanti al re di Francia, riconoscendosi suo vassallo per tutti i possedimenti continentali, dopodich\u00e9 prese posto, in qualit\u00e0 di duca di Guienna, tra i pari del regno. Il trattato, se pure pose temporanea fine ad un periodo di lotte durato oltre ottant'anni, ribad\u00ec il ruolo di feudo dei possedimenti inglesi in Francia lasciando inalterate le ragioni di conflittualit\u00e0 fra le due potenze.\nAlla morte di Giovanna, sua figlia Eleonora eredit\u00f2 la contea, e quando nel 1254 spos\u00f2 Edoardo, futuro re d'Inghilterra, port\u00f2 in dote il Ponthieu ai Plantageneti.\nGuerra dei cent'anni.\nDurante la guerra dei cent'anni il Ponthieu cambi\u00f2 di mano varie volte, sebbene gli inglesi ne ebbero il controllo dal 1279 al 1369, poi fino al 1435; durante il dominio inglese Abbeville fu la capitale.\nA fine agosto del 1346, durante la sua campagna in terra francese, Edoardo III d'Inghilterra raggiunse il Ponthieu, dove restaur\u00f2 la fortezza di Crotoy. Forz\u00f2 il passaggio della Somme al guado di Blanchetaque, entr\u00f2 in contatto con l'esercito guidato da Filippo VI di Francia nei pressi di Cr\u00e9cy-en-Ponthieu, combattendo la famosa battaglia di Cr\u00e9cy.\nNel 1360 il trattato di Br\u00e9tigny fra Giovanni II di Francia e Edoardo III d'Inghilterra diede nuovamente agli inglesi il controllo del Ponthieu (con la Guascogna e Calais), in cambio della rinuncia alle pretese di Edoardo sul trono francese; questi accett\u00f2 i territori ma non tenne fede al patto.\nNel 1372 un esercito inglese agli ordini di Robert Knolles invase il Ponthieu, dando alle fiamme la citt\u00e0 di Le Crotoy prima di attraversare la Somme al guado di Blanchetaque.\nNel 1435 Carlo VII di Francia convinse Filippo III di Borgogna a rompere l'alleanza con gli inglesi in cambio del possesso del Ponthieu, il che diede un contributo notevole alla fine del ruolo inglese nel conflitto."}
{"id": "1889102", "revid": "287204", "url": "https://it.wikipedia.org/wiki?curid=1889102", "title": "Heterokonta", "text": "Gli eteroconti formano una linea importante di eucarioti, nel clade dei cromalveolati.\nThomas Cavalier-Smith ha riconosciuto la peculiarit\u00e0 del gruppo e ha proposto di chiamare il gruppo Heterokonta, dal momento che una caratteristica del gruppo \u00e8 quella di avere due flagelli differenti.\nUn altro nome per indicare lo stesso gruppo \u00e8 Stramenopiles. l termine \u00e8 stato coniato da David J. Patterson in modo informale dal latino \"stramen\", \"paglia\" e \"pilus\", \"pelo\". L'aggettivo derivato da \"stramen\" \u00e8 \"stramineus\". Un termine pi\u00f9 corretto sarebbe quindi Straminopili.\nAttualmente il gruppo comprende circa 10.500 specie, perlopi\u00f9 alghe.\nCaratteristiche.\nGli stramenopili sono cromalveolati con cloroplasti circondati da quattro membrane, che vengono contate dalla pi\u00f9 esterna alla pi\u00f9 interna. La prima membrana \u00e8 in continuit\u00e0 con la membrana nucleare, derivata dal reticolo endoplasmatico della cellula ospitante. La seconda membrana presenta una barriera tra il lume del reticolo endoplasmatico della cellula e l'endosimbionte primario, ovvero il cloroplasto vero e proprio, racchiuso tra le due successive membrane, tra le quali si trovano le membrane dei tilacoidi. Da tutto questo sembra che il cloroplasto degli stramenopili derivi dall'ingestione di una cellula eucariote di una rodofita unicellulare.\nI cloroplasti contengono clorofilla a e c e un pigmento chiamato fucoxantina che d\u00e0 loro un caratteristico colore bruno.\nCellule motili.\nMolti eteroconti sono unicellulari flagellati (e quindi, nelle classificazioni precedenti trovavano spazio tra i protozoi flagellati e altri) sono organismi pluricellulari che producono, a un certo punto del loro ciclo vitale, cellule flagellate. Il nome di eteroconti deriva dal fatto che i flagelli differiscono, a coppie, per la forma, orientazione e funzionamento. Quello orientato anteriormente presenta dei mastigonemi, una specie di peluria tubolare tripartita. L'altro flagello \u00e8 liscio e di solito di dimensioni ridotte, fino ad essere ridotto a un corpo basale.\nI mastigonemi sono costituiti da glicoproteine nel reticolo endoplasmatico della cellula prima di essere portati in superficie. Quando il flagello anteriore si muove, i mastigonemi creano una corrente all'indietro, spingendo la cellula in acqua o portando del cibo. Alcuni membri del gruppo, come le diatomee pur non avendo flagelli eteroconti, hanno queste strutture tripartite, che possono essere cos\u00ec considerate come la caratteristica principale del gruppo."}
{"id": "1889105", "revid": "2373", "url": "https://it.wikipedia.org/wiki?curid=1889105", "title": "Stramenopiles", "text": ""}
{"id": "1889107", "revid": "1086846", "url": "https://it.wikipedia.org/wiki?curid=1889107", "title": "Udinese Calcio 2002-2003", "text": "Questa voce raccoglie le informazioni riguardanti lUdinese Calcio nelle competizioni ufficiali della stagione 2002-2003.\nMaglie e sponsor.\nIl fornitore di materiale tecnico per la stagione 2002-2003 fu Le Coq Sportif, mentre lo sponsor ufficiale fu Bernardi.\nOrganigramma societario.\nArea direttiva\nArea tecnica\nArea sanitaria"}
{"id": "1889109", "revid": "56620", "url": "https://it.wikipedia.org/wiki?curid=1889109", "title": "Contea di Ponthieu", "text": ""}
{"id": "1889110", "revid": "114387670", "url": "https://it.wikipedia.org/wiki?curid=1889110", "title": "Salvatore Magar\u00f2", "text": "Biografia.\nConsigliere comunale di Castiglione Cosentino dal 1980 al 1985, \u00e8 stato eletto sindaco del comune per quattro legislature, negli anni dal 1985 al 1992 e dal 1995 al 2004. Consigliere della Provincia di Cosenza dal 1985 al 1995, \u00e8 stato poi eletto presidente della Provincia.\n\u00c8 consigliere regionale della Calabria dal 2005 al 2014. Eletto la prima volta nella lista dei Socialisti Calabresi, ha ricoperto la carica di Presidente della Commissione \"Riforme e decentramento\" ed \u00e8 stato componente del Comitato di coordinamento istituzionale.\nNel 2010 \u00e8 stato eletto nella circoscrizione di Cosenza per la lista di centrodestra \"Scopelliti Presidente\", con 5.033 preferenze. Presiede la Commissione contro la 'ndrangheta. Ha iniziato la sua carriera politica nel PSI, poi, dopo una esperienza con i radicali (la rosa nel pugno) \u00e8 approdato al centro-destra per poi ricandidarsi alle ultime regionali del 2014 con il centro-sinistra e ottenere 3.271 preferenze. Non \u00e8 stato rieletto.\nNel maggio 2019 si ricandida alle elezioni comunali del suo comune di appartenenza, dove vincer\u00e0 diventando per la quinta volta Sindaco."}
{"id": "1889115", "revid": "465169", "url": "https://it.wikipedia.org/wiki?curid=1889115", "title": "Top Gun (colonna sonora)", "text": "Top Gun \u00e8 la colonna sonora del film \"Top Gun\", prodotto dalla Columbia Records nel 1986. L'album fu capace di stazionare per diverse settimane alla prima posizione della classifica statunitense Billboard 200.\nDescrizione.\nLa versione originale del disco comprendeva solo dieci canzoni; nel 1999 e nel 2006 vennero pubblicate delle versioni estese contenenti cinque tracce bonus, che, sebbene presenti nella pellicola, non sono state composte appositamente per il film. Dall'album sono stati estratti i singoli \"Take My Breath Away (Love Theme from Top Gun)\", \"Danger Zone\" ed \"Heaven in Your Eyes\", capaci di raggiungere rispettivamente la 1\u00aa, la 2\u00aa e la 12\u00aa posizione in classifica. Prodotta da Giorgio Moroder per i Berlin, \"Take My Breath Away\" venne premiata con l'Oscar alla migliore canzone nel 1987.\nDato il grande successo di \"Take my Breath Away\" usc\u00ec in contemporanea la cover italiana \"Toglimi il respiro\" cantata da Cristiano Malgioglio.\nRicordata come una delle pi\u00f9 belle colonne sonore di tutti i tempi, secondo AllMusic \"Top Gun\" \"rimane un artefatto per eccellenza di met\u00e0 anni ottanta\" mentre i suoi singoli \"continuano a definire il sound bombastico e melodrammatico che ha dominato le classifiche pop dell'epoca\"."}
{"id": "1889118", "revid": "253269", "url": "https://it.wikipedia.org/wiki?curid=1889118", "title": "Hayley Mills", "text": "Biografia.\nFiglia dell'attore John Mills e della commediografa Mary Hayley Bell (e sorella di Juliet, anch'ella attrice), all'et\u00e0 di 12 anni venne scritturata da J. Lee Thompson per il ruolo di protagonista nel film \"Questione di vita o di morte\" (1959), nonostante il regista stesse cercando un ragazzo. Grazie a quell'interpretazione nel film - in cui recit\u00f2 accanto al padre - venne notata da Lillian Bounds, moglie di Walt Disney, che la propose al marito come protagonista de \"Il segreto di Pollyanna\" (1960) di David Swift. La pellicola ebbe un grande successo e la Mills divenne popolare negli Stati Uniti, ricevendo anche uno speciale Oscar giovanile per la sua interpretazione.\nWalt Disney scrittur\u00f2 la giovanissima attrice per un'altra pellicola da protagonista, nel doppio ruolo delle gemelle Sharon e Susan, in \"Il cowboy con il velo da sposa\" (1961) con protagonisti Brian Keith e Maureen O'Hara; oltre al grande successo del film, diretto ancora da David Swift, il brano in esso cantato dalla Mills, \"Let's Get Together\", arriv\u00f2 ai primi posti nelle classifiche di vendita, portando all'incisione di un intero album intitolato \"Let's Get Together with Hayley Mills\".\nLa Mills interpret\u00f2 altre quattro pellicole Disney nei sei anni successivi, tra cui \"Giallo a Creta\" (1964) di James Neilson e \"F.B.I. - Operazione gatto\" (1965) di Robert Stevenson, divenendo cos\u00ec la pi\u00f9 popolare attrice ragazzina di quegli anni; in quel periodo venne scritturata anche in pellicole non prodotte dalla Disney e talora affiancata dal padre, come in \"Il giardino di gesso\" (1964) di Ronald Neame, ove recit\u00f2 anche con Deborah Kerr, e \"Crociera imprevista\" (1965) di Richard Thorpe, o in film tratti da opere della madre, come \"Whistle Down the Wind\" (1961) di Bryan Forbes. Si racconta inoltre che lei fosse stata la prima scelta di Stanley Kubrick per il suo \"Lolita\" (1962), nel ruolo andato poi a Sue Lyon dopo il veto posto da Walt Disney.\nNel 1966, alla scadenza del contratto con la Disney, torn\u00f2 in Inghilterra, dove recit\u00f2 sia sul grande schermo che sul palcoscenico: in quello stesso anno debutt\u00f2 infatti in una versione teatrale di Peter Pan. Negli anni ottanta-novanta, oltre a recitare nel film \"Appuntamento con la morte\" (1988) di Michael Winner, accett\u00f2 di recitare in tre film televisivi realizzati come sequel de \"Il cowboy con il velo da sposa\", oltre a partecipare come \"guest star\" ad alcune serie e miniserie per la televisione americana, fra cui \"La signora in giallo\". Dal 2007 al 2012 fu nel \"cast\" della serie televisiva \"Cuore d'Africa\", dove interpret\u00f2 il ruolo di Caroline Black.\nVita privata.\nA 20 anni conobbe sul set il regista Roy Boulting; dal loro matrimonio, celebrato nel 1971, la Mills ebbe un figlio, Crispian Mills, nato nel 1973 e divenuto poi leader della band musicale Kula Shaker. Dopo la separazione da Boulting (da cui divorzier\u00e0 nel 1977), la Mills ebbe una relazione dal 1975 al 1984 con l'attore inglese Leigh Lawson, con il quale ebbe un altro figlio, Jason, nato nel 1976. Nel 1997 ha sposato l'attore Firdous Bamji.\nDoppiatrici italiane.\nNelle versioni in italiano dei suoi film, Hayley Mills \u00e8 stata doppiata da:"}
{"id": "1889119", "revid": "729019", "url": "https://it.wikipedia.org/wiki?curid=1889119", "title": "Carcinoma duttale infiltrante", "text": "Il Carcinoma duttale infiltrante in campo medico, \u00e8 una forma di carcinoma della mammella, la pi\u00f9 diffusa, con il 65-80% dei casi (mediamente 75%).\nTipologia.\nSi suddivide in tre forme (grado di differenziazione) a seconda dello sviluppo a cui sono correlate prognosi diverse.\nSintomatologia.\nSpesso si manifesta con altre forme tumorali e questo aumenta la possibilit\u00e0 di recidive, come ad esempio il carcinoma lobulare, presente in combinazione anche negli uomini. Le caratteristiche di tale tumore sono la calcificazione mentre le dimensioni sono molto variabili.\nEsami.\nPer una corretta diagnosi occorrono diversi esami:\nEcografia\nRisonanza Magnetica\nTerapia.\nIl trattamento solitamente \u00e8 di natura chirurgica; l'intervento di scelta \u00e8 costituito dalla mastectomia o dalla quadrantectomia (rimozione di parte di un quadrante della mammella, rimodellamento ed eventuale riposizionamento del capezzolo) seguita nel caso da radioterapia o chemioterapia a seconda dei recettori."}
{"id": "1889124", "revid": "219110", "url": "https://it.wikipedia.org/wiki?curid=1889124", "title": "Aeroporto di Bucarest-Henri Coand\u0103", "text": "L'Aeroporto di Bucarest-Henri Coand\u0103, conosciuto anche come Aeroporto di Bucarest-Otopeni , \u00e8 il principale aeroporto che serve la citt\u00e0 di Bucarest, capitale della Romania. \u00c8 intitolato a Henri Coand\u0103, (1886-1972), ingegnere, scienziato e pioniere dell'aerodinamica rumeno.\nStoria.\nSull'area su cui oggi si trova l'aeroporto esisteva un impianto militare con una pista di 1.200 metri, utilizzato tra il 1940 ed il 1944 dall'aviazione del Terzo Reich e poi, dalla fine della seconda guerra mondiale al 1965 dall'aviazione militare romena.\nNel 1965 apparve evidente che l'allora unico aeroporto civile di Bucarest, l'Aeroporto di Bucarest B\u0103neasa (oggi Aeroporto Internazionale Aurel Vlaicu), non sarebbe stato pi\u00f9 sufficiente a reggere il crescente traffico aereo, e venne decisa la costruzione di un nuovo aeroporto. La scelta cadde sull'esistente struttura militare di Otopeni: i lavori durarono circa 4 anni e si focalizzarono sulla realizzazione del terminal passeggeri e sull'allungamento a 3.500 metri della pista.\nNel 1969 partirono i primi voli civili, ma i passeggeri utilizzarono temporaneamente il terminal merci, in quanto il terminal passeggeri venne inaugurato soltanto l'anno dopo, il 13 aprile 1970. Il 2 agosto 1969 era per\u00f2 stata inaugurata la sala dedicata al ricevimento ufficiale delle personalit\u00e0 in occasione della visita del presidente degli Stati Uniti d'America Richard Nixon.\nUn nuovo sviluppo avvenne nel 1986, con l'inaugurazione della seconda pista, di dimensioni uguali e parallela alla precedente, che consent\u00ec di raggiungere la capacit\u00e0 di 35 movimenti aerei all'ora.\nNel settembre 2004 il nome dell'aeroporto \u00e8 stato cambiato quando, in occasione del 35\u00ba anniversario dell'operativit\u00e0 nell'aviazione civile, l'impianto venne dedicato a Henri Coand\u0103, pioniere dell'aviazione.\nDopo la rivoluzione del 1989 e la caduta del regime comunista, il nuovo governo decise un rilevante piano di investimenti sull'aeroporto: venne costituita una joint-venture italo-romena, comprendente tra le altre le societ\u00e0 italiane Italstrade S.p.A. (ora Astaldi S.p.A.) e SEA S.p.A. Il piano, pur con qualche rallentamento dovuto anche a problemi finanziari, \u00e8 proseguito fino ad oggi e sono tuttora in corso ulteriori lavori che prevedono la costruzione di un nuovo terminal passeggeri (2015), la costruzione di una piattaforma intermodale cargo (2012), la modernizzazione dei sistemi di collegamento dell'aeroporto con la citt\u00e0 (2015).\nNel triennio 2008-2011 sono terminati i lavori di costruzione della nuova aerostazione e nel 2012 quelli della costruzione del nuovo terminal partenze, dotato di un nuovo sistema di smistamento bagagli.\nProgetti.\n\u00c8 in programma, con l'ultima fase del piano di sviluppo avviato nel 1991, la realizzazione di una bretella stradale diretta dalla nuova autostrada in fase di costruzione e di un collegamento tramite metropolitana, con la realizzazione di una nuova linea che unir\u00e0 la stazione ferroviaria principale (\"Gara de Nord\") con l'aeroporto di Otopeni, passando sia per il centro della citt\u00e0 (\"Pia\u0163a Universit\u0103\u0163ii\") che per l'aeroporto di B\u0103neasa.\nCollegamenti con Bucarest.\nL'aeroporto si trova lungo la strada nazionale che collega Bucarest a Ploie\u0219ti, a 16,5\u00a0km di distanza dal centro di Bucarest, a cui \u00e8 collegato mediante un servizio di autobus (linea espressa 783) gestito dalla RATB, oppure tramite un collegamento ferroviario dalla stazione Bucarest Gara de Nord (\"Henri Coand\u0103 Express\") gestito dalle CFR. Il collegamento tra la stazione Bucarest Gara de Nord e l'aeroporto \u00e8 assicurato anche mediante la linea espressa 780."}
{"id": "1889125", "revid": "106908", "url": "https://it.wikipedia.org/wiki?curid=1889125", "title": "Aeroporto di Bucarest Otopeni", "text": ""}
{"id": "1889128", "revid": "106908", "url": "https://it.wikipedia.org/wiki?curid=1889128", "title": "Aeroporto Internazionale Henri Coanda", "text": ""}
{"id": "1889129", "revid": "228587", "url": "https://it.wikipedia.org/wiki?curid=1889129", "title": "Mazza (disambigua)", "text": ""}
{"id": "1889135", "revid": "28402", "url": "https://it.wikipedia.org/wiki?curid=1889135", "title": "Tavola a vela", "text": ""}
{"id": "1889139", "revid": "120826638", "url": "https://it.wikipedia.org/wiki?curid=1889139", "title": "Il professore (Bront\u00eb)", "text": "Il professore, edito in Italia anche col titolo Quel dolce sorriso, \u00e8 il primo romanzo di Charlotte Bront\u00eb, anche se fu pubblicato solo dopo la sua morte.\nTrama.\nIl giovane William Crimsworth manda all'amico Charles una lettera in cui spiega perch\u00e9 ha rifiutato la proposta dello zio, che lo voleva ecclesiastico, e narra del suo primo incontro con il ricco fratello Edward, l'unico parente che gli \u00e8 rimasto dopo aver completato gli studi in collegio. In cerca di lavoro, viene assunto come contabile nell'azienda del fratello, che diviene ben presto geloso della sua istruzione e della sua intelligenza, e gli fa subire cos\u00ec soprusi e umiliazioni. Grazie all'interessamento del signor Hunsden, un giovane dell'alta societ\u00e0, William pu\u00f2 abbandonare il suo lavoro e venire impiegato come insegnante in un collegio maschile in Belgio.\nLa scuola \u00e8 diretta dall'amichevole signor Pelet, il quale tratta William con educazione e delicatezza. In poco tempo i meriti del professore giungono alle orecchie della signorina Reuter, direttrice della vicina scuola femminile, che offre al giovane un posto nel suo istituto. William accetta e si invaghisce di lei, ma patisce un'amara delusione quando la sente parlare con Pelet del loro imminente matrimonio. Da quel momento assume nei confronti della Reuter un atteggiamento freddo, cominciando oltretutto a intravederne la vera natura. La donna, invece, mantiene i suoi modi affabili e tiene sempre William in ottima considerazione, al punto da affidargli come discente la giovane insegnante Frances, desiderosa di perfezionare il suo inglese. William apprezza molto la dignit\u00e0 e l'intelligenza di Frances, innamorandosi lentamente.\nGelosa delle attenzioni che William riserva a Frances, la signorina Reuter la fa allontanare dalla scuola con un pretesto, senza rivelare a William dove si trovi; presto questi scopre che la Reuter si \u00e8 a sua volta innamorata di lui. Non volendo entrare in conflitto con Pelet, William lascia la sua scuola e va in cerca di Frances. La trova infine in un cimitero riconcilandosi con lei. In seguito, il professore viene ingaggiato in un nuovo collegio, dove la paga \u00e8 piuttosto alta. Alla fine, lui e Frances hanno un bambino e aprono una scuola insieme; la famiglia si garantisce la tranquillit\u00e0 economica, gira per l'Inghilterra e si stabilisce infine in campagna, vicino all'abitazione del signor Hunsden.\nAnalisi.\nInteressante l'esposizione arricchita da diversi dialoghi redatti in lingua francese. Ne emerge la spiccata cultura anglicana della scrittrice la quale critica apertamente la cultura cattolica probabilmente influenzata dalle vicissitudini della corona inglese nel periodo.\nL'assunzione di una identit\u00e0 maschile favorisce all'autrice il racconto della sua esperienza di docente in Belgio dove si \u00e8 innamorata del suo maitre."}
{"id": "1889140", "revid": "28402", "url": "https://it.wikipedia.org/wiki?curid=1889140", "title": "Sport individuali", "text": ""}
{"id": "1889147", "revid": "6923", "url": "https://it.wikipedia.org/wiki?curid=1889147", "title": "Capex", "text": "Capex (contrazione da CAPital EXpenditure, cio\u00e8 le spese in conto capitale) indica in economia aziendale l'ammontare di flusso di cassa che una societ\u00e0 impiega per acquistare, mantenere o implementare le proprie immobilizzazioni operative, come edifici, terreni, impianti o attrezzature.\nDescrizione.\nIn generale si pu\u00f2 parlare di spese in conto capitale quando il bene \u00e8 stato appena acquistato oppure quando il flusso di cassa \u00e8 stato impiegato al fine di estendere la vita utile di un bene esistente.\nRegole contabili.\nAi fini fiscali, il Capex \u00e8 un costo che non pu\u00f2 essere dedotto nell'anno in cui \u00e8 pagato o sostenuto e deve essere capitalizzato. La regola generale \u00e8 che se la vita utile della propriet\u00e0 acquisita \u00e8 maggiore dell'anno imponibile, il costo deve essere capitalizzato. I costi legati alle spese in conto capitale sono quindi ammortizzati o svalutati nel corso della vita del bene in questione.\nLe spese in conto capitale comprendono gli importi spesi per: \nUna domanda ricorrente per la contabilit\u00e0 di una qualsiasi societ\u00e0 \u00e8 se determinati costi debbano essere capitalizzati o spesati in economico. I costi spesati in conto economico appaiono in bilancio semplicemente come costi relativi al periodo in cui sono stati sostenuti. I costi capitalizzati, invece, sono ammortizzati o svalutati nel corso di pi\u00f9 esercizi. La maggior parte dei normali costi aziendali possono essere sia spesati in conto economico che capitalizzati, ma alcuni costi potrebbero essere contabilizzati in entrambi i modi, in base alle preferenze dell'azienda. Anche gli interessi capitalizzati, se applicabili, sono distribuiti durante la vita utile del bene. La contropartita delle spese in conto capitale \u00e8 la spesa operativa o costo operativo (Opex)."}
{"id": "1889150", "revid": "599013", "url": "https://it.wikipedia.org/wiki?curid=1889150", "title": "Massiccio del Grappa", "text": "Il Massiccio del Grappa \u00e8 un gruppo montuoso delle Prealpi Venete, posto in Veneto tra le provincie di Vicenza, Belluno e Treviso, la cui cima principale \u00e8 il Monte Grappa.\nGeografia.\nMassiccio del Grappa.\nIl Massiccio del Grappa si colloca sulla catena delle Prealpi Venete tra la pianura veneta a sud ed i territori centro-alpini a nord. Il fiume Brenta lo divide ad ovest dall'altopiano di Asiago, mentre ad est \u00e8 il fiume Piave a tracciarne il confine e a separarlo dal gruppo Cesen-Visentin. A nord troviamo il Lago del Corlo e la Conca di Feltre. \nIl Massiccio, un tempo noto come \"Alpe Madre\", \u00e8 suddiviso fra tre province: Vicenza ad ovest, Treviso a sud e Belluno a nord-est. La sua vetta, in localit\u00e0 Cima Grappa, misura s.l.m. ma il suo territorio \u00e8 caratterizzato dalla presenza di molte altre cime, tra le principali:\nIl versante meridionale.\nIl versante meridionale del Massiccio del Grappa si estende dal fiume Brenta ad ovest al fiume Piave ad est e comprende piccoli centri distribuiti sul pedemonte ed un territorio che scende, smorzato da colline, verso la pianura veneta.\nRitroviamo in questa cintura i comuni di Pieve del Grappa, Borso del Grappa, Pederobba, Possagno, Cavaso del Tomba, Romano d'Ezzelino e Pove del Grappa. Importanti centri limitrofi, soprattutto per l'interesse turistico, sono Bassano del Grappa, Castelfranco Veneto, Valdobbiadene, Marostica, Asolo e Maser.\nGeologia.\nLa sua origine \u00e8 da attribuire all'orogenesi alpina, lo scontro - tuttora in atto - fra la zolla del continente africano e quella europea. Le rocce che compongono il Massiccio sono infatti di origine marina. Questi sedimenti hanno subito nei tempi geologici, attraverso la diagenesi, una notevole cementificazione e successivamente vennero sollevati a causa di queste spinte che determinarono l'innalzamento della catena alpina. Sul massiccio sono presenti calcari oolitici di et\u00e0 giurassica, calcari nodulari e selciferi e nelle parti pi\u00f9 alte calcari et\u00e0 giurassico-cretacica (\u201cBiancone\u201d).\nI principali tipi di rocce che ritroviamo oggi nel Grappa sono:\nInoltre il Massiccio del Monte Grappa \u00e8 stato interessato, durante il corso dei secoli, da diversi agenti esogeni che hanno contribuito alla modifica della sua struttura morfologica:\nFlora.\nLa posizione geografica del monte Grappa e di tutto il versante meridionale del massiccio, a ridosso della pianura veneta fa di esso un'area particolarmente ricca, sia dal punto di vista floristico, sia da quello vegetazionale. Infatti, le condizioni climatiche derivanti dalla sua ubicazione hanno favorito l'integrazione della vegetazione di macchia arbustiva, tipica delle zone mediterranee, con le formazioni boreali montane che occupano spazi relativamente ristretti nei quali troviamo boschi a prevalenza di conifere e arbusteti subalpini, propri delle zone lungamente innevate. Alberi e arbusti tipici sono l'abete bianco, l'abete rosso, il faggio; i fiori tipici sono invece la soldanella, il botton d'oro, la clematide e il fior di stecco.\nFauna.\nAnche dal punto di vista faunistico in Grappa si riscontra una certa ricchezza. Tra le specie animali presente troviamo il capriolo, il camoscio, il muflone ed il cervo; si possono osservare rapaci quali la poiana, il falco pellegrino, l'aquila reale ed il gufo reale; infine, tra gli altri, lo scoiattolo, la volpe, il tasso, il ramarro e molteplici specie di libellule. Inoltre, dopo 200 anni di assenza, \u00e8 ritornata la presenza del lupo ed \u00e8 presente anche il gatto selvatico, e l'istrice.\nClima.\nIl monte Grappa si erge a ridosso della pianura veneta. Dai dati delle stazioni si evince che il clima del Grappa presenta spesso condizioni meteorologiche estremamente variabili, in quanto fortemente influenzato dalla provenienza dei venti. Il clima \u00e8 in estate piuttosto secco e ventilato, mentre nelle rimanenti stagioni le precipitazioni sono abbondanti con picchi nel periodo autunnale e primaverile e con frequente presenza di nebbia. La media neve si aggira tra 60 e 70 centimetri annui. \nI valori estremi di temperatura (dal 2011) sono stati misurati il 22 agosto 2011 e il 27 febbraio 2018 con rispettivamente 26,9 C\u00b0 e -18,1 C\u00b0. \nStoria.\nTeatro di scontri decisivi nel corso della Prima guerra mondiale e alcuni avvenimenti della Seconda guerra mondiale, \u00e8 conosciuto a molti per il sacrario militare del monte Grappa che contiene resti di militari italiani e austroungarici assieme ad un museo della Grande Guerra. Famoso \u00e8 anche il Sacello della Madonna Ausiliatrice inaugurato il 4 agosto 1901 dal cardinale Giuseppe Sarto (poi papa Pio X). La statua fu mutilata durante il primo conflitto mondiale, ma venne poi ricollocata nel 1921. Alla Madonnina del Grappa \u00e8 dedicata l'Opera assistenziale fondata, subito dopo la Guerra, da don Giulio Facibeni, appunto col nome Opera della Divina Provvidenza Madonnina del Grappa.\nNella prima guerra mondiale, dopo la sconfitta italiana di Caporetto, la cima divent\u00f2 il perno della difesa italiana, tanto che gli austroungarici tentarono inutilmente e pi\u00f9 volte di conquistarlo, anche con l'ausilio di truppe tedesche (tra cui la presenza di Erwin Rommel) per poi avere accesso alla pianura veneta. A difesa del Monte Grappa vennero chiamati i resti della IV armata che aveva combattuto sulle Tofane e sul Col di Lana.\nOrganizzazioni coinvolte.\nPrima guerra mondiale.\nA met\u00e0 del 1918 venne chiamato a comandare la difesa del monte Grappa il Generale Gaetano Giardino, oggi sepolto sul Sacrario Militare in cima Grappa. \nCostruendo caverne nella roccia e postazioni fisse di artiglieria, dalla cima gli italiani dominavano e tenevano sotto controllo il fronte sino al Montello, lungo una linea che partiva dal monte Valderoa e andava fino a colle Caprile. Battaglie sanguinose si svolsero sui dossi e contrafforti che caratterizzano il massiccio, come il Monte Pertica, il Col della Beretta, il Monte Tomba. L'opera bellica pi\u00f9 rilevante \u00e8 la Galleria Vittorio Emanuele (visitabile), attrezzata con cisterne d'acqua, infermerie, alloggiamenti, che attraversa il sottosuolo di Cima Grappa affacciandosi sulle linee con innumerevoli cannoniere e osservat\u00f2ri di tiro.\nSeconda guerra mondiale.\nNel corso della Seconda Guerra mondiale il Grappa fu rifugio delle formazioni partigiane. Proprio sul Grappa venne effettuata una sanguinosa retata dai nazisti e dai fascisti fedeli alla Repubblica di Sal\u00f2. I combattenti che non vennero uccisi sul posto, vennero impiccati pubblicamente nella vicina Bassano del Grappa. I nazifascisti impiegarono nell'operazione da 15000 a 20000 uomini, per scovare e affrontare i 1.500 partigiani celati nei borghi e nelle pendici della montagna.\nNATO.\nNel secondo dopoguerra, a seguito della guerra fredda, venne costruita sul monte Grappa l'area controllo del \"64\u00ba gruppo IT (intercettatori teleguidati)\" addetto alla gestione delle rampe di lancio per missili Nike Hercules (ubicate in localit\u00e0 \"Forcelletto\") per la difesa antiaerea, la base venne smantellata alla fine degli anni settanta e pass\u00f2 in gestione all'ENAV negli anni ottanta; \u00e8 tuttora in stato di abbandono ma ne \u00e8 stata annunciata la demolizione.\nMonumenti e luoghi di interesse.\nSacrario Militare del Grappa.\nSulla cima pi\u00f9 elevata sorge un sacrario militare, progettato dall'architetto Giovanni Greppi con la collaborazione dello scultore Giannino Castiglioni e inaugurato il 22 settembre 1935.\nNel corpo centrale del monumento sono custoditi i resti di 12.615 caduti, di cui 10.332 sono ignoti. Il monumento \u00e8 composto da cinque gironi concentrici posizionati uno sopra all'altro in modo da formare una piramide. Nella sommit\u00e0 sorge il sacello della \"Madonnina del Grappa\".\nMusei del Territorio.\n\"Museo storico della guerra 1915 - 1918\"\nVia del Covolo\nCima Grappa \nAperto dalle 09.00 alle 17.00 \nTelefono 0423-544840\n\"Museo della guerra\"\nP.za San Marco, 28\n31017 Crespano del Grappa (TV) \nAperto: domenica dalle ore 15.00 alle ore 19.00, altri giorni su appuntamento \nTel. 0423 53 85 16\n\"Museo civico storico territoriale alano di Piave \"la grande guerra\"\" \nLocalit\u00e0 Campo \nAlano di Piave (Belluno) \nAperto tutte le domeniche \ndalle 15.00 alle 19.00 \nVisite guidate 0423-86232\nSport praticabili.\nAttivit\u00e0 a piedi.\nLa forte presenza di sentieri e tracciati, soprattutto ex mulattiere, permette che si possano praticare il nordic-walking ed il trekking in estate, come le passeggiate con racchette da neve (ciaspe) e lo sci di fondo in inverno. In particolare riguardo l'escursionismo ed il trekking \u00e8 bene ricordare che il CAI di Bassano ha tracciato negli anni moltissimi sentieri che attraversano anche il territorio di Borso conducendo in vetta.\nIn bicicletta.\nIl Monte Grappa \u00e8 considerato una delle salite pi\u00f9 belle d'Italia; la sua lunghezza ed il dislivello ne fanno una salita impegnativa, da qualsiasi versante si affronti.\nQuello \"classico\" corrisponde alla \"strada Cadorna\", fatta costruire in epoca bellica dall'omonimo generale per raggiungere la sommit\u00e0 del massiccio. L'ascesa parte dal centro di Romano d'Ezzelino e raggiunge la vetta in quasi 27 chilometri. Le parti pi\u00f9 dure sono quella iniziale (circa 8\u00a0km con una pendenza costantemente attorno al 10%) e la finale, mentre il tratto intermedio presenta anche 3 chilometri di falsopiano. Esistono inoltre alcune manifestazioni dedicate a questa disciplina: tra le principali troviamo la Grappissima e la Monte Grappa Challenge.\nLe ripide pendici del Grappa inoltre sono un paradiso per chi pratica il downhill.\nIl monte Grappa \u00e8 stato negli anni settanta e ottanta pi\u00f9 volte inserito nel percorso del Giro d'Italia, con alcuni arrivi di tappa. Nel 2010 il Giro \u00e8 passato nuovamente per il Grappa, senza raggiungere la cima, nella 14\u00aa tappa da Ferrara ad Asolo e la salita \u00e8 stata affrontata lungo la \"General Giardino\". Il Giro d'Italia 2014 ha affrontato la salita fino a Cima Grappa con una Cronoscalata partita da Bassano del Grappa. Tutti gli anni, nel mese di luglio si disputa la classica corsa per dilettanti Bassano-Monte Grappa. Tra i vincitori, Gino Bartali (1934), Gilberto Simoni e Damiano Cunego (2000).\nArrampicata.\nIn valle Santa Felicita (nei pressi di Romano d'Ezzelino) \u00e8 presente una vasta palestra di roccia su cui si trovano numerose pareti attrezzate per praticare l'arrampicata sportiva. \"\u00c8 una delle palestre storiche e pi\u00f9 conosciute nel Veneto fin dal dopoguerra. Sulle pareti orientali \u00e8 stata installata una breve breve ma impegnativa via ferrata con dislivello di 40 metri che si sviluppa prevalentemente su traversi e pu\u00f2 essere percorsa in circa 30 minuti. Inoltre vi sono attrezzature fisse per le prove di caduta. Vi sono 'vie' di tutte le difficolt\u00e0, sul classico, particolarmente adatte ai principianti\".\nNel versante meridionale del massiccio si trovano due storiche vie ferrate: la Ferrata Sass Brusai e la Ferrata Guzzella, entrambe classificate moderatamente difficili. La Ferrata Sass Brusai risale le pendici sudoccidentali del Monte Boccaor coprendo un dislivello di circa 450 metri per una durata della salita di circa 2 ore.\nVolo libero.\nLo sport del volo libero ha trovato nel comune di Borso del Grappa le condizioni ideali per essere praticato. Questo fenomeno, ormai quasi di massa, riunisce persone di tutti i ceti, uomini e donne dai 16 ai 70 anni, ed \u00e8 oggi frequente scorgere veri stormi di parapendii e deltaplani che veleggiano sopra il massiccio.\nLe ragioni del successo di questa disciplina in questa zona sono essenzialmente tre:\nNel 1979 un gruppo di appassionati di questo sport ha fondato l'associazione sportiva \"Aero Club Montegrappa\", la quale conta oggi, fra uomini e donne provenienti da tutte le province del Veneto, numerosi iscritti.\nL'associazione organizza ogni anno una fra le pi\u00f9 importanti manifestazioni a livello mondiale, denominata \"Trofeo Montegrappa\", unica manifestazione al mondo che raggruppa in due gare concomitanti piloti di parapendio e deltaplano. Grazie alla numerosa presenza di campioni provenienti da ogni nazione, ha fatto conoscere agli appassionati di questo sport di tutti i continenti il territorio del Massiccio con le sue condizioni ideali per il volo libero."}
{"id": "1889151", "revid": "79968", "url": "https://it.wikipedia.org/wiki?curid=1889151", "title": "Diritto Museale", "text": ""}
{"id": "1889158", "revid": "827882", "url": "https://it.wikipedia.org/wiki?curid=1889158", "title": "Nerds", "text": ""}
{"id": "1889161", "revid": "1005847", "url": "https://it.wikipedia.org/wiki?curid=1889161", "title": "Incendio boschivo", "text": "L'incendio boschivo \u00e8 un incendio incontrollato che si sviluppa in un'area ricca di vegetazione combustibile al di fuori dei centro abitato o in una landa ricoperta da alberi ed arbusti. \nDefinizione giuridica.\nL'incendio boschivo \u00e8 definito dall'art. 2 della legge 353/2000 come \u00abun fuoco con suscettivit\u00e0 a espandersi su aree boscate, cespugliate o arborate, comprese eventuali strutture e infrastrutture antropizzate poste all'interno delle predette aree, oppure su terreni coltivati o incolti e pascoli limitrofi a dette aree\u00bb.\nSotto il profilo della responsabilit\u00e0 penale per chi cagioni un incendio, l'art. 423-\"bis\" del codice penale cos\u00ec dispone:\nAi fini dell'integrazione del delitto di incendio boschivo non \u00e8 sufficiente l'atto di appiccare il fuoco, ma occorre che l'evento assuma i caratteri previsti dalla definizione di incendio contemplata dalla legge ossia, secondo la giurisprudenza, un fuoco di vaste dimensioni, che abbia tendenza a diffondersi e sia di difficile spegnimento.\nNella pratica non \u00e8 sempre agevole definire quale sia un incendio boschivo perch\u00e9 \u00e8 necessario fare riferimento all'altro concetto chiave: quello di bosco. La difficolt\u00e0 deriva dal fatto che ciascuna regione italiana ha una propria definizione di bosco. (Le regioni hanno competenza primaria in materia di politiche forestali). A queste definizioni bisogna rifarsi per avere certezza se un incendio che interessa il territorio ricada nel caso di incendio boschivo o nel caso di incendio pi\u00f9 generale."}
{"id": "1889167", "revid": "125892153", "url": "https://it.wikipedia.org/wiki?curid=1889167", "title": "Aureliana Alberici", "text": ""}
{"id": "1889172", "revid": "52076", "url": "https://it.wikipedia.org/wiki?curid=1889172", "title": "In suprema praeminentia dignitatis", "text": ""}
{"id": "1889183", "revid": "110157", "url": "https://it.wikipedia.org/wiki?curid=1889183", "title": "PalaGalassi", "text": "Il PalaGalassi \u00e8 una struttura polifunzionale situata a Forl\u00ec. Chiamato Unieuro Arena dal 21 settembre 2017 per ragioni di sponsorizzazione , era precedentemente conosciuto come PalaCredito di Romagna dal novembre 2009, e ancora prima, come PalaFiera.\nVenne aperto ufficialmente il 29 marzo 1987, in occasione del match di pallacanestro tra Libertas Forl\u00ec (all'epoca sponsorizzata \"Jolly Colombani\", sotto la presidenza di Achille Galassi) e la Standa Reggio Calabria, partita poi vinta dai forlivesi col punteggio di 89-81.\nAttualmente, oltre ad ospitare concerti ed eventi, vi si disputano le partite interne della Yoga Forl\u00ec, squadra della massima serie di pallavolo. In passato fu anche la casa della Libertas Forl\u00ec, squadra di pallacanestro militante per oltre 20 anni fra serie A2 e A1, che fall\u00ec nel 1999: da quell'anno la formazione cestistica fu relegata in terza serie e gioc\u00f2 generalmente al Villa Romiti. Dall'aprile 2010 in poi, la Fulgor Libertas Forl\u00ec (che raccolse in senso figurato l'eredit\u00e0 della vecchia Libertas) ha abbandonato il Palasport Villa Romiti per giocare al PalaFiera (vista anche la promozione in Legadue), cos\u00ec come l'ulteriore continuazione storica Pallacanestro Forl\u00ec 2.015.\nQui si sono inoltre disputate le finali di Coppa Italia di pallacanestro maschile negli anni 1990, 1992, 1993, nonch\u00e9 tutte le edizioni comprese tra il 2001 e il 2006. Nel 2009 ha invece ospitato le \"final four\" di Coppa Italia di pallavolo maschile e le \"final four\" di Coppa Italia di serie A Dilettanti.\nNel 2015 ha ospitato la Final Four del campionato di Serie B di pallacanestro maschile, registrando un sold out nell'incontro fra Fortitudo Bologna e Mens Sana Siena.\nHa ospitato inoltre la Fed Cup nel 2017.\nQuesto palazzetto \u00e8 uno dei 10 pi\u00f9 capienti d'Italia, pu\u00f2 ospitare fino ad un massimo di 7.500 persone con 5.676 posti a sedere. In data 16 giugno 2010, durante la finale promozione fra Fulgor Libertas Forl\u00ec e Fortitudo Pallacanestro Bologna si sono superate le 6000 presenze."}
{"id": "1889185", "revid": "81195", "url": "https://it.wikipedia.org/wiki?curid=1889185", "title": "Taphrina deformans", "text": "Taphrina deformans , comunemente conosciuto come bolla del pesco, \u00e8 un fungo che appartiene alla classe degli Ascomiceti, ordine Taphrinales, famiglia Taphrinaceae.\nQuesto tipo di fungo \u00e8 diffuso in tutte le regioni italiane, tuttavia \u00e8 nelle regioni settentrionali che, per le condizioni climatico-ambientali pi\u00f9 favorevoli, si hanno le infezioni pi\u00f9 pericolose.\nLa Bolla colpisce gli organi verdi della pianta del pesco, come foglie e germogli; in caso di attacchi pi\u00f9 virulenti, e su cultivar particolarmente sensibili, la sintomatologia pu\u00f2 manifestarsi anche su altri organi come i fiori e i frutti.\n\u00c8 la malattia pi\u00f9 importante del pesco per i danni irreversibili che arreca alle foglie che, dopo lo sviluppo del fungo su di esse, seccano e cadono a terra impoverendo o azzerando la produzione dell'anno e, spesso, riducendo anche quella dell'anno successivo per i danni che subisce indirettamente il legno se non vengono effettuati tempestivi trattamenti.\nLa malattia si manifesta al momento in cui germogliano le prime foglioline ed anche successivamente se l'andamento stagionale \u00e8 favorevole allo sviluppo fungino; le foglie attaccate si riconoscono per le loro caratteristiche deformazioni bollose e per la colorazione anomala tendente al rosso, come illustrato nelle immagini a lato.\nSuccede spesso che le deformazioni fogliari della bolla vengano confuse con attacchi di afidi che possono provocare deformazioni fogliari molto simili, ma nel caso della bolla la foglia oltre che deformata diventa carnosa al tatto e croccante- fragile. Inoltre l'attacco di afidi \u00e8 riconoscibile dalla presenza, sulla pagina inferiore, degli afidi stessi.\nSintomi sui germogli.\nIl sintomo tipico \u00e8 quello sui giovani germogli che vengono spesso aggrediti in fase di apertura delle gemme. Quando fuoriescono dalle gemme, i germogli aggrediti sono gi\u00e0 deformati, presentando gi\u00e0 foglioline parzialmente o totalmente trasformate in ammassi di aspetto carnoso e con evidenti alterazioni cromatiche che possono variare dal giallo-arancio al rosso intenso.\nI germogli colpiti arrestano il loro sviluppo e disseccano lentamente nei mesi estivi, con grossi danni sulle piante sia da allevamento che da produzione. Le piccole foglie dei germogli infetti presentano carnosit\u00e0, frattura vitrea e bollosit\u00e0.\nQuando le piante sono in buono stato fitosanitario tendono a reagire alla perdita del cimale con l'emissione di nuovi germogli (in estate); tuttavia questo comporta uno stress per la pianta che riduce le proprie funzioni e di conseguenza la produzione.\nSintomi sulle foglie.\nGli attacchi alle foglie possono avvenire anche in momenti successivi al germogliamento, in questi casi la sintomatologia si manifesta con le stesse modalit\u00e0 descritte per le foglie dei germogli, carnose, con frattura vitrea.\nLe foglie sono generalmente colpite solo in modo parziale e soprattutto gli attacchi non compromettono in modo determinante l'allungamento del germoglio. In ogni caso anche il danno alle foglie comporta un maggiore stress e un minor apporto di energia dato dalla perdita di superficie fotosintetica della foglia; questa successivamente dissecca o marcisce.\nLe foglie ed i germogli colpiti acquisiscono una superficie corrugata e bollosa quasi lucente nella parte inferiore; successivamente scompare la trasparenza e la foglia assume una tonalit\u00e0 opaca con un aspetto vellutato, che, osservato con una lente di ingrandimento mostra una muffa biancastra data dalle fruttificazioni sessuate del fungo.\nQuesta malattia attacca soprattutto le foglie, ma pu\u00f2 colpire anche fiori, frutti, germogli e rametti. I primi sintomi della bolla si possono osservare sulle foglioline appena schiuse, che presentano delle bollosit\u00e0, localizzate di preferenza vicino alla nervatura centrale.\nCon il progredire dello sviluppo vegetativo, le bollosit\u00e0 aumentano di volume e tendono a confluire, mentre i tessuti colpiti assumono una consistenza carnosa ed uno spessore superiore a quello delle foglie normali. Contemporaneamente alle variazioni strutturali, si verifica anche un cambiamento del colore dei tessuti i quali assumono inizialmente una colorazione gialloclorotica che diviene, in seguito, rossastra.\nLe deformazioni morfologiche delle foglie, causate dagli attacchi della Taphrina deformans, provocano una riduzione della capacit\u00e0 fotosintetica con conseguente deperimento della pianta i cui effetti possono ripercuotersi anche negli anni successivi.\nL'attacco sui frutti si verifica sporadicamente, interessando una superficie pi\u00f9 o meno vasta dell'epidermide che appare deformata con escrescenze di colore rossastro, spesso riunite in sorta di placche mammellonari.\nLe spore della bolla del pesco svernano sui rametti e sulle gemme; in primavera danno origine ad un micelio che si addensa sotto l'epidermide; lacerandola per lasciare apparire all'esterno le fruttificazioni degli aschi che a maturit\u00e0 si liberano delle otto ascospore; queste in condizioni di umidit\u00e0 favorevole, si moltiplicano rapidamente per gemmazione, riuscendo a sopravvivere sui rametti e sulle gemme fino a primavera successiva.\nLe condizioni adatte di sviluppo, si verificano quando la stagione \u00e8 fredda ed umida al momento della crescita delle gemme fogliari; pertanto i pescheti posti in zone riparate ed umide vanno maggiormente soggetti all'infezione. La primavera tiepida e secca non permette lo sviluppo della malattia.\nIl fungo a 30 \u00b0C muore. Lotta: \u00e8 importante un trattamento antiparassitario autunnale con un fungicida appropriato, \u00e8 consigliabile un secondo trattamento antiparassitario in inverno, sempre con un fungicida appropriato. Pratica utile \u00e8 la distruzione dei rametti che per primi portano foglie attaccate dalla malattia.\nNel caso di attacchi precoci, subito dopo l'allegagione, il frutticino si atrofizza e cade. Sui fiori la bolla provoca delle vistose deformazioni con successivo aborto mentre sui germogli causa delle gravi modificazioni strutturali; questi ultimi organi, infatti, assumono una consistenza carnosa ed una conformazione irregolare, con internodi molto ravvicinati e spesso privi di foglie nella parte apicale.\nAnche i rametti possono essere attaccati, sia pure di rado e solo quando sono teneri e verdi: la loro crescita \u00e8 irregolare e si presentano con internodi pi\u00f9 corti e con alcuni tumoretti allungati a forma di creste.\nSintomi sui fiori e sui frutti.\nSe il frutto viene colpito precocemente (post-allegagione) si pu\u00f2 avere la cascola.\nCiclo biologico ed epidemiologia.\nLe foglie colpite presentano vistose malformazioni che ne riducono la capacit\u00e0 fotosintetica, con conseguente indebolimento e deperimento della pianta e riduzione della produzione di frutti. Forti attacchi nel periodo primaverile-estivo portano alla caduta anticipata delle foglie. I frutti vengono raramente interessati ma, soprattutto se colpiti ancora piccoli, bloccano lo sviluppo e cadono a terra. Il danno da bolla a volte \u00e8 simile a quello causato da afidi, ma pu\u00f2 essere distinto grazie all'assenza degli insetti e dalla melata da essi prodotta.\nLa Bolla del pesco supera le stagioni sfavorevoli in due modi:\nIn primavera queste spore (ascospore o conidi-gemma), al momento di apertura delle gemme (infezioni ai germogli) e con condizioni igrometriche idonee (bagnatura degli organi vegetali e una temperatura attorno ai 7-8 \u00b0C) arrivano a contatto con gli organi vegetali e producono un tubetto premicelico che penetra negli organi vegetali perforando attivamente la cuticola. All'interno dei tessuti il tubetto produce il micelio che si sviluppa negli anfratti intercellulari avviando un'attivit\u00e0 enzimatica ed elaborando sostanze che scatenano processi morfo-fisiologici alla base delle deformazioni descritte in precedenza.\nLa Bolla a differenza di altri Ascomiceti non differenzia ascocarpi, ma li produce liberi direttamente dal micelio questo d\u00e0 la patina biancastra che si forma sugli organi colpiti.\nLe eventuali infezioni successive sono date dalle spore liberate dagli organi colpiti, sempre che ci siano le condizioni termo-igrometriche giuste e che le temperature non superino i 26-28 \u00b0C, oltre i quali il fungo si blocca.\nStudi recenti, condotti dalla regione Emilia-Romagna hanno dimostrato che l'attivit\u00e0 di questo fungo si ha in due fasi ben distinte, ma che esso rimane su tutta la pianta tutto l'anno. In caso di tempo umido e fresco, con precipitazioni superiori ai 25-30 mm, possono essere necessari due trattamenti supplementari fino allo spiegamento delle foglie.\nLo sviluppo di questa affezione \u00e8 strettamente legata all'andamento meteorologico; a volte, dopo la prima infezione il germe esaurisce la sua aggressivit\u00e0, mentre in alcune annate i cicli di infezione si ripetono durante tutto il periodo primaverile.\nFase parassitaria.\nLa fase parassitaria inizia con la rottura delle gemme, ed il conseguente germogliamento. L'infezione avviene con basse temperature (3\u00ba-15\u00ba) e prolungate piogge (24 o pi\u00f9 ore) o nebbie pesanti. Quando si ha la fuoriuscita delle prime foglioline la pioggia diventa un fattore indispensabile per il trasporto delle spore. Per completare il suo ciclo fino alla comparsa dei tipici sintomi bisogna che la temperatura rimanga inferiore ai 18 \u00b0C. Valori superiori bloccano il processo. I danni maggiori si hanno tra la rottura delle gemme e la caduta dei fiori.\nLe foglie colpite perdono la capacit\u00e0 fotosintetica e sono destinate in tempi pi\u00f9 o meno brevi a cadere, manifestando sintomi di filloptosi, che nei casi pi\u00f9 gravi possono portare all'intero defogliamento della pianta, con conseguente danno ai germogli e riduzione della fruttificazione e della pezzatura. La presenza del fungo \u00e8 evidenziata dalla presenza di vistosissimi sintomi.\nProbabilmente i frutti delle pesche nettarine sono molto pi\u00f9 sensibili rispetto alle altre per la mancanza della tipica tomentosit\u00e0. In primavera danno origine ad un micelio che si addensa sotto l'epidermide, lacerandola per lasciare apparire all'esterno le fruttificazioni degli aschi che a maturit\u00e0 si liberano le ascospore. Dopo 2-4 settimane dalla comparsa dei sintomi sugli organi colpiti compare una muffa biancastra, da questo momento si ha la fruttificazione del fungo. Le spore fuoriuscite non daranno vita ad altre infezioni ma inizieranno l'attivit\u00e0 saprofitaria.\nFase saprofitaria.\nDurante la stagione invernale e quella autunnale le spore, favorite dalla pioggia e dall'umidit\u00e0 si moltiplicheranno per gemmazione, distribuendosi nel frutteto e favorendo nuove infezioni.\nLotta.\nLa lotta contro la Bolla del pesco segue ancora criteri tradizionali, pertanto \u00e8 prevalentemente di tipo preventivo, effettuata prima dell'apertura delle gemme.\nQuesta linea di difesa si basa su due interventi molto importanti e un terzo attuato solo in condizioni particolari:\nSe vengono seguiti i tre trattamenti preventivi \u00e8 molto difficile riscontrare attacchi da parte del fungo, anche se tuttavia per cultivar particolarmente sensibili (generalmente a pasta gialla) pu\u00f2 essere necessario qualche trattamento primaverile (post-allegagione).\nLa difesa del pesco dalla bolla, condotta congiuntamente alla lotta contro corineo e varie altre affezioni crittogamiche, costituisce la base della protezione anticrittogamica di questa coltura.\nEssa si basa sostanzialmente su due interventi chimici estintivi da eseguirsi il primo in novembre, subito dopo la caduta delle foglie, ed il secondo durante il mese di febbraio, appena la temperatura tende ad innalzarsi. Questi interventi \u00abal bruno\u00bb sono finalizzati ad abbassare drasticamente la massa di inoculo albergante sulla pianta.\nI prodotti solitamente usati contro la bolla sono i dimetilditiocarbammati (ziram 80 allo 0,5-0,6% o tiram 50 allo 0,6-0,7%).\nAltrettanto efficace si \u00e8 dimostrata la dodina. Per il trattamento autunnale si possono usare anche prodotti cuprici alla dose di circa 500 g/hl di rame metallico tenendo presente che possono per\u00f2 causare ustioni a carico dei rametti non ben lignificati. Anche lo ziram applicato poco prima della completa caduta delle foglie pu\u00f2 causare fenomeni di fitotossicit\u00e0.\nAi due classici interventi \u00abal bruno\u00bb, potranno fare seguito uno o due interventi in vegetazione, solitamente nelle fasi di scamiciatura e di accrescimento dei frutticini, ricorrendo a ziram allo 0,2%. Questi interventi primaverili consentono di ridurre il potenziale d'inoculo ma non di arrestare la malattia e pertanto sono giustificati solo se si notano sulla vegetazione gravi attacchi di bolla. Si ricorda inoltre che anche nei riguardi di questa malattia il polisolfuro di bario possiede una discreta attivit\u00e0.\nCongiuntamente alla lotta chimica pu\u00f2 essere utile, soprattutto negli impianti di piccole dimensioni, la raccolta in primavera dei germogli e delle foglie infette e la loro successiva distruzione.\nSe si vuole ottenere una protezione totale dalla Bolla del Pesco \u00e8 importante effettuare due trattamenti \u201csul legno\u201d cio\u00e8 a pianta spoglia ed esattamente alla caduta delle foglie in inverno ed al rigonfiamento delle gemme che di solito corrisponde al mese di febbraio; questi due trattamenti vanno eseguiti a dose doppia, come del resto \u00e8 riportato sulle confezioni dei prodotti da impiegare.\nChi dimenticasse di effettuare questi trattamenti e si accorge di un attacco in atto all'uscita delle prime foglie, pu\u00f2 intervenire sulla vegetazione, a dose normale, con trattamenti ripetuti ogni 10-15 giorni fino alla scomparsa completa della malattia\nC'\u00e8 chi consiglia anche altri trattamenti per perfezionare la lotta, tuttavia si ha motivo di ritenere che con i due trattamenti suggeriti si ottenga sempre un ottimo risultato; occorre solamente tenere presente che se sul trattamento appena effettuato ci piove sar\u00e0 necessario ripeterlo a brevissima scadenza. La pioggia pu\u00f2 dilavare un trattamento che non si sia ancora completamente asciugato sulla vegetazione; se trascorrono almeno 24 ore dal trattamento alla pioggia si pu\u00f2 considerare il trattamento valido, perch\u00e9 ha avuto il tempo di asciugare.\nFungicida rameico.\nA prescindere dalla formulazione, il rame interferisce con la respirazione cellulare dei funghi interferendo con la formazione dell'acetil coenzima A e quindi con il Ciclo di Krebs. Inoltre interferisce con la dinamica di alcuni cationi nella parete cellulare e con lo stato strutturale della membrana cellulare.\nIl rame \u00e8 un anticrittogamico a largo spettro d'azione attivo per contatto fogliare contro numerose micosi (in genere quelle provocate dalle Peronosporales) e contro le batteriosi in generale. Si impiega ad esempio per la difesa dell'olivo (contro l'occhio di pavone e la rogna), della vite (contro la peronospora), delle pomacee (contro la ticchiolatura), delle drupacee (contro la bolla e il corineo), degli agrumi (contro il mal secco e la gommosi del colletto), della barbabietola (contro la cercospora), in orticoltura e floricoltura (contro le \"peronospore\", le \"antracnosi\", le \"septoriosi\", le \"alternariosi\" delle ortive e delle floricole).\nIl rame \u00e8 un microelemento perci\u00f2 le piante tendono ad assorbirlo anche per via fogliare. Le dosi impiegate a scopo fitoiatrico sono per\u00f2 eccessive rispetto ai fabbisogni delle piante perci\u00f2 pu\u00f2 esserci un effetto fitotossico, talvolta letale, su diverse specie agrarie. In generale si consiglia il trattamento invernale sui fruttiferi contro le forme svernanti mentre i trattamenti al verde vanno eseguiti a dosi pi\u00f9 moderate. Alcune piante come ad esempio il pesco e il susino non tollerano assolutamente i trattamenti primaverili, mentre altre, come la vite, l'olivo, il melo sono pi\u00f9 tolleranti."}
{"id": "1889188", "revid": "599013", "url": "https://it.wikipedia.org/wiki?curid=1889188", "title": "Marco Roccati", "text": "Carriera.\nDopo essere cresciuto nei vivai di Nizza Millefonti e , viene ceduto alle giovanili del e da qui girato nel 1995 alla prima squadra del , in Serie C2, dove nonostante la giovane et\u00e0 s'impone titolare. Ritorna a Ravenna l'anno successivo, in Serie B, disputando le ultime due partite di campionato.\nNella stagione 1997-1998, arrivato in Serie A grazie all', trova come compagni di reparto Angelo Pagotto (poi ceduto a stagione in corso) e Aleksandar Koci\u0107. All'esordio da titolare contro la para un calcio di rigore a Giuseppe Signori, contribuendo alla vittoria della squadra toscana; anche traendo vantaggio dai guai fisici del titolare designato Koci\u0107, Roccati mantiene le chiavi della porta empolese per quasi tutta la stagione, che per il club si concretizza in una salvezza.\nL'annata successiva il suo cartellino \u00e8 acquisito dal , che dopo poche giornate di campionato lo gira al , sempre in massima serie: qui ritrova Pagotto, con cui entra in competizione per la maglia da titolare. Con gli umbri Roccati gioca una decina di gare, tuttavia n\u00e9 lui n\u00e9 il rivale riescono a convincere l'ambiente, sicch\u00e9 nel girone di ritorno entrambi devono cedere il posto al neoacquisto Andrea Mazzantini.\nPer la stagione 1999-2000 approda cos\u00ec alla , in Serie B, disputando tuttavia solo 5 partite. Nell'estate 2000 torna inizialmente a Bologna, salvo poi trasferirsi al , nel campionato scozzese, dove ritrova una buona continuit\u00e0 d'impiego con 19 gare. Da qui in poi la sua carriera \u00e8 fatta di tanta panchina, dapprima al e poi all'; anche nel periodo alla vede raramente il campo, mettendo a referto solo 3 incontri di campionato.\nScende cos\u00ec di categoria accettando per la stagione 2006-2007 l'offerta dei piemontesi dell', in Serie C1, prima di trasferirsi a gennaio al . L'annata successiva ritorna invece in Piemonte, accasandosi alla con cui disputa 9 partite del campionato di Serie C2."}
{"id": "1889189", "revid": "17691061", "url": "https://it.wikipedia.org/wiki?curid=1889189", "title": "Canavese Calcio", "text": ""}
{"id": "1889191", "revid": "767487", "url": "https://it.wikipedia.org/wiki?curid=1889191", "title": "Bobby Vee", "text": "Ebbe successo negli anni sessanta e 34 suoi singoli entrarono nella Billboard Hot 100, dieci dei quali nella Top 20. Conosciuto inizialmente come interprete di canzoni popolari, registr\u00f2 successi internazionali negli anni sessanta come \"Devil or Angel\", \"Rubber Ball\", \"More Than I Can Say\", \"Run To Him\", \"The Night Has a Thousand Eyes\" e \"Come Back When You Grow Up\".\nCarriera.\nLa carriera di Bobby Vee inizi\u00f2 nel mezzo di una tragedia. Il 3 febbraio 1959, giorno popolarmente chiamato \"il giorno in cui la musica mor\u00ec\", in un incidente aereo persero la vita Buddy Holly, Richie Valens, e The Big Bopper. L'aereo precipit\u00f2 vicino a Clear Lake, in Iowa, ed era diretto verso Moorhead, in Minnesota, in cui doveva tenersi la data successiva del tour. Vee, che allora aveva quindici anni, aveva una band di scolari assemblata in fretta a Fargo chiamata Bobby Vee and The Shadows, si offr\u00ec come volontario per rimpiazzare Holly e la sua band a Moorhead. La performance fu un successo, e fu determinante per la carriera iniziale di Vee.\nIl suo primo singolo risale al 1959 e si intitola \"Suzie Baby\", una canzone inedita incisa per la Soma Records di Minneapolis che accenna a \"Peggy Sue\" di Buddy Holly; la canzone si fa notare abbastanza da essere comprata dalla Liberty Records all'inizio degli anni sessanta. Il singolo seguente, una cover di \"What Do You Want\" di Adam Feith, arrivata al primo posto nel Regno Unito, rest\u00f2 nelle basse posizioni della classifica di Billboard. Fu il suo quarto singolo, una rivisitazione della ballata \"Devil or Angel\" dei The Clovers, a dargli il successo, mentre con il singolo successivo, \"Rubber Ball\", divenne una celebrit\u00e0 internazionale.\nIl singolo \"Take Good Care of My Baby\", pubblicato nell'estate del 1961, arriv\u00f2 al primo posto nella classifica Billboard Hot 100 per tre settimane ed al terzo in quella del Regno Unito.\nVee \u00e8 anche un pioniere dei video musicali, apparve in parecchi film musicali ed anche nei primi Scopitone, dei particolari juke box che permettevano di vedere video musicali in pellicole da 16 millimetri. Nel 1999 gli venne assegnato il Roughrider Award ed \u00e8 stato incluso nella Rockabilly Hall of Fame. Viene menzionato nel film \"\", in cui viene citata una breve associazione musicale con Bob Dylan e il fatto che Dylan si facesse chiamare Bobby Vee dopo il successo di \"Suze Baby\". All'inizio della sua carriera Vee conobbe Dylan, che allora si faceva chiamare Elston Gunn, il quale suon\u00f2 brevemente nella sua band.\nIn prosecuzione di carriera, Vee ha suonato all'American Bandstand Teather a Branson (Missouri). Nell'ottobre del 2007 ha fatto un tour in Australia con Lesley Gore e Billy \"Crash\" Craddock.\nIl 12 maggio 2008 \u00e8 stata pubblicata la raccolta \"The Very Best of Bobby Vee\".\nVita privata.\nDa bambino Bobby passava le estati con i cugini nella Tuomala Family Farm a Perth, nel Dakota del Nord. Ha vissuto a Beverly Hills per decenni, ma poi \u00e8 ritornato ad Avon, nel Minnesota.\nVee si spos\u00f2 una sola volta (rimanendo vedovo nel 2015) ed ebbe quattro figli. Ha sempre continuato la sua attivit\u00e0 di musicista internazionale assieme alla sua band, The Vees, nella quale suonano i due suoi figli maggiori, Jeff e Tommy Vee. Il suo figlio pi\u00f9 giovane, Robby Vee, \u00e8 a sua volta un musicista.\nDa tempo sofferente della malattia di Alzheimer, \u00e8 scomparso nel 2016 all'et\u00e0 di 73 anni.. Si era esibito in pubblico fino al 2011."}
{"id": "1889192", "revid": "709565", "url": "https://it.wikipedia.org/wiki?curid=1889192", "title": "Satnio", "text": "Nella mitologia greca, Satnio era un giovane semidio troiano, figlio di Enope, il quale prese parte alla guerra di Troia per combattere gli Achei. Il conflitto ebbe origine dal rapimento di Elena, regina spartana, figlia di Zeus, da parte del principe troiano Paride; Menelao, re di Sparta e marito della giovane, infatti, si vendic\u00f2 di tale oltraggio riunendo un considerevole esercito e dichiarando guerra alla citt\u00e0 asiatica. I momenti cruciali di questa guerra sono raccontati da Omero nell\"Iliade\".\nIl mito.\nOrigini e nascita.\nSatnio aveva origini semidivine, dato che suo padre, un pastore di buoi chiamato Enope aveva avuto una relazione amorosa con una Naiade, di cui non si sa il nome. Enope infatti, mentre era intento al suo lavoro sulle rive del Satnioento, un fiume della Troade, aveva intravisto la ninfa che, come racconta Omero, era di una straordinaria avvenenza. Innamoratosene, Enope non pens\u00f2 ad altro che a stuprarla sul posto, cosicch\u00e9 la ninfa si ritrov\u00f2 dopo alcuni mesi incinta di Satnio.\nLa morte in guerra.\nScoppiata la guerra che oppose per ben dieci anni Troiani e Achei, Satnio decise di prendervi parte, intenzionato a difendere la sua patria. Nel corso dei combattimenti nel decimo anno di guerra, il giovane venne preso di mira dal veloce e crudele Aiace d'Oileo, il quale aveva deciso di approfittare della mancanza di Ettore, capitano troiano, ferito dal grande Aiace, per seminare strage nelle file troiane. Il figlio di Oileo balz\u00f2 dunque contro di loro e trafisse per primo Satnio, al fianco, con la sua lancia. Colpito mortalmente, il giovane guerriero cadde a terra.\nAlla vista del compagno morto, Polidamante, capitano troiano, si vendic\u00f2 a sua volta trafiggendo con la sua asta Protoenore, un capo acheo, proveniente dalla Beozia."}
{"id": "1889201", "revid": "1117982", "url": "https://it.wikipedia.org/wiki?curid=1889201", "title": "Molpide di Sparta", "text": "Molpide () di Sparta \u00e8 stato uno storico e antiquario greco vissuto probabilmente tra il II ed il I secolo a.C.\nL'unica sua opera di cui abbiamo notizia \u00e8 una \"Costituzione di Sparta\" (). Ateneo ne ha trasmesso il titolo e 4 brevi frammenti, tutti relativi ai pranzi degli spartani."}
{"id": "1889209", "revid": "287204", "url": "https://it.wikipedia.org/wiki?curid=1889209", "title": "Lagothrix cana", "text": "La scimmia lanosa grigia o lagotrice grigia (\"Lagothrix cana\" ) \u00e8 un primate platirrino della famiglia degli Atelidi.\nVeniva un tempo considerata una sottospecie di \"Lagothrix lagotricha\" (\"L. lagotricha cana\").\nDistribuzione.\nCon due sottospecie (\"Lagothrix cana cana\" e \"Lagothrix cana tschudii\") vive a sud del Rio delle Amazzoni, dal Brasile centrale alla zona di confine fea Per\u00f9 e Bolivia. Predilige le aree ricoperte da foresta pluviale primaria.\nDescrizione.\nDimensioni.\nMisura circa un metro e venti di lunghezza, di cui met\u00e0 spetta alla coda, per un peso che raggiunge i 10 kg, e pu\u00f2 superarli in cattivit\u00e0.\nAspetto.\nIl pelo \u00e8 grigio cenerino sul corpo, spesso tende ad inscurirsi su testa ed avambracci, arrivando fino a diventare nero. Anche la coda \u00e8 nera nei due terzi distali: possono inoltre essere presenti sfumature rossastre su basso ventre e coda, specie fra gli esemplari della parte settentrionale dell'areale della specie.\nBiologia.\nVive in gruppi comprendenti da 10 a 60 individui, formati da vari nuclei familiari, che possono nutrirsi e muoversi insieme oppure frazionarsi nell'ambito di un unico territorio, riunendosi di sera per dormire. A volte capita che i giovani esemplari, in particolare le femmine, passino dei periodi in altri gruppi diversi da quello natio, per poi ritornarvi. Nell'ambito dello stesso gruppo, i maschi possono manifestare fenomeni d'intolleranza reciproci, dando luogo a dimostrazioni di forza (scuotimento di rami) e di nervosismo (defecazione, vocalizzazioni).\nHa abitudini diurne e prevalentemente arboricole: \u00e8 raro infatti vederla scendere a terra.\nAlimentazione.\nSi tratta di animali essenzialmente frugivori: qualora la frutta non sia disponibile in grosse quantit\u00e0, ripiegano su semi e foglie. Nella parte settentrionale del loro areale, durante la stagione secca spesso possono essere osservati mentre si nutrono d'insetti: in cattivit\u00e0, possono nutrirsi anche di piccoli vertebrati."}
{"id": "1889214", "revid": "122246", "url": "https://it.wikipedia.org/wiki?curid=1889214", "title": "Nazionale di pallavolo femminile della Turchia", "text": "La nazionale di pallavolo femminile della Turchia \u00e8 una squadra europea composta dalle migliori giocatrici di pallavolo della Turchia ed \u00e8 posta sotto l'egida della Federazione pallavolistica della Turchia.\nRosa.\nSegue la rosa delle giocatrici convocate per il campionato europeo 2021."}
{"id": "1889218", "revid": "289828", "url": "https://it.wikipedia.org/wiki?curid=1889218", "title": "Antonio Nardi (pittore)", "text": "Ha sviluppato la sua attivit\u00e0 artistica dal 1910 al 1965 nella citt\u00e0 di Verona, dove ha insegnato al corso di pittura dell'Accademia Cignaroli fin dal 1924.\nBiografia.\nAntonio Nardi nasce il 2 giugno 1888 a Cerea, in provincia di Verona, da Domenico Nardi e da Clodomira Bellavite.\nLa famiglia Nardi vive a Cerea fino al 1897, quando si trasferisce a Verona, dove Antonio, dopo il biennio del Ginnasio Stimmate, nel 1903 inizia a frequentare l'Accademia di belle arti Gian Bettino Cignaroli di Verona, diretta da Alfredo Savini dal 1900, e il Corso di Ornato presso la Scuola d'Arte Applicata all'Industria di Verona.\nNel 1908, terminati il Corso di Perfezionamento presso l'Accademia Cignaroli e il Corso per lavori in affresco e tempera presso la Scuola d'Arte Applicata all'Industria di Verona, esegue opere di affresco nella sala dedicata a Paolo Veronese del Museo di Verona (ora Museo di Scienze Naturali). Nel 1910 esegue gli affreschi dell'Oratorio della Parrocchiale di Cerea (distrutto da eventi bellici) e partecipa a Verona all'Esposizione biennale di Belle Arti (aprile 1910).\nNel 1912 insegna disegno presso la Scuola d'Arte Applicata all'Industria di Verona, dove rimane fino al 1926, e partecipa a Verona all'Esposizione biennale di Belle Arti (marzo 1912).\nPartecipa a Roma all'Esposizione Amatori e Cultori di Belle Arti (aprile 1915), a Verona all'Esposizione d'Arte Pro Assistenza Civica (aprile 1918) e a Torino alla Mostra delle Tre Venezie (novembre 1918).\nEspone alla IX Mostra di Ca' Pesaro di Venezia del 1919 e alle successive XIII e XIV del 1923, organizzate da Nino Barbantini; partecipa all'Esposizione Cispadana di Belle Arti degli artisti soldati e congedati (Verona, 24 maggio - 24 giugno 1919), alla 1\u00aa Quadriennale di Torino (autunno 1919) e alla successiva Quadriennale di Torino (primavera 1923).\nNel 1922 espone all'Esposizione Nazionale d'Arte di Padova, all'esposizione La Fiorentina Primaverile di Belle Arti e alla XIII Esposizione internazionale d'Arte della Citt\u00e0 di Venezia .\nNel 1923 riceve la Medaglia d'Oro per il quadro \"Figure nel mio Studio\" alla XXXVIII Esposizione d'Arte della Societ\u00e0 di Belle Arti di Verona.\nIl 28 ottobre 1924 muore Alfredo Savini ed Antonio Nardi gli subentra nell'incarico, mantenuto ininterrottamente fino al 1965, di docente di Pittura presso l'Accademia Cignaroli di Verona.\nNello stesso anno partecipa alla XIV Esposizione internazionale d'Arte della citt\u00e0 di Venezia .\nNel 1926 espone invitato alla IV \"Esposizione d'Arte delle Tre Venezie\" di Padova, ove il dipinto \"Figura nel mio studio\" viene acquistato per la Galleria Nazionale d'Arte Moderna di Roma.\nNel 1927 \u00e8 presente a Verona alla XXXX Esposizione Nazionale d'Arte della Societ\u00e0 Belle Arti (aprile - maggio 1927), a Padova (maggio \u2013 giugno 1927) alla V Esposizione d'Arte delle Venezie, a Venezia (6 luglio \u2013 30 settembre) alla XVIII Mostra Opera Bevilacqua La Masa e a Milano alla Mostra Nazionale Belle Arti (ottobre - novembre 1927).\nNel 1929 partecipa a Verona alla 41\u00aa Mostra d'Arte (Societ\u00e0 Belle Arti e Sindacato Fascisti Artisti Veronesi), a Padova all'Esposizione d'Arte Triveneta del Sindacato Fascista degli Artisti (8 giugno - 20 luglio) e nel 1930 alla XXI Esposizione dell'Opera Bevilacqua La Masa - 1\u00aa Regionale veneta (Venezia, 27 luglio - 5 ottobre).\nNel 1934 espone alla XIX Biennale d'Arte della citt\u00e0 di Venezia , alla XLIV Biennale d'Arte della Societ\u00e0 Belle Arti di Verona (agosto 1934) e nel 1935 espone invitato alla Mostra di \"Quarant'anni d'Arte Veneta\" di Venezia, riservata agli Artisti invitati alle precedenti edizioni della Biennale di Venezia.\nNel 1948 espone all'Esposizione Nazionale d'Arte \"Quadriennale di Roma\" (marzo \u2013 maggio 1948), alla XXIV Biennale internazionale d'Arte di Venezia e, sempre a Venezia, presso l'Opera Bevilacqua La Masa,(8 \u2013 22 maggio 1948) ha luogo la mostra personale di Antonio Nardi e della scultrice Maria Trevisani.\n\u00c8 Segretario del Sindacato di Verona della Federazione Nazionale Artisti (Presidente della Federazione Nazionale Roberto Melli), dalla sua costituzione sino al 1961 e in tale periodo \u00e8 promotore e organizzatore delle Mostre Sindacali dal 1952 al 1961.\nNel 1955 partecipa alla XI Biennale d'Arte Triveneta di Padova (settembre \u2013 ottobre), alla XIX Biennale nazionale al Palazzo della Permanente di Milano e nel 1957 \u00e8 presente alla Mostra del Centenario della Biennale della Societ\u00e0 di Belle Arti di Verona (2 giugno - 2 luglio 1957).\nNel 1961, alla LV Biennale Nazionale di Verona, riceve la Medaglia d'oro alla carriera del Presidente della Repubblica.\nMuore a Verona il 28 luglio 1965.\nEsposizioni postume di rilievo:\nSue opere si trovano presso:\nFormazione e poetica.\nAntonio Nardi si \u00e8 formato alla scuola di Alfredo Savini e, dopo essere passato attraverso esperienze forse rivolte alla Secessione Viennese, negli anni venti si espresse con forme rigorose e plastiche dai colori altrettanto rigorosamente selezionati, tanto che da alcune fonti critiche fu accostato al movimento chiamato del Realismo Magico.\nNegli anni trenta la sua pittura si \u00e8 ammorbidita nelle forme e arricchita nei colori, in un continuo progredire, fino ad arrivare ai risultati sereni e luminosi del successivo periodo di attivit\u00e0.\nIl suo operato \u00e8 stato in continua e costante evoluzione, con lievi ma decisi mutamenti di rotta ogni volta che sentiva di essere arrivato al culmine di un'esperienza o che l'insistere nella stessa direzione lo avrebbe portato solo a risultati di arido formalismo.\nSue fonti d'ispirazione furono inizialmente l'ambiente familiare, costantemente la donna e, dagli anni trenta, la luce e i colori della natura."}
{"id": "1889224", "revid": "76963", "url": "https://it.wikipedia.org/wiki?curid=1889224", "title": "Stefanie Powers", "text": "Biografia.\nCarriera.\nIntrapresa la carriera artistica nel 1958, Stephanie Powers prese parte a numerosi film, tra i quali \"Giorni caldi a Palm Springs\" (1963), \"Una notte per morire\" (1965), e il western \"McLintock!\" (1963), accanto a John Wayne, oltre a diverse serie televisive, ma fu solo nel 1966 che riusc\u00ec a imporsi definitivamente. Entr\u00f2 infatti nel cast della fortunata serie \"Organizzazione U.N.C.L.E.\", nella parte di April Dancer, restandovi fino al 1967.\nIl successo le consent\u00ec di ottenere ruoli da protagonista sul grande schermo in grandi film, accanto alle maggiori star del cinema. Interpret\u00f2 \"I magnifici sette cavalcano ancora\" (1972) con Lee Van Cleef, \"Herbie il Maggiolino sempre pi\u00f9 matto\" (1974) con Helen Hayes, \"Amici e nemici\" (1979) con Roger Moore, David Niven e Claudia Cardinale. Contemporaneamente altern\u00f2 ruoli in televisione, come nelle serie \"La donna bionica\" (1976) e \"L'uomo da sei milioni di dollari\" (1976).\nLa massima notoriet\u00e0 e la consacrazione come attrice giunsero nel 1979 quando interpret\u00f2 con Robert Wagner il telefilm di culto \"Cuore e batticuore\", nella parte di Jennifer Hart. Questo ruolo, interpretato fino al 1984, le valse cinque candidature ai Golden Globe e due agli Emmy Awards. Torn\u00f2 poi nel medesimo ruolo in ben otto film TV trasmessi dal 1993 al 1996.\nNel 2001 interpret\u00f2 un ruolo fisso nella soap opera \"Doctors\". Nel 2003 esord\u00ec anche come cantante, pubblicando un album di classici del Great American Songbook. Seppur con meno intensit\u00e0, ha continuato l'attivit\u00e0 di attrice e negli ultimi anni ha interpretato alcuni film tra cui \"Jump!\" (2007), con Patrick Swayze e \"Un soldato, un amore\" (2010).\nDal 1992 ha una stella sulla Hollywood Walk of Fame di Hollywood Boulevard al n. 6.778. Recit\u00f2 anche in alcuni musical, tra cui \"Follies\", \"Sunset Boulevard\" e \"The King and I\".\nVita personale.\nStefanie Powers fu sposata con l'attore Gary Lockwood dal 1966 al 1972. Il 1\u00ba aprile 1993 spos\u00f2 Patrick Houitte de la Chesnais, da cui divorzi\u00f2 nel 1999.\nDurante gli anni settanta fu sentimentalmente legata all'attore William Holden, con il quale si dedic\u00f2 alla conservazione della fauna selvatica africana. Dopo la morte di Holden nel 1981, la Powers divenne presidente della \"William Holden Wildlife Foundation\" e direttore del \"Mount Kenya Game Ranch\" in Kenya. Negli Stati Uniti collabora con gli zoo di Cincinnati e di Atlanta, dedicando molto tempo alla causa e intervenendo come relatrice a eventi e manifestazioni internazionali per la conservazione della fauna selvatica.\nAppassionata giocatrice di polo, la Powers \u00e8 stata tra i primi membri stranieri della contea del \"Berkshire Polo Club\" nel Regno Unito, che annovera tra i soci il Principe di Galles. Nel 2005 ha disputato i campionati femminili nazionali del Regno Unito ad Ascot.\nPremi.\nGolden Globe.\nNomination:\nEmmy Awards.\nNomination:\nPeople's Choice Awards.\nVinti:\nDoppiatrici italiane.\nNelle versioni in italiano dei suoi film, Stefanie Powers \u00e8 stata doppiata da:"}
{"id": "1889226", "revid": "254059", "url": "https://it.wikipedia.org/wiki?curid=1889226", "title": "Elsa Osorio", "text": "Biografia.\nAutrice di varie sceneggiature cinematografiche e televisive, tra le sue opere si evidenziano \"Ritos Privados\" (1982, Premio Nazionale), \"Reina Mugre\" (1989), \"Como tenerlo todo\" (1993), \"Las Malas lenguas\" (1994) e \"Cielo de Tango\" (2006).\nNel suo libro \"I vent'anni di Luz\" (\"A veinte a\u00f1os, Luz\", 1998, Madrid) evoca la lunga dittatura argentina. \u00c8 stato tradotto in quindici lingue ed ha venduto pi\u00f9 di mezzo milione di copie in Europa. Nel suo libro \"La miliziana\" (\"Mika\") narra la vita di \"Micaela Etcheb\u00e9h\u00e8re\", detta \"Mika\", ebrea argentina di origini russe, l'unica donna che durante la guerra civile spagnola ha comandato una milizia antifranchista.\nCoordina uffici di narrativa e partecipa attivamente nella difesa dei diritti umani.\nAttualmente vive tra Buenos Aires e Madrid."}
{"id": "1889227", "revid": "151105", "url": "https://it.wikipedia.org/wiki?curid=1889227", "title": "Lavoro precario", "text": ""}
{"id": "1889234", "revid": "1869172", "url": "https://it.wikipedia.org/wiki?curid=1889234", "title": "Chiese in legno dei Carpazi", "text": "Chiese in legno dei Carpazi \u00e8 il nome dato dall'UNESCO ad uno dei patrimoni dell'umanit\u00e0 situati in Slovacchia.\nDescrizione.\nIl patrimonio \u00e8 composto da otto diverse chiese realizzate in legno strutturale: due cattoliche romane, tre greco-ortodosse e tre protestanti. Tutti questi edifici sono stati costruiti tra il XVI e il XVIII secolo. I loro interni sono ornati da murales dipinti su muri e soffitti, oltre che da altre opere d'arte.\nLe tre chiese protestanti sono chiese articolari, cio\u00e8 costruite sulla base degli articoli del 1681, che limitavano la costruzione di nuovi edifici di culto protestanti: fra queste limitazioni era previsto che le chiese potessero essere costruite solamente in legno.\nPosizione geografica.\nQuesta \u00e8 la posizione geografica ufficiale delle chiese, secondo quanto riportato dal sito dell'UNESCO."}
{"id": "1889238", "revid": "729019", "url": "https://it.wikipedia.org/wiki?curid=1889238", "title": "Manlio Garibaldi", "text": "Biografia.\nFiglio ultimogenito di Giuseppe Garibaldi e Francesca Armosino, Manlio Garibaldi nacque a Caprera il 23 aprile 1873. Solo nel 1880 suo padre riusc\u00ec ad ottenere l'annullamento del matrimonio con la marchesina Giuseppina Raimondi, riuscendo cos\u00ec a regolarizzare la sua posizione matrimoniale, sposando la piemontese Francesca Armosino, discendente di nobile famiglia armena riparata in Italia per sfuggire alle persecuzioni turche, sua compagna da 14 anni e dalla quale aveva avuto gi\u00e0 due figlie. Clelia, nata nel 1867, e Rosa, nata nel 1869 e morta a soli 18 mesi a causa di un incidente domestico.\nLa sua passione per il mare lo port\u00f2 presto ad entrare nell'Accademia Navale di Livorno e infatti fu uno dei primi cadetti della neonata Accademia, e per questo motivo, nel 1888, sua madre e sua sorella Clelia presero casa a Villa Donokoe all'Ardenza, come il Generale stesso aveva raccomandato loro, unico figlio dell'eroe dei due mondi, che era stato a sua volta marinaio nella Real Marina Sarda, a intraprendere la carriera militare in Marina.\nConseguita la nomina a guardiamarina nel 1891, dopo un primo imbarco sulla fregata corazzata Castelfidardo, prese parte alla campagna nelle Americhe degli anni 1892-1893 sull\u2019ariete torpediniere Giovanni Bausan. Nominato sottotenente di vascello nel 1893 e tenente di vascello nel 1896, ebbe imbarco sulla corazzata Italia. Minato nella salute, nel 1897 fu costretto a lasciare il servizio per una grave forma di tisi.\nGaribaldi scrisse un romanzo, \"Manlio\", dove descrisse le gesta che sarebbero dovute essere del suo ultimo figlio. Nel romanzo si racconta il sogno di un Dittatore, il \"pi\u00f9 onesto degli italiani\", che non assorda di \"ciarle il popolo\", ma mette ordine \"nell'italico pandemonio\" dei burocrati, cacciando preti e sbirri, abolendo pensioni e legioni d'onore.\nAlla morte del padre, Manlio e la sorella Clelia ereditarono la casa e il terreno di Caprera situato a nord del \"muro di Clara Emma Collins\", l'altra proprietaria di una parte dell'isola. Da queste disposizioni testamentarie derivarono tutta una serie di lunghe noie legali, note anche come \"beghe di Caprera\", che si risolsero con una sentenza del 25 gennaio 1909, che dava ragione a Francesca Armosino ed a sua figlia Clelia, condannando Ricciotti Garibaldi alle spese legali per aver utilizzato cose di cui non era proprietario.\nManlio tuttavia era gi\u00e0 morto il 12 gennaio 1900, a Bordighera, nella sua villa di via dei Colli 21, a causa di una tubercolosi a soli 26 anni d'et\u00e0; come ha testimoniato lo scrittore Edmondo De Amicis, fu stimato dalla cittadinanza durante il suo breve soggiorno. La sua salma fu traslata a Caprera, dove le sue spoglie riposano accanto alla salma del padre.\nCon la morte di Manlio Garibaldi il nome Garibaldi scomparve dai ruoli della Marina, ma la Forza Armata, memore delle imprese dell'Eroe, dedic\u00f2 il suo nome, nel tempo, a varie unit\u00e0 navali, di cui l'ultima, un incrociatore portaeromobili entrato in servizio nel 1985, tuttora in servizio, che fino all'entrata in servizio della portaerei Cavour ha ricoperto il ruolo di ammiraglia della flotta della Marina Militare, stesso ruolo che nella Marina Militare Italiana aveva ricoperto anche il precedente incrociatore lanciamissili intitolato all'eroe dei due mondi, andato in disarmo nel 1971."}
{"id": "1889239", "revid": "137590", "url": "https://it.wikipedia.org/wiki?curid=1889239", "title": "Periciclo", "text": "In biologia vegetale, il termine periciclo si riferisce ad un tessuto vegetale posizionato all'interno della radice in struttura primaria. La sua funzione \u00e8 quella di produrre le radici laterali. \nPosizione e struttura del periciclo.\nIl periciclo \u00e8 costituito normalmente da un unico strato di cellule poste immediatamente al disotto dell'endoderma. Nonostante esso sia contiguo alle cellule dell'endoderma , non ne condivide l'origine. Infatti, mentre l'endoderma ha origine comune con il cilindro corticale, il periciclo deriva dal procambio, quindi la sua origine \u00e8 comune a quella del sistema di conduzione, e pertanto si considera appartenere al cilindro centrale. Un'analisi delle relazioni reciproche tra endoderma e periciclo mostra che le cellule dei due tessuti, seppur contigue, non sono allineate, ma sfasate le une rispetto alle altre. Nelle pteridofite il periciclo \u00e8 funzionalmente sostituito da uno strato detto fleoterma, che ha origine corticale e le cui cellule sono allineate con quelle dell'endoderma.\nAll'osservazione, le cellule del periciclo non presentano caratteri peculiari della parete cellulare o del vacuolo o del protoplasto. Il periciclo pu\u00f2 essere interpretato in questo senso come un tessuto adulto parenchimatico. Tuttavia, poich\u00e9 le sue cellule in circostanze precise riprendono l'attivit\u00e0 di divisione, esso pu\u00f2 anche essere annoverato tra i tessuti meristematici.\nFunzioni del periciclo.\nIl periciclo assolve a due fondamentali funzioni nella radice, legate alla possibilit\u00e0 delle sue cellule di riprendere l'attivit\u00e0 meristematica:\n- nelle Eudicotiledoni funziona da \"strato rizogeno\", perch\u00e9 da esso prendono origine le radici laterali. In corrispondenza delle arche xilematiche il periciclo pu\u00f2 riprendere a dividersi formando le cellule del meristema apicale di una radice laterale. La massa ordinata di cellule meristematiche preme contro l'endoderma e poi si fa strada attraverso il cilindro corticale fino ad emergere sulla superficie.\n-Nelle piante che diventano legnose ovvero che hanno una crescita secondaria (Gimnosperme e parte delle angiosperme dicotiledoni) origina porzioni del cambio cribro-vascolare. Nelle sue fasi iniziali di formazione, il cambio nella radice ha un andamento sinusoidale tra arche xilematiche e floematiche: la porzione cambiale sul lato esterno delle arche xilematiche prende origine dal periciclo."}
{"id": "1889240", "revid": "1573940", "url": "https://it.wikipedia.org/wiki?curid=1889240", "title": "Palaeoloxodon recki", "text": "Palaeoloxodon recki () \u00e8 un mammifero elefantide estinto intorno alla met\u00e0 del Pleistocene.\nLa specie visse in Africa tra 3,5 a 1 Ma e, con un'altezza al garrese fino a 4,5 m, fu uno degli elefanti pi\u00f9 grandi mai vissuti.\nTassonomia.\nIl paleontologo Michel Beden ha distinto, nei suoi studi, cinque sottospecie:\nRicerche pi\u00f9 recenti hanno appurato che gli intervalli di esistenza delle sottospecie non sono successivi, ma si sovrappongono (condizione di \"overlap\") in modo significativo; le comparazioni biometriche del cranio e della dentatura hanno, inoltre, evidenziato una vasta gamma di varianti morfologiche sia tra le diverse sottospecie che tra esemplari precedentemente identificati come appartenenti alla medesima sottospecie. Questi risultati suggeriscono che le relazioni tra le sottospecie di \"E. recki\" siano pi\u00f9 complicate di quanto ritenuto in precedenza."}
{"id": "1889241", "revid": "125284051", "url": "https://it.wikipedia.org/wiki?curid=1889241", "title": "Arte relazionale", "text": "LArte di relazione, pi\u00f9 nota come Arte relazionale (o anche come \"Arte socialmente impegnata, Community Based Art, Arte partecipativa\"), \u00e8 una forma d'arte contemporanea che si sviluppa attorno alla met\u00e0 degli anni novanta e prevede la partecipazione del pubblico alla costruzione o alla definizione dell'opera di cui \u00e8 partecipe. \nSi tratta di un'arte delle spiccate caratteristiche politiche e sociali al cui centro gravita la visione dell'uomo come animale anzitutto creativo.\nL'artista relazionale, abbandonando la produzione di oggetti tipicamente estetici, si adopera per creare dispositivi in grado di attivare la creativit\u00e0 del pubblico trasformando l'oggetto d'arte in un luogo di dialogo, confronto e, appunto, di relazione in cui perde importanza l'opera finale e assume centralit\u00e0 il processo, la scoperta dell'altro, l'incontro.\nIl primo esempio italiano di rilievo si incontra agli inizi degli anni Ottanta, precisamente nel 1981, con la straordinaria performance di Legarsi alla montagna dell'artista Maria Lai, e successivamente con fine degli anni ottanta con le ricerche e le azioni del \"Gruppo di Piombino\", Salvatore Falci, Stefano Fontana, Pino Modica e di Cesare Pietroiusti. Con la mostra \"Forme di relazione\" a cura del critico Roberto Pinto, il concetto di relazione entra a far parte di innumerevoli ricerche successive e si addensano e si sperimentano intorno al Progetto Oreste e che oggi sono ormai patrimonio di tutta l'arte contemporanea. \nNell'ottobre 1993, a Orzinuovi, in provincia di Brescia, Roberto Pinto invit\u00f2: Piero Almeoni, Maurizio Donzelli, Emilio Fantin, Eva Marisaldi, Premiata Ditta (Vincenzo Chiarand\u00e0 e Anna Stuart Tovini), Luca Quartana e Tommaso Tozzi. Per l'occasione fu pubblicato un piccolo catalogo con il titolo \"Forme di relazione\" edito dalle Edizioni Millelire.\nNel 1994 nasce Stalker, un collettivo di artisti e architetti che sperimentano con una modalit\u00e0 di intervento sperimentale e pratiche spaziali esplorative e relazionali. \"I territori attuali\" \u00e8 stata una delle prime azioni del collettivo, durante la quale il gruppo ha camminato sessanta chilometri nella citt\u00e0 di Roma per 5 giorni consecutivi, percorrendo \"il lato scuro della citt\u00e0\".\nSul finire degli anni novanta, altri due artisti, Massimo Silvano Galli e Michele Stasi, inaugurano, con l'agenzia Oficina - Making Reality, un'intensa stagione di riflessioni, progetti e opere d'arte relazionale direttamente immersi nel tessuto dell'intervento socio-culturale, come, tra le tante: \"Cento Anni di Adolescenza\", un'articolata opera-progetto finanziata dal Comune di Milano che, dal 2001 al 2005, in collaborazione con l'Universit\u00e0 degli Studi di Milano-Bicocca, coinvolger\u00e0 oltre 2500 adolescenti nella creazione del proprio autoritratto.\nEstetica relazionale.\nIl critico e curatore francese Nicolas Bourriaud ha contribuito alla codificazione di questo tipo di arte. \nNegli ultimi anni il suo testo \"Estetica Relazionale\" \u00e8 stato oggetto di grande interesse da parte di importanti riviste come \"October\" o \"Third Text\" e di un pubblico sia esperto che generico. Ci\u00f2 \u00e8 dimostrato dalle traduzioni in varie lingue successive alla prima pubblicazione francese (1998). \nGrazie alla diretta collaborazione con vari artisti Bourriaud \u00e8 stato in grado di riconoscere ed evidenziare i caratteri peculiari che accomunano le loro opere senza definirne uno stile univoco ma piuttosto un orizzonte teorico nuovo rispetto al passato. Nel mondo contemporaneo, caratterizzato dalla comunicazione di massa e dalla progressiva omologazione della tipologia dei rapporti interpersonali ed economici, l'opera cosiddetta \"relazionale\" svolge la funzione di \"interstizio\", uno spazio in cui si creano alternative di vita possibili.\nOltre a osservare le pratiche di numerosi artisti contemporanei (tra i quali F\u00e9lix Gonz\u00e1lez-Torres, Rirkrit Tiravanija, Philippe Parreno, Liam Gillick, Carsten H\u00f6ller) che definisce \"operatori di segni\" o \"semionauti\", il critico dedica l'ultimo capitolo del suo saggio alla riflessione filosofica del francese F\u00e9lix Guattari sull'estetica e sull'arte. \nGuattari, che durante i suoi studi collabor\u00f2 assiduamente con l'amico Gilles Deleuze, parla dell'arte in relazione alla vita nella sua totalit\u00e0. Partendo dalla sua pratica professionale di psicoanalista, riconosce il ruolo dell'opera artistica come elemento \"terapeutico\", utile a stimolare positivamente la soggettivit\u00e0 per liberarla dall'alienazione e omologazione tipiche della realt\u00e0 capitalistica."}
{"id": "1889244", "revid": "57872", "url": "https://it.wikipedia.org/wiki?curid=1889244", "title": "Luni", "text": "Luni (\"Ortonovo\" fino al 20 aprile 2017, \"Ortoneuvo\" in ligure, \"Ortn\u00f2\" nel dialetto della Lunigiana) \u00e8 un comune italiano sparso di abitanti della provincia della Spezia in Liguria. La sede comunale \u00e8 situata nella frazione di Casano.\nConfinante con la provincia di Massa-Carrara (comune di Carrara), in Toscana, \u00e8 il comune ligure pi\u00f9 orientale.\nGeografia fisica.\nIl territorio comunale \u00e8 posto ai piedi delle Alpi Apuane, nell'estrema propaggine della Riviera di Levante, in prossimit\u00e0 del confine con la regione Toscana.\nIl centro storico di Ortonovo sorge su una delle colline che diradano verso la piana del fiume Magra, e gran parte del territorio lunense, disabitata se si escludono i borghi di Nicola e Annunziata, si sviluppa nelle zone collinari. A sud-ovest si trova una valle che si insinua tra le colline, in cui si trova la localit\u00e0 di Casano (sede comunale). La sommit\u00e0 della collina a sud-est di questa piccola valle ospita il borgo-frazione di Nicola, mentre sull'altro lato si trova la zona collinare detta Monticelli, quasi disabitata ma coltivata.\nTutto il resto del comune, che costituisce ormai un unico centro abitato di quasi settemila abitanti che raggruppa le frazioni di Casano, Dogana e Isola, si sviluppa nella zona pianeggiante, che si apre a sud-ovest della valle di Casano e fa parte della val di Magra. Il comune non ha sbocco sul mare in quanto, a sud, insiste la localit\u00e0 di Marinella, frazione di Sarzana.\nL\u2019insediamento \u00e8 situato lungo il tratto del cosiddetto Sentiero dei Ducati che collega la Liguria con la pianura Padana attraverso l'Appennino tosco-emiliano e il passo del Lagastrello. L'antico sentiero ripercorre un itinerario, la Via Francigena, percorso da mercanti e da pellegrini alcuni dei quali lo descrissero nei loro diari quali l'itinerario dell'inglese arcivescovo di Canterbury (X secolo) e la relazione del monaco benedettino islandese Nikul\u00e1s Bergsson da Munka\u00fever\u00e1 (XII secolo).\nLa localit\u00e0 di Luni Scavi, detta anche Luni Antica, ospita le rovine dell'antica colonia di Luna e il Museo archeologico nazionale.\nOrigini del nome.\nIl nome della citt\u00e0 deriverebbe dalla sua consacrazione alla dea romana Luna, forse da parte di Marco Emilio Lepido, che partecip\u00f2 alla fondazione della colonia nel 177 a. C.. L\u2019appellativo \u00e8 probabilmente dovuto a un epiteto di Diana Lucifera, e sarebbe da ricollegare anche alla forma a falce dell'allora porto cittadino. Il legame con Luna, tuttavia, non sarebbe da ricondurre solo all\u2019assimilazione della dea all\u2019astro notturno. Al contrario, l\u2019epiteto potrebbe essere dovuto anche al carattere particolare e \"selvaggio\" di Artemide-Diana, divinit\u00e0 dei luoghi incolti come le paludi. In effetti, l'etimo celto-ligure Lun o Luk potrebbe riferirsi al termine \"palude\". Il fatto che sia la colonia di Luna, sia quella di Lucca erano originariamente circondate da ampie zone paludose che via via i Romani riuscirono a bonificare nel corso di secoli comproverebbe questa ipotesi.\nDal nome della colonia deriva quello di Lunigiana, comprensorio racchiuso fra le province della Spezia e di Massa-Carrara ed attraversato dal fiume Magra e dalla strada statale 62 della Cisa, potenziata da Napoleone Bonaparte, sul vecchio tracciato della via Francigena.\nStoria.\nLa storia del territorio lunense \u00e8 legata indubbiamente alla celebre citt\u00e0 di Luna, colonia romana fondata nel 177 a.C. dopo la conquista di Roma sui Liguri Apuani, e importante porto-scalo commerciale sul mar Ligure. Tuttavia, l'odierno territorio di Luni, comprensivo dei \"castrum\" di Nicola, Volpiglione e Ortonovo, venne citato per la prima volta nel 963 come \"Iliolo\" in un diploma imperiale di Ottone I di Sassonia.\nAl diminuire dell'importanza di Luni, devastata da battaglie, epidemie e un nuovo impaludamento della zona nel I secolo, si riscontr\u00f2, per contro, un maggior peso \"politico\" dei due principali borghi di Ortonovo e Nicola. Il primo, il cui toponimo risalirebbe da \"Hortus Novus\" (\"Orto Nuovo\") e riferito con probabilit\u00e0 alla lavorazione e alla coltivazione delle nuove terre collinari sopra Luni, venne fondato tra l'XI e il XII secolo; Nicola, disposto pi\u00f9 a sud rispetto al borgo ortonovese, fu edificato in un periodo paragonabile.\nEntrambi, dopo la divisione in due rispettivi territori, furono assoggettati al potere vescovile della diocesi lunense (quest'ultima gi\u00e0 tenutaria della zona, come testimonia un diploma dell'imperatore Barbarossa, in favore del vescovo lunense Pietro) e regolamentati da autonomi statuti dal 1237; il 24 agosto del 1300, con verbale redatto dal vescovo Antonio Nuvolone da Camilla, furono definiti i confini geografici-giurisdizionali tra i borghi di Ortonovo, Nicola e Castelnuovo Magra.\nA partire dal XIV secolo, Ortonovo pass\u00f2 nelle mani di diversi signori: nel 1333 giur\u00f2 fedelt\u00e0 al Comune di Sarzana, nel 1373 Bernab\u00f2 Visconti prese possesso delle terre circostanti e del borgo e, nel 1397, pass\u00f2 a Gian Galeazzo Malaspina. Nel 1404 fu comprato dal signore di Lucca, Paolo Guinigi, insieme ai possedimenti di Carrara, Avenza e Moneta, mentre nel 1467, il borgo si sottopose alla signoria fiorentina dei Medici.\nCos\u00ec come altri borghi vicini anche Ortonovo fu alle dipendenze, dal 1495, del Banco di San Giorgio e poi direttamente sotto la Repubblica di Genova, sottoponendo il territorio alla giurisdizione del capitaneato di Sarzana, fino alla dominazione napoleonica di fine XVIII secolo.\nCon la caduta della Repubblica di Genova (1796), sull'onda della rivoluzione francese e a seguito della prima campagna d'Italia di Napoleone Bonaparte, il territorio ortonovese rientr\u00f2 dal 2 dicembre 1797 nel Dipartimento del Golfo di Venere, con capoluogo La Spezia, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel I cantone, capoluogo Sarzana, della Giurisdizione di Lunigiana e dal 1803 centro principale del I cantone della Lunigiana nella Giurisdizione del Golfo di Venere.\nAnnesso al Primo Impero francese dal 13 giugno 1805 al 1814, venne inserito nel Dipartimento degli Appennini. Nel 1806 alla municipalit\u00e0 di Ortonovo fu formalmente annessa la municipalit\u00e0 di Nicola, da sempre distinta e autonoma rispetto al borgo ortonovese, diventandone, di fatto, una sua frazione.\nNel 1815 fu inglobato nella provincia di Levante del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento di Sarzana del circondario di Levante facente parte della provincia di Genova prima e, con l'istituzione nel 1923, della provincia della Spezia poi.\nTra gli eventi luttuosi legati alla seconda guerra mondiale \u00e8 memoria il rastrellamento compiuto nel territorio tra Castelnuovo Magra e Ortonovo dalla forze tedesche il 29 novembre del 1944; tale avvenimento cost\u00f2 la vita a diversi civili e partigiani.\nIl 9 febbraio 2014 si \u00e8 svolto nei due comuni di Ortonovo e Castelnuovo Magra un referendum consultivo tra la popolazione su un'ipotetica fusione tra i due enti e la conseguente nascita di un unico comune che avrebbe assunto la denominazione di Luni. Ad Ortonovo il quorum degli aventi diritto al voto ha raggiunto il 43% (3.106 su 7.173) con un 93,14% degli abitanti che si \u00e8 espresso favorevole alla nascita del nuovo ente. A Castelnuovo Magra il quorum ha raggiunto il 55,81% (3.955 su 7.087), ma il 67,93% dei votanti si \u00e8 dichiarato invece contrario alla costituzione del comune di Luni. Raggiunto pertanto il prefissato quorum del 30% degli aventi diritto al voto in ognuno dei due comuni per la validazione del referendum - come richiesto dalla legge regionale della Liguria - la proposta di unificazione dei due comuni \u00e8 stata per\u00f2 respinta dalla popolazione castelnovese.\nIl 5 febbraio 2017 in un secondo referendum regionale consultivo la popolazione ortonovese si \u00e8 espressa favorevolmente (con il 93,20% dei consensi e un quorum pari al 31,67%) al cambio di denominazione dell'ente comunale da Ortonovo a Luni.\nCon la legge regionale 30 marzo 2017 n.5 \"Mutamento di denominazione del Comune di Ortonovo in Provincia della Spezia\", pubblicata sul Bollettino Ufficiale della Regione Liguria del 5 marzo 2017, il cambio di denominazione diviene ufficiale con decorrenza dal 20 aprile 2017.\nSimboli.\nLo stemma \u00e8 stato concesso con il decreto del Presidente della Repubblica datato al 3 marzo del 1998. \nMonumenti e luoghi d'interesse.\nIl comune \u00e8 noto per la presenza sul suo territorio dei resti dell'antica Luna, porto pre-romano, poi fiorentissimo centro commerciale da cui prende il nome il comprensorio storico della Lunigiana.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Luni sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nQuella di Luni \u00e8 la pi\u00f9 alta citazione lunigianese nella scala ascendente della \"Divina Commedia\".\nGeografia antropica.\nIl comune di Luni \u00e8 un comune sparso costituito, oltre che dalla frazione capoluogo di Casano (sede comunale), dalle frazioni di Annunziata, Caffaggiola, Dogana, Isola, Luni Scavi (detta anche Luni Antica), Luni Stazione, Luni Mare, Nicola, Ortonovo e Serravalle e copre una superficie di 13,86\u00a0km2.\nEconomia.\nL'economia lunense \u00e8 centrata sull'artigianato, sull'agricoltura (una secolare produzione vitivinicola, unitamente alla coltivazione dell'olivo), e sulla produzione vinicola e olearia.\nInfrastrutture e trasporti.\nStrade.\nIl territorio comunale \u00e8 attraversato principalmente dalla strada statale 1 Via Aurelia in direzione nordovest-sudest, nelle frazioni di Dogana e Luni Stazione. Da essa si dirama verso nordest la strada provinciale 24 che attraversa Casano e il centro storico e poi prosegue con la strada provinciale 54, nel comune di Carrara, collegandolo con Fontia, frazione di quest'ultimo.\nFerrovie.\nIl comune di Luni \u00e8 attraversato dalla Ferrovia Genova-Pisa, quasi parallelamente alla strada statale 1, in direzione nordovest-sudest, nelle frazioni di Dogana e Luni Stazione. Nel comune \u00e8 presente la piccola stazione di Luni.\nMobilit\u00e0 urbana.\nDai comuni di Ameglia e Sarzana un servizio di trasporto pubblico locale gestito dall'ATC garantisce quotidiani collegamenti bus con Luni e per le altre localit\u00e0 del territorio comunale."}
{"id": "1889246", "revid": "599013", "url": "https://it.wikipedia.org/wiki?curid=1889246", "title": "Alberto Herreros", "text": ""}
{"id": "1889247", "revid": "101978944", "url": "https://it.wikipedia.org/wiki?curid=1889247", "title": "Luciano Bozko", "text": "Gioca nel ruolo di schiacciatore nella APAV Canoas.\nCarriera.\nInizi\u00f2 la sua carriera ad alti livelli nel 2002, nella formazione brasiliana dell'Ulbra. Nel 2004 venne ingaggiato dalla squadra di Novo Hamburgo. Nel 2005 si trasfer\u00ec in Francia, dove disput\u00f2 un campionato con la maglia del Tourcoing Lille M\u00e9tropole Volley-Ball.\nDopo un altro anno passato in Brasile, nel 2007 approd\u00f2 in Italia, acquistato dalla Yoga Forl\u00ec. Nei suoi due anni di militanza nella formazione romagnola, segn\u00f2 541 punti. Dal 2009 ritorn\u00f2 a vestire la maglia dell'Ulbra.\nIl 5 luglio 2010 ritorn\u00f2 in Italia, firmando un contratto con la Pallavolo Pineto."}
{"id": "1889248", "revid": "1869172", "url": "https://it.wikipedia.org/wiki?curid=1889248", "title": "Biograph (album)", "text": "\"Biograph \"\u00e8 una raccolta di Bob Dylan pubblicata il 7 novembre 1985. L'album ripercorre la carriera di Dylan dagli esordi nel 1961 all'album \"Shot of Love\" del 1981. \u00c8 stata pubblicata dalla Columbia Records e rappresenta uno dei primi esempi di box set e fu un successo commerciale. Raggiunse il trentatreesimo posto nella classifica di \"Billboard\", diventando disco di platino.\nLe registrazioni di \"Biograph\" sono un mix di rarit\u00e0 e canzoni di successo e non sono raccolte in ordine cronologico. Delle cinquantatr\u00e9 tracce ventidue non erano mai state incluse in un album di Dylan, inclusa \"Lay Down Your Tune\", che chiude il documentario di Martin Scorsese \"\", e \"Can You Pleas Crawl Out Your Window?\".\nL'album \u00e8 corredato da un libretto di quarantadue pagine contenente foto rare e note di Cameron Crowe."}
{"id": "1889249", "revid": "767487", "url": "https://it.wikipedia.org/wiki?curid=1889249", "title": "Mietta e i Ragazzi di Via Meda", "text": "Mietta e i Ragazzi di Via Meda \u00e8 un album musicale, pubblicato nel 1993.\nA pochi mesi dall'uscita sul mercato di \"Lasciamoci respirare\", la cantante Mietta partecipa al Festival di Sanremo 1993 con la canzone \"Figli di chi\", facendosi accompagnare sul palco dai Ragazzi di Via Meda, un gruppo vocale costituito per l'occasione.\nIn contemporanea con la manifestazione viene pubblicato questo album, contenente, oltre al brano citato, \"Siamo vivi\", che viene eseguito dal gruppo, ed altri 14 pezzi interpretati singolarmente dai componenti del gruppo stesso, cio\u00e8 Danilo Amerio, Bambini in Bikini, Andrea Plebani, Ricky Palazzolo, Sergio Laccone e Patrizio Martucci, o da altri artisti emergenti appartenenti alla stessa casa discografica, quali Nek, Riccardo Eterno, Cli\u00f2 e Valeria Visconti."}
{"id": "1889250", "revid": "75421", "url": "https://it.wikipedia.org/wiki?curid=1889250", "title": "Maggioranza relativa", "text": ""}
{"id": "1889251", "revid": "33689", "url": "https://it.wikipedia.org/wiki?curid=1889251", "title": "Vestralpo", "text": "Nel 357 combatt\u00e9 contro il cesare dell'Impero romano Giuliano, il cui compito era contrastare le invasioni alemanniche in territorio romano, ma fu sconfitto nella battaglia di Strasburgo. Due anni dopo, nel 359, Velstralpo e altri sovrani alemannici subirono un nuovo attacco di Giuliano, che li costrinse a restituire i prigionieri romani e a firmare una pace."}
{"id": "1889252", "revid": "3082", "url": "https://it.wikipedia.org/wiki?curid=1889252", "title": "Westralp", "text": ""}
{"id": "1889257", "revid": "126257", "url": "https://it.wikipedia.org/wiki?curid=1889257", "title": "Rolls-Royce 10 hp", "text": ""}
{"id": "1889258", "revid": "2044650", "url": "https://it.wikipedia.org/wiki?curid=1889258", "title": "Ciak... si canta!", "text": "Ciak... si canta! \u00e8 stato un variet\u00e0, ideato da Gianni Ippoliti, andato in onda in prima serata su Rai 1 inizialmente come pilot nel 2008 e poi per tre edizioni dal 2009 al 2011. \nDescrizione.\nNel programma, alcuni celebri artisti italiani dovevano cantare delle loro celebri canzoni realizzando un videoclip particolare, come in un film. La sigla del programma era la canzone \"Eccola di nuovo\" dei Rokes. \nNel 2011, dopo la terza edizione, il programma ha chiuso per i bassi ascolti."}
{"id": "1889260", "revid": "1793900", "url": "https://it.wikipedia.org/wiki?curid=1889260", "title": "Drama Desk Award", "text": "Il Drama Desk Award \u00e8 un'onorificenza statunitense che viene assegnata ai migliori spettacoli teatrali di prosa e musical rappresentati Off Broadway: l'assegnazione del premio \u00e8 rivolta anche allo staff tecnico ed artistico degli spettacoli.\nStoria del premio.\nCreato nel 1955, il nome originario era Vernon Rice Award in onore del critico teatrale Vernon Rice del quotidiano \"New York Post\". Nel 1963 il nome divenne quello attuale."}
{"id": "1889261", "revid": "125175897", "url": "https://it.wikipedia.org/wiki?curid=1889261", "title": "Nazionale di pallavolo femminile della Serbia", "text": "La nazionale di pallavolo femminile della Serbia \u00e8 una squadra europea composta dalle migliori giocatrici di pallavolo della Serbia ed \u00e8 posta sotto l'egida della Federazione pallavolistica della Serbia.\nDal 1992 fino al 2003 ha rappresentato la Repubblica Federale di Jugoslavia e dal 2003 al 2006 ha rappresentato la Serbia e Montenegro.\nRosa.\nSegue la rosa delle giocatrici convocate per il campionato europeo 2021."}
{"id": "1889262", "revid": "129019", "url": "https://it.wikipedia.org/wiki?curid=1889262", "title": "Pla\u00e7a d'Espanya", "text": "La Pla\u00e7a d'Espanya (in spagnolo \"Plaza de Espa\u00f1a\") di Barcellona \u00e8 una delle pi\u00f9 significative della capitale catalana e fu costruita durante l'Esposizione Universale del 1929 su un progetto realizzato da Josep Puig i Cadafalch e Guillem Busquets ed eseguito da Antoni Darder.\nLa piazza si trova ai piedi del Montju\u00efc, all'incrocio tra la Gran Via de les Corts Catalanes, l'Avinguda del Paral\u00b7lel, Carrer de la Creu Coberta e Carrer de Tarragona.\nNel centro della piazza si trova la Font m\u00e0gica progettata da Josep Maria Jujol nel 1928 in omaggio all'acqua. Ciascun gruppo scultoreo rappresenta infatti uno dei mari e degli oceani che bagnano le coste spagnole: il Mar Mediterraneo, insieme al fiume Ebro rappresentato come un giovane atletico circondato da giovani; l'Oceano Atlantico, insieme ai fiumi Tago e Guadalquivir rappresentati come due anziani con le loro rispettive corti di giovani; il Mar Cantabrico, insieme a un gruppo di adolescenti che simboleggiano i fiumi corti e rapidi del suo bacino idrografico.\nIl simbolismo continua con le tre grandi colonne (che rappresentano la Religione, le Arti e l'Eroismo) e con le personificazioni agli angoli della Navigazione, della Salute Pubblica e dell'Abbondanza."}
{"id": "1889263", "revid": "118834", "url": "https://it.wikipedia.org/wiki?curid=1889263", "title": "Drama Desk Awards", "text": ""}
{"id": "1889264", "revid": "599013", "url": "https://it.wikipedia.org/wiki?curid=1889264", "title": "Euthym\u012bs Rentzias", "text": "Carriera.\nSi ritir\u00f2 a soli 30 anni per infortuni."}
{"id": "1889265", "revid": "118834", "url": "https://it.wikipedia.org/wiki?curid=1889265", "title": "Vernon Rice Award", "text": ""}
{"id": "1889266", "revid": "118834", "url": "https://it.wikipedia.org/wiki?curid=1889266", "title": "Vernon Rice Awards", "text": ""}
{"id": "1889271", "revid": "767487", "url": "https://it.wikipedia.org/wiki?curid=1889271", "title": "Gabriello Ferrantini", "text": "Fu allievo dei pittori Denijs Calvaert e Francesco Gessi. Fra i suoi allievi vi furono Matteo Borbone e Angelo Michele Colonna."}
{"id": "1889272", "revid": "1564499", "url": "https://it.wikipedia.org/wiki?curid=1889272", "title": "Luigi Liberato Buonvino", "text": "Luigi Liberato Torino nasce a Canosa di Puglia il 16 luglio del 1893 da Michele Buonvino, muratore e capo mastro, e Maria Bevilacqua. La prima formazione di Luigi avviene alla scuola d'arte di Monopoli; una scuola d'arte e mestieri. Nel 1913 Luigi \u00e8 in Libia. Dopo aver partecipato alla Grande Guerra, Luigi \u00e8 a Napoli dove ha modo di frequentare l'Accademia di Belle Arti sotto la guida di Tommaso Celentano e Vincenzo Gemito, ricevendo da quest'ultimo parole di apprezzamento. \u00c8 documentato un Viaggio di studio in Francia, sicuramente a Cannes, nel 1926. Probabilmente fin dai primi anni del '30 ma con certezza dal 1935 Luigi si trova a Bella, costretto dal confino politico; il 4 ottobre del 1954 \u00e8 nuovamente presente nei registri anagrafici di Canosa. Luigi muore, cadendo dall'impalcatura degli affreschi che sta realizzando, il 21 agosto del 1961 a Canosa.\nOPERE (Fatta eccezione per il dipinto della Scuola Mazzini di Canosa, tutte le altre opere sono di propriet\u00e0 privata)\nAttivit\u00e0 giovanile\nRitratto di uomo maturo (Libia 1913), Ritratto del pittore Prisciandaro (1914), Ritratto di donna realizzato (Napoli 1916), Autoritratto in divisa militare [1916 ca.], l'Uomo della courvet (1917), e il ritratto di un Prigioniero austriaco (1918), Studio di capre (1922), il bozzetto Dopo la rissa (1923), Il covone (1926).\nAttivit\u00e0 a Bella\nVedute campestri (1932, 1934), Paesaggio con pozzo (1936), Interno con camino (1935), Gallo (Basilicata 1936), i due Pulcini (Bella 1936), studio di Garofani (Lucania 1936), Mandorli [1936 ca.], rami di Malva (Bosco di S. Croce 1939), Papaveri e Margherite (Bella 1944), Gigli (Bella 1944), studio di Legumi (1941), studio di Piante palustri (1941), il Boccale con papaveri [1944 ca] e la Madonna con Ges\u00f9 Bambino copia da Morelli (1944), lo Studio di Melograni [1950-54], sguardo su Bella [1930-50], la veduta del Vulture [1930-50], la Veduta con spuntone di pietra [1950]. Attivit\u00e0 perduta nella Parrocchia di Santa Maria Assunta a Bella (documentata nei registri parrocchiali 1931-1939).\nAttivit\u00e0 in San Marco in Lamis\nAttivit\u00e0 perduta nella parrocchia di Maria Santissima Addolorata a San Marco in Lamis, sede dell'Arciconfraternita dell'Addolorata (documentata nei registri parrocchiali 1956).\nAttivit\u00e0 a Canosa\nDecorazione del Palazzetto Maddalena alla Passione [1955 ca.], del Palazzetto Caporale [1955 ca.], del Bar Iacobone (1955), di Casa Mele in corso San Sabino, di cui si conserva unicamente un disegno preparatorio. Sono da datarsi in questi stessi anni la Veduta con trullo, la Veduta di Canne della Battaglia [1955 ca.], la Veduta di campagna con mandorlo in fiore [1955 ca.], la Veduta di Canosa tra due alberi (1955), la Veduta di Canosa con tacchini [1955 ca.], le Greggi di ritorno (1955), lo Studio di grano maturo (Tavoliere delle Puglie 1957). Decora una sala della scuola Mazzini (1960) e la cappella della Madonna della Fonte nella chiesa cattedrale di San Sabino di Canosa (1960-1961).\nBIBLIOGRAFIA\nAllgemeines K\u00fcnstlerlexikon - Internationale K\u00fcnstlerdatenbank. The Artists of the World. International Database of Artists. CD-Rom Edition, K. G. Saur Verlag 2006; Comanducci. Dizionario universale \u2013 universal dictionary, https://web.archive.org/web/20110722030728/http://www.comanducci.it/; C. Donadei, Artisti critici e collezionisti, Roma 1969; G. Falossi (a cura di), La scuola napoletana e i pittori dell'800 meridionale, Milano 1983, p.18; G. Falossi (a cura di), I pittori italiani dell'Ottocento : quotazioni e prezzi di tutti i Pittori nati in Italia dal 1800 al 1899, Milano s.d., p. 105; A. Sica, Ricordo di Luigi Liberato Buonvino, in \u201cIl Campanile\u201d, Canosa 2007; G. Di Nunno (a cura di), Calendario 2007, in \u201cIl Campanile\u201d, Canosa 2007; F. M. D'Agnelli, Luigi Liberato Torino Buonvino (Canosa 16/07/1893-21/08/1961): contributo alla conoscenza di un pittore di sicuro talento e grande sfortuna, in \u201cCanosa Ricerche Storiche 2008\u201d, Convegno di Studi, 15-17 febbraio 2008, a cura di L. Bertoldi Lenoci, Fasano 2008, p. 479-520; F. M. D'Agnelli, Formazione, attivit\u00e0 e catalogo del pittore pugliese Luigi Buonvino (Canosa, 1893-1961), in \u201ci Beni Culturali\u201d, n.2, XX (2012), p.50-56."}
{"id": "1889273", "revid": "204012", "url": "https://it.wikipedia.org/wiki?curid=1889273", "title": "Carcinoma infiltrante non altrimenti specificato", "text": ""}
{"id": "1889274", "revid": "729019", "url": "https://it.wikipedia.org/wiki?curid=1889274", "title": "Lagothrix lugens", "text": "La scimmia lanosa colombiana o lagotrice colombiana (\"Lagothrix lugens\" ) \u00e8 un primate platirrino della famiglia degli Atelidi.\nVeniva un tempo considerata una sottospecie di \"Lagothrix lagotricha\" (\"L. lagotricha lugens\").\nDistribuzione.\nCon tre popolazioni separate, vive lungo il medio corso del Rio Magdalena, in Colombia e Venezuela. Predilige le aree di foresta pluviale primaria continua.\nDescrizione.\nDimensioni.\nMisura circa un metro e venti di lunghezza (di cui met\u00e0 spetta alla lunga coda), per un peso che raggiunge i 7 kg, ma pu\u00f2 anche sfiorare i 10.\nAspetto.\nIl pelo pu\u00f2 avere vari colori, dal grigio al bruno al nero: alcuni esemplari possono presentare testa, fianchi e coda pi\u00f9 scuri rispetto al resto del corpo. Non \u00e8 infrequente trovare esemplari di vari colori all'interno dello stesso gruppo.\nBiologia.\nVive in gruppi che contano fino a 50 individui, formati da numerosi gruppi familiari, ciascuno dei quali \u00e8 comandato da un maschio. Rispetto a \"Lagothrix lagotricha\", i gruppi, per quanto grandi, non hanno tendenza a separarsi durante il giorno, anche se i vari maschi si alimentano ciascuno su un proprio albero, lasciando alimentare con loro solo determinate femmine e scacciandone altre.\nAlimentazione.\nSi nutrono principalmente di frutta, ma non disdegnano di integrare la propria dieta con foglie, fiori ed a volte anche insetti: questo probabilmente \u00e8 dovuto al bisogno di evitare un'eccessiva competizione intraspecifica ed un'eccessiva pressione sugli alberi da frutto.\nNel loro habitat sono simpatriche con numerose altre specie, come alcune scimmie urlatrici, scimmie ragno e cebi cappuccini: reagiscono generalmente in modo aggressivo a questi competitori per il cibo, scacciandoli, mentre \u00e8 molto raro che questi ultimi siano aggressivi nei confronti delle scimmie lanose."}
{"id": "1889279", "revid": "767487", "url": "https://it.wikipedia.org/wiki?curid=1889279", "title": "D\u012bm\u012btr\u012bs Papanikolaou", "text": ""}
{"id": "1889281", "revid": "1977112", "url": "https://it.wikipedia.org/wiki?curid=1889281", "title": "Cilindro centrale", "text": "In botanica, il cilindro centrale rappresenta la porzione pi\u00f9 interna del fusto e della radice, indicata anche con il termine stele. \nTeoria della stele.\nIl concetto di stele \u00e8 stato sviluppato alla fine del diciannovesimo secolo dai botanici francesi P. E. L. van Tieghem e H. Doultion come modello per la comprensione delle relazioni tra fusto e radici e per disporre di uno strumento adatto ad interpretare l'evoluzione delle spermatofite. \nSecondo la \"teoria della stele\", l'insieme costituito dai fasci conduttori e dai tessuti parenchimatici e meccanici a essi associati rappresenta un'entit\u00e0 unitaria distinta dai tessuti a essa esterni e facenti invece parte del cilindro corticale. Tale entit\u00e0 \u00e8 detta stele ed \u00e8 soprattutto ben individuabile nella radice. Nella radice la stele comprende tutte le strutture situate internamente all'endoderma, a cominciare dal periciclo. Nella radice la stele comprende un solo fascio cribro-vascolare di tipo radiale (actinostele). Col passaggio al fusto, l'unitarit\u00e0 della stele appare meno evidente, poich\u00e9 l'unico fascio si \"spezza\" in numerosi fasci indipendenti in relazione alla presenza delle foglie entro le quali i fasci debbono penetrare. Inoltre, viene meno la presenza dell'endoderma nella sua forma tipica, per cui il confine tra stele e cilindro corticale \u00e8 meno definito da un punto di vista anatomico. Tuttavia, il concetto di stele resta altrettanto valido e applicabile anche nel caso del fusto. Ci\u00f2 \u00e8 giustificato prima di tutto da motivi di natura embriologica, di origine dei diversi tessuti. Come per la radice, anche nel fusto la porzione della stele trae origine dal procambio, che produce gli elementi tissutali dei fasci conduttori, e dal meristema fondamentale del protomidollo, pi\u00f9 abbondante nel fusto che nella radice. Al contrario, gli strati corticali prendono origine dalla protocorteccia, che forma anche l'endoderma. Nel fusto l'endoderma, pur non presentando le caratteristiche tipiche presenti nella radice, non \u00e8 assente da un punto di vista anatomico, ma \"si confonde\" almeno in parte con le normali cellule parenchimatiche del cilindro corticale e di quello centrale. Tuttavia non \u00e8 infrequente che l'ultimo strato del cilindro corticale sia distinguibile per via di uno speciale accumulo di granuli d'amido o di cristalli d'ossalato di calcio, per cui si parla di \"guaina amilifera\" o \"ossalifera\". Tale strato prende in generale il nome di \"strato endodermoide\"."}
{"id": "1889282", "revid": "123615062", "url": "https://it.wikipedia.org/wiki?curid=1889282", "title": "Lingua soraba superiore", "text": "La lingua soraba superiore (lus sup. \"hornjoserb\u0161\u0107ina\") \u00e8 una lingua slava occidentale parlata in Germania nella regione della Lusazia (oggi parte della Sassonia). \u00c8 conosciuta anche come alto sorabo, serbo-lusaziano superiore o lusaziano superiore.\nDistribuzione geografica.\nSecondo \"Ethnologue\", il sorabo superiore \u00e8 parlato nelle citt\u00e0 di Bautzen e Kamenz e nei territori circostanti. Il numero dei locutori \u00e8 stimato in 13.300 persone.\nClassificazione.\nSecondo \"Ethnologue\", la classificazione della lingua soraba superiore \u00e8 la seguente:\nStoria.\nLa storia del sorabo superiore in Germania inizi\u00f2 con le migrazioni degli slavi durante il VI secolo d.C. A partire dal XII secolo, vi fu un massiccio afflusso in Sassonia di coloni tedeschi dalle campagne di Fiandre, Sassonia, Turingia e Franconia. L'area fu teatro di attivit\u00e0 belliche: i saccheggi che ne seguirono portarono ad una lenta decadenza generale del sorabo.\nIl sorabo fu indebolito in Sassonia dalla subordinazione al tedesco, divenuto lingua ufficiale. Si aggiunsero divieti di farne uso: nel 1293, il sorabo superiore fu proibito alla corte del castello di Berna; pi\u00f9 tardi, nel 1327 fu proibito a Zwickau e a Lipsia; dal 1424 a Mei\u00dfen. Questi decreti si sommarono all'uso da parte di molte corporazioni cittadine di accettare solo membri di madrelingua tedesca.\nTuttavia, le regioni centrali abitate dai milciani e la Lusazia (attuale \"Lausitz\") furono relativamente poco influenzate dalla colonizzazione tedesca e dalle interdizioni legali. Divennero cos\u00ec terreno fertile per lo sviluppo della lingua: entro il XII secolo, il numero di parlanti del sorabo superiore crebbe fino a superare le 300.000 unit\u00e0.\nLa pi\u00f9 antica testimonianza in lusaziano superiore scritto \u00e8 il monumento \"Burger Eydt Wendisch\", risalente all'anno 1532, scoperto nella citt\u00e0 di Bautzen.\nJakub Bart-\u0106i\u0161inski (1856-1909), poeta, drammaturgo e presbitero cattolico fu il maggior letterato in lingua soraba superiore, e avvi\u00f2 la transizione al modernismo europeo del XX secolo per la cultura della sua gente.\nSistema di scrittura.\nPer la scrittura viene utilizzato l'alfabeto latino."}
{"id": "1889295", "revid": "300067", "url": "https://it.wikipedia.org/wiki?curid=1889295", "title": "Velimir Perasovi\u0107", "text": ""}
{"id": "1889296", "revid": "287204", "url": "https://it.wikipedia.org/wiki?curid=1889296", "title": "Velimir Perasovic", "text": ""}
{"id": "1889297", "revid": "729019", "url": "https://it.wikipedia.org/wiki?curid=1889297", "title": "Arciconfraternita di San Bernardino da Siena", "text": "L'Arciconfraternita di San Bernardino da Siena fu eretta (come \"confraternita\") nell'anno 1482 poco dopo la canonizzazione del Santo ad opera del pontefice Niccol\u00f2 V nel 1450.\nNel 1881 ebbe il titolo di Arciconfraternita con bolla di Leone XIII\nInizialmente i confrati si riunivano presso il convento di San Francesco a Folloni, poi intorno al 1600 si provvide alla creazione di un oratorio a Montella presso la Chiesa Madre dove sono presenti anche due cappelle di propriet\u00e0 della confraternita (quelle di san Bernardino e quella di santa Monica)"}
{"id": "1889298", "revid": "1543377", "url": "https://it.wikipedia.org/wiki?curid=1889298", "title": "Tamale", "text": "Tamale \u00e8 una citt\u00e0 di 420.160 abitanti (stima 2008) del Ghana, capitale della regione Settentrionale e terzo centro pi\u00f9 popoloso del paese.\nLa popolazione \u00e8 rappresentata per lo pi\u00f9 dall'etnia Dagomba, che parla la lingua dagbani (nonostante quella ufficiale sia l'inglese) e segue la religione islamica.\nGeografia fisica.\nTamale \u00e8 situata nella parte nord del Ghana, dove il territorio \u00e8 quello tipico della savana, con ampie distese erbose, pochi alberi ed arbusti resistenti alla siccit\u00e0.\nIl clima varia a seconda dei mesi: la stagione delle piogge va da maggio ad ottobre, con una precipitazione media annuale di 750-1050 mm di pioggia e temperature minime che si aggirano attorno ai 20\u00a0\u00b0C, mentre da novembre ad aprile si ha un periodo di forte siccit\u00e0 con temperature massime che si aggirano attorno ai 40\u00a0\u00b0C e soffia il forte vento Harmattan.\nAmministrazione.\nGemellaggi.\nLa citt\u00e0 di Tamale \u00e8 gemellata con:"}
{"id": "1889301", "revid": "599013", "url": "https://it.wikipedia.org/wiki?curid=1889301", "title": "Opel OHV Six", "text": "Con l'espressione OHV Six si intende una famiglia di motori a scoppio prodotti dal 1937 al 1966 dalla Casa automobilistica tedesca Opel.\nStoria.\nDal punto di vista automobilistico gli anni trenta furono un decennio assai prolifico di nuove idee, sia sul fronte estetico (nuove linee aerodinamiche che raggiunsero i loro culmine con il culto dello \"streamlining\") e meccanico. Su questo fronte alcune Case cominciarono a convertirsi alla trazione anteriore (Citro\u00ebn, DKW, ecc.), mentre altre passarono dalla distribuzione a valvole laterali a quella a valvole in testa. La Opel apparteneva a quest'ultima categoria: fino a quel momento, i motori dei suoi gi\u00e0 numerosi modelli erano tutti a valvole laterali, una soluzione che affondava le sue radici fin nel periodo dell'alba dell'era automobilistica.&lt;br&gt;\nPertanto questi nuovi motori Opel sono stati quelli che hanno aperto alla Casa di R\u00fcsselsheim la strada all'era dell'automobile moderna.\nProfilo.\nIl primo motore Opel dotato di distribuzione a valvole in testa \u00e8 stato un 6 cilindri in linea progettato per equipaggiare le Opel Super 6. Dal momento che questa vettura aveva mire piuttosto altolocate, il motore doveva essere quindi pi\u00f9 innovativo rispetto al passato. I vertici della Casa videro un buon biglietto da visita proprio nella configurazione \"OHV\". Il nome \"Six\" deriva ovviamente dal tipo di architettura motoristica, appunto a 6 cilindri.\nLe caratteristiche di questo motore erano le seguenti:\nQuesto motore, inizialmente in due versioni, da 2.5 e 3.6 litri, dopo la fine della Seconda guerra mondiale si \u00e8 ritrovato nella sola versione minore, la quale avrebbe subito solo aggiornamenti graduali, fino ad arrivare all'ultimo step evolutivo, cio\u00e8 il passaggio da 2.5 a 2.6 litri, avvenuto nel 1959.&lt;br&gt;\nDa questa famiglia di motori sarebbe derivata la famiglia di motori OHV Four, introdotta l'anno seguente.&lt;br&gt;\nLa famiglia di motori \"OHV Six\" della Opel \u00e8 stata rimpiazzata nel 1966 dalla famiglia di motori CIH Six.&lt;br&gt;\nDi seguito viene riportata un'analisi pi\u00f9 approfondita delle varie evoluzioni dei motori \"OHV Six\" della Opel.\nVersione da 2.5 litri.\nQuella da 2.5 litri \u00e8 stata la pi\u00f9 piccola tra le due versioni esordienti della famiglia \"OHV Six\": l'altra era la versione da 3.6 litri. Non solo, ma delle due \u00e8 stata anche la versione in grado di affermarsi e trovare un suo posto anche in un periodo di ristrettezze come l'immediato dopoguerra. Questo motore era caratterizzato da misure di alesaggio e corsa pari ad 80x82 mm, per una cilindrata totale di 2473 cm\u00b3.&lt;br&gt;\nEssendo stato il motore pi\u00f9 longevo tra quelli appartenenti alla famiglia \"OHV Six\", ha anche subito diverse evoluzioni, descritte di seguito.\nPrima variante (1937-51).\nLa prima variante introdotta, grazie ad un rapporto di compressione pari a 6:1 e ad un carburatore invertito Opel, erogava una potenza massima di 55 CV a 3500 giri/min, con una coppia massima di 145 N\u00b7m a 1600 giri/min. Questa variante ha trovato applicazione su:\nSeconda variante (1951-53).\nA partire dal 1951, il 6 cilindri OHV da 2.5 litri benefici\u00f2 di alcune migliorie al motore, la cui potenza massima pass\u00f2 cos\u00ec a 58 CV, mentre la coppia massima rimase quasi invariata a 147 N\u00b7m a 1600 giri/min. Con queste caratteristiche leggermente aggiornate, il motore \u00e8 stato montato sulle Opel Kapit\u00e4n Mk3 (1951-53).\nTerza variante (1953-55).\nAggiornamenti pi\u00f9 consistenti si ebbero nel 1953, quando fu introdotta la quarta serie della \"Kapit\u00e4n\". Questi nuovi aggiornamenti portarono il motore ad erogare una potenza massima di 68 CV (anzich\u00e9 58) a 3500 giri/min. La coppia massima, inizialmente di 160 N\u00b7m a 1700 giri/min, nel 1954 crebbe ulteriormente fino a 168 N\u00b7m al medesimo regime.\nQuarta variante (1955-58).\nNel 1955, con l'uscita di produzione della Kapit\u00e4n quarta serie e l'arrivo della quinta, il 6 cilindri OHV da 2.5 litri ha subito ulteriori miglioramenti, tali da portare la potenza massima a 75 CV a 3900 giri/min. Anche la coppia massima miglior\u00f2, sebbene in maniera pi\u00f9 leggera, e si port\u00f2 da 168 a 173 N\u00b7m a 1700 giri/min.\nQuinta variante (1958-59).\nLa quinta variante del 2.5 litri OHV Opel aveva una potenza salita da 75 ad 80 CV a 4100 giri/min, mentre la coppia massima non solo \u00e8 leggermente migliorata (da 173 a 176 N\u00b7m), ma \u00e8 stata resa disponibile in maniera costante tra 1400 e 2400 giri/min. Questo motore \u00e8 stato montato sulle Opel Kapit\u00e4n P1 (1958-59).\nSesta variante (1964-65).\nTra il settembre del 1964 e il luglio del 1965, ricomparve un motore 2.5 valvole in testa, anche se stavolta le differenze rispetto alle altre varianti furono maggiori: qui cambiarono per esempio le misura di alesaggio e corsa, pari rispettivamente a 83 x 76,5 mm, per una cilindrata totale di 2483 cm3. L'alimentazione era a carburatore invertito e la potenza massima era di 85 CV, poi passati a 90 CV a 4100 giri/min, mentre la coppia massima era di 179 Nm tra 1400 e 2400 giri/min. Solo gli ultimi motori, prodotti a partire dall'aprile del 1964, si fermavano a 170 Nm a 2600 giri/min. Quest'ultima variante venne montata sotto il cofano delle Opel Kapit\u00e4n A e Admiral A previste per il mercato austriaco, mentre le prime trovarono applicazione nelle \"Kapit\u00e4n 2.5\", sempre previste per l'Austria.\nVersione da 2.6 litri.\nQuesta \u00e8 la versione che nel 1959 ha sostituito l'ormai vetusta unit\u00e0 motrice da 2.5 litri, risalente a 22 anni prima. Il nuovo propulsore, grazie a nuove misure di alesaggio e corsa (85x76.5 mm), raggiungeva una cilindrata di 2605 cc. Tale propulsore, pur essendo stato prodotto per minor tempo (solo 6 anni), ha potuto comunque usufruire di alcuni aggiornamenti, ed \u00e8 stato proposto cos\u00ec in due varianti.\nPrima variante (1959-64).\nLa prima variante \u00e8 stata montata unicamente sulle Opel Kapit\u00e4n P2 (1959-64). Essa erogava una potenza massima di 90 CV a 4100 giri/min, con una coppia massima di 190 N\u00b7m costanti tra 1300 e 2500 giri/min.\nSeconda variante (1964-66).\nLa seconda variante ha beneficiato di alcune migliorie tali da portare la potenza massima a 100 CV a 4100 giri/min. Leggermente peggiorata, invece, l'erogazione di coppia motrice, che raggiungeva 185 N\u00b7m (anzich\u00e9 190) a 2400 giri/min. Tra le novit\u00e0 pi\u00f9 significative di questo motore, vi \u00e8 da segnalare l'introduzione delle punterie idrauliche. Questo motore \u00e8 stata l'ultima evoluzione della famiglia \"OHV Six\", ed \u00e8 stato montato su:\nVersione da 3.6 litri.\nUna delle prime versioni dei motori della famiglia \"OHV Six\" aveva alesaggio e corsa pari a 90x95 mm, per una cilindrata complessiva di 3626 cc. Questo motore raggiungeva una potenza massima di 75 CV a 3200 giri/min, con un picco di coppia pari a 210 N\u00b7m a 1700 giri/min.&lt;br&gt;\nQuesto motore \u00e8 stato montato solo sulle Opel Admiral prodotte dal 1937 al 1939."}
{"id": "1889303", "revid": "610351", "url": "https://it.wikipedia.org/wiki?curid=1889303", "title": "These Days Tour", "text": "Il These Days Tour \u00e8 stato un tour musicale del gruppo rock statunitense dei Bon Jovi, intrapreso durante il 1995 e il 1996 per promuovere il sesto album in studio della band, \"These Days\". Da questo tour, che ha toccato 35 paesi diversi, \u00e8 stato tratto il DVD \"Live from London\", filmato il 25 giugno 1995 al Wembley Stadium di Londra. Proprio il week-end di Wembley entra nella storia di questo stadio, con 216.000 persone presenti (72.000 per serata), record che in precedenza apparteneva solo ai Rolling Stones e non \u00e8 mai stato pi\u00f9 eguagliato da nessun altro."}
{"id": "1889308", "revid": "602145", "url": "https://it.wikipedia.org/wiki?curid=1889308", "title": "Francesco Gessi", "text": "Biografia.\nNacque in una nobile famiglia e quindi destinato ad una vita di agi, a seguito della sua precoce inclinazione verso la pittura, il padre gli consent\u00ec di seguire questa sua inclinazione e and\u00f2 a bottega di Denijs Calvaert.\nLa cosa non dur\u00f2 a lungo in quanto entr\u00f2 subito in conflitto con gli altri allievi del maestro appartenenti ad un ceto pi\u00f9 modesto. Pass\u00f2 quindi alla bottega di Guido Reni.\nDa questo trampolino di lancio gli fu facile ottenere delle commesse a Ravenna, a Mantova (lavori all'interno del palazzo Ducale) e a Napoli dove non ritenne di completare il lavoro a causa di una molto pericolosa atmosfera competitiva presente nella citt\u00e0 partenopea.\nFu la decorazione alla Cappella di San Gennaro che sanc\u00ec l'inizio dei disaccordi tra Gessi e Reni e che lo spinse a rientrare nella citt\u00e0 natale.\nSulla strada del rientro a Bologna, forse si ferm\u00f2 a Perugia per eseguire le due tele con l\"Orazione nell'orto\" e l\"Incontro di Ges\u00f9 con la Veronica\" nella basilica di San Pietro, nelle quali alcuni critici hanno individuato suggestioni stilistiche mutuate dalle pale di Giovanni Lanfranco realizzate nella cappella Sacchetti di San Giovanni dei Fiorentini a Roma.\nRitornato a Bologna inizi\u00f2 una campagna contro il suo maestro Guido Reni tentando di competere con lui rinnegando i suoi insegnamenti.\nRiusc\u00ec, nonostante tutto, ad aprire una sua bottega a Bologna con Giovanni Giacomo Sementi, suo collaboratore principale quando erano insieme alla bottega di Guido Reni. Fra i suoi allievi vi furono i fratelli Giovanni Battista ed Ercolino Ruggiero, Giacomo Castellini, Francesco Correggio e Giulio Trogli."}
{"id": "1889311", "revid": "125452643", "url": "https://it.wikipedia.org/wiki?curid=1889311", "title": "Nazionale di pallavolo femminile della Germania", "text": "La nazionale di pallavolo femminile della Germania \u00e8 una squadra europea composta dalle migliori giocatrici di pallavolo della Germania ed \u00e8 posta sotto l'egida della Federazione pallavolistica della Germania.\nFino al 1990 ha rappresentato la Germania Ovest.\nRosa.\nSegue la rosa delle giocatrici convocate per il campionato europeo 2021."}
{"id": "1889312", "revid": "17692590", "url": "https://it.wikipedia.org/wiki?curid=1889312", "title": "Catena Cantabrica", "text": ""}
{"id": "1889317", "revid": "1123217", "url": "https://it.wikipedia.org/wiki?curid=1889317", "title": "Eduard Friedrich Poeppig", "text": "\u00c8 conosciuto soprattutto per le sue numerose esplorazioni a carattere scientifico in America Meridionale: fra il 1826 ed il 1832, infatti, egli intraprese numerosi studi geografici e naturalistici in Brasile, Per\u00f9 e Cile, durante i quali descrisse scientificamente oltre quattromila specie di piante.\nSi dilett\u00f2 inoltre in archeologia, esaminando delle rovine Inca, ed infine fu il terzo europeo (dopo Francisco de Orellana nel 1542 e Charles Marie de La Condamine nel 1744) a percorrere l'intera lunghezza del Rio delle Amazzoni, cosa che fece utilizzando la canoa per larghi tratti.\nUna volta tornato in Europa, fu eletto professore all'universit\u00e0 di Lipsia.\nIn suo onore sono state nominate numerose forme di vita:\nfra le piante, e \"Lagothrix poeppigii\" come animale."}
{"id": "1889321", "revid": "1573940", "url": "https://it.wikipedia.org/wiki?curid=1889321", "title": "Lagothrix poeppigii", "text": "La scimmia lanosa argentata o lagotrice argentata (\"Lagothrix poeppigii\" ()) \u00e8 un primate platirrino della famiglia degli Atelidi.\nVeniva considerata una sottospecie di \"Lagothrix lagotricha\" (\"L. lagotricha poeppigii\"): il nome scientifico \u00e8 stato dedicato dal suo scopritore al naturalista tedesco E. F. Poeppig.\nDistribuzione.\nVive nella zona di confine fra Brasile, Ecuador e Per\u00f9. Predilige le zone di foresta pluviale primaria indisturbata, a quote che raggiungono i 3000\u00a0m.\nDescrizione.\nDimensioni.\nMisura circa un metro e venti, di cui met\u00e0 va ascritta alla coda, per un peso di 5-8\u00a0kg.\nAspetto.\nA dispetto del nome comune, questo animale pu\u00f2 avere varie colorazioni, dal bruno al rossastro al nero: prevalgono tuttavia le tinte grigie e scure. Spesso la testa e gli avambracci, ed a volte anche gli ultimi due terzi della coda, sono pi\u00f9 scuri rispetto al resto del corpo.\nLa coda \u00e8 lunga e molto muscolosa, larga alla radice e pi\u00f9 stretta man mano che si procede verso la coda. Essa viene utilizzata come quinto braccio per appigliarsi ad un supporto mentre l'animale si estende in avanti per afferrare il cibo.\nBiologia.\nSi tratta di animali diurni ed arboricoli: vivono in gruppi che contano da 10 a 30 individui, a loro volta suddivisi in vari gruppi familiari che possono separarsi fra di loro durante il giorno, ma sempre tuttavia rimanendo nell'ambito di un territorio comune a tutto il gruppo, per poi riunirsi quando cala la sera. I maschi spesso mostrano segni d'intolleranza fra di loro.\nAlimentazione.\nSi nutrono prevalentemente di frutta ben matura: non disdegnano tuttavia integrare la propria dieta con foglie ed insetti, al fine di non esercitare un'eccessiva pressione sugli alberi da frutto.\nGli esemplari dominanti spesso tolgono il cibo migliore a quelli subordinati, al fine di dimostrare la propria forza.\nCollegamenti esterni.\nImmagine di \"Lagothrix poeppigii\""}
{"id": "1889323", "revid": "344646", "url": "https://it.wikipedia.org/wiki?curid=1889323", "title": "Monilinia laxa", "text": "La Monilinia laxa o Sclerotinia cinerea, o anche Sclerotinia laxa , \u00e8 un fungo parassita che attacca le piante da frutto, Drupacee e Pomacee. A differenza della \"Monilinia fructigena\", colpisce tutti gli organi della pianta: rami, foglie, fiori e frutti. La forma conidica \u00e8 la Monilia cinerea o Monilia laxa.\nBibliografia.\nG. Govi: \"Patologia Vegetale\""}
{"id": "1889325", "revid": "1543377", "url": "https://it.wikipedia.org/wiki?curid=1889325", "title": "Educazione omogenea", "text": "Il termine educazione omogenea in senso lato fa riferimento a un'azione educativa realizzata in contesti nei quali i giovani (o gli adulti) a cui l'azione educativa \u00e8 indirizzata sono accomunati da uno o pi\u00f9 elementi caratterizzanti un dato gruppo. Tale omogeneit\u00e0 pu\u00f2 avere diversi gradi e pu\u00f2 riguardare molteplici aspetti: l'et\u00e0, il sesso, la lingua, il livello d'istruzione, le competenze acquisite, elementi socio-culturali legati alla provenienza etnografica, e cos\u00ec via.\nNegli ultimi decenni del secolo scorso, l'espressione \"educazione omogenea\" ha assunto progressivamente anche una connotazione pi\u00f9 precisa laddove indica un modello educativo basato sull'attenzione alle specificit\u00e0 maschili e femminili, perseguita attraverso l'organizzazione di momenti educativi nei quali alunni e alunne vengono separati per sesso. In questo senso si parla anche di \"educazione specifica\". Nei Paesi anglofoni si usa l'espressione \"single sex education\".\nClassi o scuole omogenee.\nAl di l\u00e0 della terminologia che si preferisce adottare, il concetto che sta alla base di questo modello educativo \u00e8 che le differenze di genere tra maschi e femmine dovrebbero essere sempre tenute in adeguata considerazione, soprattutto a scuola, per favorire una crescita pi\u00f9 armonica e completa dei giovani. La separazione dei sessi a scuola pu\u00f2 realizzarsi in vari modi: per alcune attivit\u00e0; per alcune materie; per tutte le materie, ma solo in determinati cicli scolastici (ad esempio nella scuola primaria o in quella secondaria ecc.). Altre modalit\u00e0 prevedono classi omogenee all'interno di scuole miste, oppure scuole omogenee all'interno di un sistema educativo che offre entrambe le opportunit\u00e0 (omogenea/mista).\nDifferenze di genere in educazione.\nLa recente diffusione del modello di educazione omogenea in alcuni Paesi e l'estensione del dibattito sul confronto tra tale modello e quello della coeducazione (riferimento teorico della cosiddetta \"scuola mista\") \u00e8 dovuto al fatto che molte ricerche sembrano ormai dimostrare che il bene dell'educando pu\u00f2 essere perseguito meglio se si tiene conto delle specificit\u00e0 del suo sesso. \u00c8 stato accertato infatti che esistono forti condizionamenti neurobiologici che permettono di parlare di un modo maschile o femminile di apprendere e di conoscere. Tali condizionamenti non possono essere eliminati e non possono essere ignorati dagli insegnanti senza produrre danno. La cognizione della donna \u00e8 in genere pi\u00f9 emotiva e sintetica, pi\u00f9 completa, ed \u00e8 meno analitica. I ragazzi, di solito, hanno pi\u00f9 facilit\u00e0 nella percezione spaziale, nel ragionamento astratto, nel fare programmi a lunga scadenza e nello svolgere attivit\u00e0 fisico-motorie, mentre le ragazze sono meglio predisposte alla padronanza del linguaggio, all'arte e alle scienze sociali.\nStoricamente, nella maggior parte dei casi, l'educazione a scuola avveniva in ambiente omogeneo fino a met\u00e0 degli anni sessanta. Da allora in poi si \u00e8 progressivamente diffusa la scuola mista, ma si \u00e8 trattato di una scelta organizzativa che non \u00e8 stata preceduta da studi e da sperimentazioni. In effetti, non \u00e8 facile trovare pubblicazioni scientifiche anteriori a quel cambiamento, che lo giustifichino pedagogicamente.\nIl primo congresso internazionale sull'educazione impartita in ambiente omogeneo/misto si \u00e8 svolto a Barcellona (Spagna) nell'aprile del 2007, organizzato dalla European association single-sex education, i cui atti sono disponibili in rete.\nIl secondo congresso internazionale si \u00e8 svolto a Roma nel 2009. Ne \u00e8 emerso tra l'altro che attualmente nel mondo sono circa 40 milioni gli studenti che frequentano scuole omogenee. Gli atti del congresso sono stati pubblicati dall'editore italiano Armando e una sintesi \u00e8 disponibile in rete.\nNei vari Paesi.\nItalia.\nAttualmente in Italia il modello omogeneo (single-sex) \u00e8 statisticamente quasi irrilevante. Le uniche istituzioni scolastiche nelle quali \u00e8 presente un progetto di educazione omogenea, quale conseguenza della pi\u00f9 ampia opzione per l'educazione personalizzata, sono quelle che adottano il sistema educativo FAES.\nInfatti \u00e8 molto diffusa l'opinione che l'unico modello scolastico esistente sia quello misto. A conferma di ci\u00f2, si aggiunge il fatto che periodicamente appaiono sui principali organi di stampa alcuni articoli che, sebbene diano notizia del dibattito sul confronto tra scuole miste e scuole che adottano un'educazione specifica per ragazzi e ragazze, si riferiscono per\u00f2 soprattutto a ricerche internazionali.\nPer questo motivo, da alcuni anni si valuta la consistenza degli elementi a favore di entrambi i modelli educativi nell'ambito di convegni o di corsi universitari. In particolare si vede la necessit\u00e0 di trovare nuove strade per una educazione pi\u00f9 attenta alle esigenze degli alunni, anche sotto l'aspetto della loro identit\u00e0 di genere.\nDal 2007, presso alcune universit\u00e0 si \u00e8 cominciato ad affrontare il tema nel contesto delle attivit\u00e0 di formazione per futuri docenti di scuola secondaria superiore. \u00c8 emerso infatti che nella scuola mista italiana ci si \u00e8 a volte limitati a mettere insieme maschi e femmine, pensando che la semplice vicinanza dei due sessi fosse sufficiente a produrre effetti positivi. Si sottolinea invece che per combattere gli stereotipi di genere occorre un vero progetto educativo, sia che si scelga il modello misto (di gran lunga pi\u00f9 diffuso), sia che si scelga quello omogeneo.\nLa maggior parte degli esperti concorda sul fatto che nella scuola italiana non sempre c'\u00e8 una adeguata attenzione alle specificit\u00e0 dei due sessi. Infatti ai ragazzi e alle ragazze vengono di solito offerti i medesimi stimoli educativi, con gli stessi metodi, gli stessi ritmi, i medesimi stili, senza tenere conto delle loro differenze neurobiologiche e del loro diverso modo di vedere la realt\u00e0. Tali differenze, a giudizio dei pi\u00f9, andrebbero valorizzate in una prospettiva di collaborazione e non ignorate o esasperate.\nUSA.\nUn articolo del \"Washington Post\" del 15 giugno 2008 riferisce che negli Stati Uniti c'\u00e8 un ulteriore aumento delle scuole pubbliche che offrono alle famiglie la possibilit\u00e0 dell'educazione distinta per sesso. In tutto il Paese le scuole che utilizzano questo modello sono circa 500. Negli Stati Uniti il confronto tra l'educazione omogenea e quella mista va avanti ormai da decenni. Il sociologo americano Cornelius Riordan \u00e8 una delle autorit\u00e0 mondiali in argomento. La maggior parte delle ricerche citano i risultati dei suoi studi.\nFrancia.\nCome in altri Paesi europei, a met\u00e0 degli anni sessanta del XX secolo, sulla spinta di esigenze organizzative dovute soprattutto al cosiddetto \"boom demografico\", si \u00e8 diffusa in Francia la scuola mista, per lo pi\u00f9 negli istituti statali. Negli ultimi anni, per\u00f2, sempre pi\u00f9 spesso si sono sollevate perplessit\u00e0 riguardo ai risultati che questa scelta ha prodotto. Il dibattito si \u00e8 fatto progressivamente pi\u00f9 acceso, soprattutto quando il sociologo e ricercatore del CNRS francese, Michel Fize, esperto in tematiche familiari e giovanili, ha mosso precise critiche al sistema educativo misto, evidenziando che \u2013 in base ai suoi dati \u2013 esso ha ostacolato la promozione delle pari opportunit\u00e0 tra donne e uomini. Una delle sue opere pi\u00f9 famose al riguardo \u00e8 \"Les pi\u00e8ges de la mixit\u00e9 scolaire\".\nRecentemente gli echi del dibattito in corso in Francia sono giunti in Italia attraverso notizie d'agenzia come quella del 22 maggio 2008: \"Francia: classi miste addio?\". Il Paese infatti si trova a ridiscutere sul modello educativo misto/omogeneo da quando \u00e8 stata approvata la norma che consente (senza imporla) la separazione di ragazzi e ragazze nelle scuole statali, in applicazione dei principi europei in tema di libert\u00e0 pedagogica ed educativa. Alcuni temono che ci\u00f2 riporti la Francia indietro di 40 anni. Secondo altri, invece, il breve comma che rende possibile \"l'organizzazione di insegnamenti per gruppi di studenti in funzione del loro sesso\", senza eliminare le classi miste che rimangono la regola, risponde all'attuale sensibilit\u00e0 verso strade alternative per una attenzione pi\u00f9 efficace alle necessit\u00e0 educative specifiche di maschi e femmine.\nGran Bretagna.\nIn Gran Bretagna c'\u00e8 una tradizione molto radicata di educazione omogenea, sia tra le scuole statali che tra quelle non statali. La National Foundation for Educational Research ha pubblicato nel 2002 i risultati di uno studio su quasi tremila high schools, per un totale di trecentosettantamila alunni, giungendo alla conclusione che il rendimento degli studenti delle scuole omogenee (single-sex) \u00e8 nettamente pi\u00f9 alto rispetto alla media.\nGermania.\nLo studioso di pedagogia sperimentale, Ingbert von Martial, sostiene che in base alle sue ricerche in Germania si \u00e8 registrato un migliore apprendimento da parte delle ragazze in alcune materie (informatica, chimica, fisica, matematica) quando l'insegnamento \u00e8 impartito in classi omogenee. Per questo motivo, su sollecitazione di alcune organizzazioni femministe, si \u00e8 diffusa la prassi di svolgere le lezione di queste materie in classi separate per sesso. In altri casi si formano classi omogenee per tutte le materie.\nAustralia.\nL'Australian Council for Educational Research ha monitorato per sei anni l'evoluzione di duecentosettantamila studenti. Nel 2001 ha pubblicato i risultati della ricerca, dalla quale emerge che i ragazzi e le ragazze istruiti in scuole single-sex hanno ottenuto prestazioni scolastiche superiori rispetto agli studenti e alle studentesse di scuole miste: tra il 15 e il 22%, a seconda delle materie di studio. Tali proporzioni si mantenevano anche tra allievi di estrazione familiare e sociale similare, il che induce a pensare che il migliori risultati non dipendano dal ceto sociale o dalle risorse culturali del nucleo familiare di appartenenza. Il documento giunge alla conclusione che in media nelle scuole omogenee il piano di studi era pi\u00f9 esigente, che il clima di lavoro era pi\u00f9 gradevole e che gli studenti e le studentesse assumevano un comportamento migliore."}
{"id": "1889326", "revid": "278830", "url": "https://it.wikipedia.org/wiki?curid=1889326", "title": "Joshua Radin", "text": "Biografia.\nRadin si avvicina alla musica dopo essersi trasferito dall'Ohio a New York. Suo padre gli regala la sua prima chitarra e lo sprona a imparare a suonare lo strumento e a comporre musica. Nel 2004, quando il suo amico e attore Zach Braff ascolta una demo della canzone \"Winter\", ne rimane immediatamente colpito e chiede al creatore di \"Scrubs\", Bill Lawrence di inserirla in un episodio della serie (la si pu\u00f2 ascoltare nel 14\u00ba episodio intitolato \"Il mio disastro\" della terza stagione).\n\"We Were Here\" (2006-2007).\nGrazie a \"Winter\", pubblicata nel suo primo EP \"First Between 3rd And 4th\" nel 2004, Radin riceve critiche molto positive e, nel maggio 2006, pubblica cos\u00ec il suo primo album in studio intitolato \"We Were Here\" che riceve immediatamente voti molto positivi dalla critica musicale. Secondo lo stesso Radin, l'intero album \u00e8 stato ispirato da una sua relazione finita male. Dopo Winter anche altre canzoni dell'album come \"Closer\", \"Don't Look Away\" e \"These Photographs\" sono state successivamente utilizzate in alcune puntate di Scrubs, accrescendo notevolmente la fama di Radin. Degna di nota \u00e8 \"Everything'll Be Alright (Will's Lullabye)\", dedicata alle vittime dell'Uragano Katrina. Nei mesi successivi all'uscita dell'album, Radin intraprende un lungo tour negli Stati Uniti e successivamente in Europa.\n\"Simple Times\" e \"The Rock And The Tide\" (2008-2011).\nDal 2007-2008, le canzoni di Radin vengono trasmesse in episodi di numerose serie tv come, oltre alla gi\u00e0 citata \"Scrubs\", in \"Grey's Anatomy\", \"Bones\", \"Dr. House\", \"One Tree Hill\" e \"Life Unexpected\", \"90210\" e \"Brothers and Sisters\".\nL'attesa del secondo album termina quando nel settembre 2008, Radin pubblica \"Simple Times\" sotto l'etichetta discografica Mom + Pop Music. L'album riceve buone recensioni dalla critica e discrete vendite grazie anche alla pubblicazione precedente del singolo \"Streetlight\".\nDopo un breve tour nel 2009, nell'ottobre 2010 esce il terzo album di Radin intitolato \"The Rock And The Tide\", inizialmente previsto per il febbraio precedente e successivamente posticipato. Dopo l'uscita, l'album raggiunge la prima posizione nella classifica \"Alternative\" su iTunes e la 31\u00aa posizione nella Billboard Top 200 nel mese di ottobre. Nel 2011, esce un EP intitolato \"The Rock And The Tide (Acoustic Session)\" che contiene tracce dell'album uscito l'anno precedente in acustico.\n\"Underwater\", \"Wax Wings\" e \"Onward And Sideways\" (2012-2015).\nDopo solo 2 anni dall'album precedente, Radin convoglia le sue nuove composizioni in due album: a luglio 2012 esce il quarto lavoro in studio intitolato \"Underwater\" sotto la Mom + Pop Music e, nel maggio 2013, viene pubblicato in maniera indipendente \"Wax Wings\". Entrambi gli album ricevono un buon responso di critica e alcune tracce tratte da questi due lavori come \"Underwater\" , \"Beautiful Day\" e \"In Her Eyes\" diventano tracce salde nella scaletta concerti di Radin.\nIl 2014 \u00e8 per Radin un anno di pausa in attesa della pubblicazione, nel gennaio 2015, del suo sesto album intitolato \"Onward And Sideways\" nel quale spicca \"Beautiful Day\", gi\u00e0 pubblicata nel precedente \"Wax Wings\", questa volta registrata insieme a Sheryl Crow.\n\"Live From The Village\" e \"The Fall\" (2016-2017).\nIn seguito ad alcune dichiarazioni di Radin dove parlava di un possibile album live, nell'aprile 2016 esce \"Live From The Village\", primo lavoro dal vivo contenente 17 brani (20 nella edizione Deluxe) registrati al \"The Village\" di Los Angeles e contenente alcuni dei suoi pezzi di maggior successo come \"Brand New Day\", \"Today\" e \"Winter\".\nIl 27 gennaio 2017 esce il suo settimo album in studio intitolato \"The Fall\" e anticipato dai singoli \"High And Low\" e \"Falling\". L'album, che comprende 10 tracce (14 nella edizione Deluxe), ha come tematica principale l'amore e tutti i suoi derivati.\n\"Here, Right Now (2019)\".\nNel 2019 esce il suo ottavo album, \"Here, Right Now\". \nIl video del singolo che ha dato il nome all'album \u00e8 stato fatto in collaborazione con North Shore Animal League America, un'associazione per la cura di cuccioli abbandonati o randagi. Inoltre, tutti i ricavati della traccia sono devoluti all'associazione.\nInfluenze.\nCome dichiarato dallo stesso Radin, il suo stile musicale \u00e8 influenzato da artisti come Elliott Smith, Simon &amp; Garfunkel e Nick Drake. Il suo folk \u00e8 caratterizzato da un suono semplice e chiaro dove risalta la sua voce calda e la sua chitarra acustica."}
{"id": "1889329", "revid": "122315", "url": "https://it.wikipedia.org/wiki?curid=1889329", "title": "Heinrich Rudolph Schinz", "text": ""}
{"id": "1889332", "revid": "110157", "url": "https://it.wikipedia.org/wiki?curid=1889332", "title": "Perception (The Doors)", "text": "Perception \u00e8 un \"cofanetto\" pubblicato dai Doors per celebrare il quarantesimo anniversario della pubblicazione dell'album di debutto dei Doors e raccoglie tutti e 6 gli album pubblicati dalla band californiana con Jim Morrison in vita che sono:\n\"The Doors\" - \"Strange Days\" - \"Waiting For The Sun\" - \"The Soft Parade\" - \"Morrison Hotel\" ed \"L.A. Woman\" con bonus track e video per un totale di 12 dischi (6 CD + 6 DVD)."}
{"id": "1889333", "revid": "181699", "url": "https://it.wikipedia.org/wiki?curid=1889333", "title": "Tot\u00f2 Cascio", "text": ""}
{"id": "1889338", "revid": "767487", "url": "https://it.wikipedia.org/wiki?curid=1889338", "title": "Prorastomus", "text": "Prorastomus sirenoides \u00e8 una specie estinta di Sirenii vissuta nel medio Eocene 45-40 milioni di anni fa.\nL'animale, a differenza dei moderni Sirenidi che sono totalmente acquatici, presenta caratteristiche anfibie come le zampe corte ed una lunga coda. La forma del muso e la dentatura che presenta corone a forma di molari inducono a pensare che si cibasse di piante morbide. Lungo all'incirca un metro e mezzo e con le dimensioni di un maiale, l'animale \u00e8 stato trovato in Giamaica a testimoniare come, dopo l'evoluzione da antenati vissuti nel zona del mare della Tetide (antenati che hanno dato origine anche ai Proboscidati e agli Iraci), l'ordine ha raggiunto subito grande diffusione."}
{"id": "1889339", "revid": "767487", "url": "https://it.wikipedia.org/wiki?curid=1889339", "title": "Thine Eyes Bleed", "text": "I Thine Eyes Bleed sono un gruppo melodic death metal proveniente dall'Ontario, in Canada. Il loro primo album \"In the Wake of Separation\" \u00e8 uscito nel 2005, seguito il 15 aprile 2008 dal secondo album \"Thine Eyes Bleed\"."}
{"id": "1889344", "revid": "101411", "url": "https://it.wikipedia.org/wiki?curid=1889344", "title": "Fada N'Gourma", "text": ""}
{"id": "1889346", "revid": "1305772", "url": "https://it.wikipedia.org/wiki?curid=1889346", "title": "Olio di noci", "text": " \nL'olio di noci \u00e8 un olio vegetale estratto sin dall'antichit\u00e0 dai gherigli (semi) della \"Juglans regia\", il noce bianco, comune o reale, di origine euroasiatica. \nIl frutto del noce \u00e8 una drupa con endocarpo legnoso che contiene un seme il cui endosperma \u00e8 particolarmente ricco (62-71%) di lipidi. \nAl di fuori delle zone di produzione-trasformazione industriale fortemente automatizzate, l'ottenimento dell'olio di noce \u00e8 laborioso e richiede parecchia mano d'opera. Esso irrancidisce molto rapidamente, specialmente se lasciato esposto all'aria, alla luce o al calore. \u00c8 per questo che non pu\u00f2 essere utilizzato come olio di cottura o per fritture. \nEssendo un olio semi-siccativo, in passato, \u00e8 stato spesso utilizzato nella formulazione dei colori ad olio . \nPer uso alimentare viene commercializzato raffinato o pi\u00f9 frequentemente non raffinato in modo da preservare specifiche qualit\u00e0 organolettiche e sensoriali. \nStoria.\nL'albero del noce ed i suoi frutti dall'antica Grecia e Roma (Dioscoride che gi\u00e0 scriveva di come ricavarne un olio, Plinio il vecchio, Plutarco) al XV secolo ( Isidoro, Bartolomeo Sacchi, Gabriele Falloppio ) sono stati descritti effetti sulla salute in modo controverso. Da una parte, l'albero e la sua ombra erano considerati malsani, dall'altra i frutti con il loro mallo pur essendo ritenuti tossici, venivano citati come tintura per i capelli e come ingrediente medicamentoso, pi\u00f9 che altro come antidoto seguendo la dottrina attribuita a Mitridate (veleno scaccia veleno) o come digestivo ( Galeno ). L'idea di una tossicit\u00e0 dell'albero e dei suoi derivati era talmente radicata che l'etimologia latina del nome suo e dei suoi frutti viene fatta risalire al verbo \"nocere\" (trad.: nuocere). La falsa credenza che la noce, come diceva il nome, fosse nociva ha continuato a diffondersi nei testi di medicina anche dopo che l'utilizzo alimentare dei gherigli e di un olio di noci \u00e8 stato descritto in vari testi di cucina dalla fine del XIV secolo. L'utilizzo dell'olio si diffuse nell'Italia nord occidentale , nella Francia meridionale e nel nord della Spagna, come olio povero, di bassa qualit\u00e0, tipico nella cucina rurale. La percezione di bassa qualit\u00e0 era probabilmente dovuta alla propensione all'irrancidimento dell'olio di noci. Produzione e consumo dell'olio di noci scemarono con l'avvento di oli molto pi\u00f9 economici. Solo dalla fine del 1900 all'olio di noci \u00e8 stato attribuito il ruolo di specialit\u00e0 culinaria. Nel 2018 all'olio di noci P\u00e9rigord (Francia) \u00e8 stato insignito del marchio di Denominazione di Origine Protetta. \nEstrazione.\nDopo essere stati decorticati i gherigli vengono essiccati per ridurne il tenore di umidit\u00e0. In alcune produzioni per ottenere specifiche qualit\u00e0 sensoriali ed organolettiche come per altri oli derivati da frutta secca i semi vengono tostati prima del processo di estrazione. Per la produzione dell'olio possono essere utilizzati anche gherigli scartati per dimensione o difetti dalla produzione di frutta secca o snack. Come per altri oli di semi ad alto tenore di lipidi (&gt;50%) l'olio di noci pu\u00f2 essere estratto utilizzando solo sistemi meccanici a temperature inferiori ai , ottenendo oli che possono essere definiti \"vergini\" con un alto valore organolettico e nutrizionale. L'estrazione meccanica a bassa temperatura dell'olio ha per\u00f2 una resa pi\u00f9 bassa con conseguente perdita economica. Per alzare la resa, soprattutto negli impianti con presse a coclea/vite, \u00e8 possibile riscaldare la pasta di gherigli. La pasta, chiamata biscotto, residua dall'estrazione dell'olio con processi meccanici ha avuto per anni un suo impiego alimentare.\nNell'industria oleochimica \u00e8 pi\u00f9 comune l'estrazione con solventi organici che richiede un processo di raffinazione a valle. Negli oli di alto valore commerciale, come l'olio di noci, \u00e8 possibile anche l'estrazione usando come solvente un gas in stato supercritico o subcritico che non comporta, in genere, una successiva raffinazione. La tecnica di estrazione pu\u00f2 influire sulla qualit\u00e0 e commerciabilit\u00e0 dell'olio di noci, che considerando il posizionamento sul mercato e la domanda come specialit\u00e0 gastronomica oggi viene quasi sempre offerto nella versione \"vergine\" o \"spremuto meccanicamente\" o \"spremuto a freddo\". \nCaratteristiche chimico-fisiche.\nA temperatura ambiente l'olio di noci \u00e8 liquido e si presenta come una sostanza oleosa di colore dal giallo tenue all'ambra fino ad un colore tendente al bruno negli oli vergini ricavati da semi tostati. \nLe caratteristiche chimico fisiche degli oli vegetali possono variare in funzione del processo di estrazione e raffinazione.\nI valori standard dell'olio di noci non raffinato sono:\nComposizione.\nLa composizione dell'olio di noci, come in tutti gli oli vegetali, pu\u00f2 variare in funzione della cultivar, delle condizioni ambientali, della raccolta e della lavorazione. \nL'olio di noci \u00e8 composto prevalentemente da trigliceridi con la seguente distribuzione tipica di acidi grassi, come proposto nel Codex Alimentarius.\nL'alta concentrazione di acidi grassi polinsaturi lo rende particolarmente suscettibile all'ossidazione.\nLa concentrazione totale di steroli rilevata su oli non raffinati \u00e8 500-1760 mg/kg.\nAltri componenti minori dell'olio di noci rilevati in alcuni studi sono: fenoli con aldeidi, terpeni e alcoli che gli conferiscono una caratteristica nota aromatica."}
{"id": "1889350", "revid": "1543377", "url": "https://it.wikipedia.org/wiki?curid=1889350", "title": "Daniel Giraud Elliot", "text": "\u00c8 stato uno dei membri fondatori dell'American museum of natural history di New York, oltre che dell'American Ornithologists' Union; per un certo periodo di tempo, Elliot \u00e8 stato anche curatore del settore di zoologia del Field Museum of Natural History di Chicago.\nOpere.\nElliot utilizzava i fondi a sua disposizione per pubblicare una serie di libri illustrati a colori rappresentanti varie famiglie di animali, in particolare uccelli: i testi erano scritti e curati da Elliot stesso, mentre per le illustrazioni si affid\u00f2 ad artisti di comprovata fama e bravura come Joseph Wolf e Joseph Smit (ambedue ex-collaboratori di John Gould).\nFra i libri da lui pubblicati, si ricordano:\nLa medaglia Daniel Giraud Elliot \u00e8 un premio assegnato dalla National Academy of Sciences a coloro che si distinguono \"per lavori degni di merito in zoologia o paleontologia pubblicati in un periodo fra i tre ed i cinque anni. Stabilito dal Daniel Giraud Elliot Fund su concessione di Miss Margaret Henderson Elliot.\""}
{"id": "1889351", "revid": "185700", "url": "https://it.wikipedia.org/wiki?curid=1889351", "title": "Professoressa ordinaria di universit\u00e0", "text": ""}
{"id": "1889352", "revid": "729019", "url": "https://it.wikipedia.org/wiki?curid=1889352", "title": "Stazione di Carugo-Giussano", "text": "La stazione di Carugo-Giussano \u00e8 una fermata ferroviaria ubicata nel territorio comunale di Carugo sulla ferrovia Milano-Asso.\nStrutture e impianti.\nL'impianto \u00e8 gestito da FerrovieNord.\nLa fermata \u00e8 costituita da una sola banchina a servizio passeggeri; questa si estende per circa 220 metri con andamento rettilineo. La banchina, di altezza molto inferiore agli standard lombardi, dal 25 agosto 2015 \u00e8 dotata di pensilina.\nMovimento.\nLa stazione \u00e8 servita da treni regionali cadenzati operati da Trenord nell'ambito del contratto di servizio stipulato con la Regione Lombardia."}
{"id": "1889361", "revid": "58775", "url": "https://it.wikipedia.org/wiki?curid=1889361", "title": "Moneta elettronica", "text": ""}
{"id": "1889364", "revid": "1658", "url": "https://it.wikipedia.org/wiki?curid=1889364", "title": "Don Giosy Cento", "text": ""}
{"id": "1889368", "revid": "118740748", "url": "https://it.wikipedia.org/wiki?curid=1889368", "title": "Bobby Bandiera", "text": "Biografia.\nOriginario del New Jersey, Bandiera inizi\u00f2 come chitarrista e cantante in diverse band locali, esibendosi in locali come lo Stone Pony di Asbury Park, occasionalmente anche insieme a Bruce Springsteen. Nel 1984 fu preso in considerazione proprio per il Born in the USA Tour del Boss, in seguito all'abbandono della E Street Band di Steve Van Zandt; il posto di chitarrista fu tuttavia assegnato a Nils Lofgren. Nel 1985 Bandiera sostitu\u00ec Billy Rush come chitarrista nei Southside Johnny and The Asbury Jukes, posizione che mantiene tuttora.\nHa una sua band (\"the Bob Bandiera Band\") con la quale suona nei locali del New Jersey quando non \u00e8 impegnato in tour con i Southside Johnny and the Asbury Jukes.\nDal 2005 al 2014, Bandiera ha suonato stabilmente la chitarra ritmica nelle performance live dei Bon Jovi. Nel concerto promozionale dell'8 giugno 2007 a Porto Rico, data l'assenza di Richie Sambora, ha suonato come \"lead guitarist\". Nel concerto di Stoccarda del Lost Highway Tour ha cantato come \"lead singer\" la cover \"Drift Away\"."}
{"id": "1889371", "revid": "767487", "url": "https://it.wikipedia.org/wiki?curid=1889371", "title": "Il bruto e la bella", "text": "Il bruto e la bella (\"The Bad and the Beautiful\") \u00e8 un film del 1952 diretto da Vincente Minnelli. Fu presentato nella selezione ufficiale della 14\u00aa Mostra internazionale d'arte cinematografica di Venezia (1953).\nTrama.\nPrologo.\nHarry Pebbel, uno dei pi\u00f9 noti produttori di Hollywood, convoca nel proprio ufficio l'attrice Georgia Lorrison, il regista Fred Amiel e lo sceneggiatore James Lee Bartlow. Pebbel sta per ricevere la telefonata di Jonathan Shields, un produttore finito in disgrazia e autoesiliatosi a Parigi, il quale \u00e8 intenzionato a chiedere l'aiuto dei quattro colleghi per realizzare il film del proprio rilancio.\nIn attesa della chiamata, Georgia, Amiel e Bartlow rievocano a turno in flashback le loro passate esperienze con Shields e ripercorrono le dolorose circostanze che li hanno portati a troncare ogni rapporto con lui.\nI flashback.\nFred Amiel.\nAl funerale del padre, un pioniere del cinematografo, il giovane Jonathan Shields \u00e8 costretto a pagare dei figuranti affinch\u00e9 assistano alla cerimonia, poich\u00e9 non vi \u00e8 nessun altro parente o amico che presenzi alle esequie. Nell'occasione conosce Fred Amiel, un giovane appassionato di cinema che si guadagna da vivere come comparsa e attrezzista a Hollywood, ma che sogna di diventare un grande regista. Shields e Amiel diventano amici e stringono un sodalizio professionale che li porta a diversi anni di gavetta sui set di film a basso costo, in attesa della grande occasione. Nel frattempo i due frequentano l'ambiente del cinema, partecipando a diversi ricevimenti mondani.\nNel 1935 Shields riesce a farsi assumere come soggettista dal produttore Harry Pebbel e in pochi anni produce 11 film a basso costo, alcuni dei quali diretti dallo stesso Amiel.\nIl successo giunge con una pellicola di genere fantastico, con protagonisti uomini-gatto, che ottiene un enorme riscontro di pubblico, lanciando Shields come produttore dalla grande creativit\u00e0 e originalit\u00e0, malgrado \"il soggetto idiota e il preventivo di fame\".\nPebbel vorrebbe subito un sequel, ma le ambizioni di Shields e Amiel si rivolgono alla trasposizione del romanzo \"Oltre la montagna\", che Amiel ha sceneggiato e che si sente pronto a dirigere.\nShields riesce a ottenere da Pebbel un budget da un milione di dollari, oltre ad assicurarsi quale protagonista maschile Victor Ribera, detto \"Gaucho\", un famoso divo latino-americano.\nPebbel accetta tutte le condizioni poste dall'ambizioso Shields che, conscio della grande occasione, fa per\u00f2 affidare la direzione del film all'esperto Von Ellstein, un veterano della regia, relegando invece Amiel al semplice ruolo di assistente alla produzione, non ritenendolo ancora all'altezza di dirigere un film dal budget cos\u00ec alto. Deluso e frustrato, Amiel rompe ogni rapporto con Shields, sentendosi tradito e defraudato di un film a cui ha dedicato tanto tempo e in cui ha inutilmente riposto le sue speranze di affermazione.\nGeorgia Lorrison.\nAll'insegna del cinismo e della spregiudicatezza, Shields mantiene il successo ottenuto con \"Oltre la montagna\" e, lasciato Pebbel, fonda una propria casa di produzione. Tra i generici che si sottopongono a una serie di provini per lui, sceglie la bella Georgia Lorrison, figlia del celebre divo del cinema George Lorrison, da tempo morto alcolizzato. Georgia recita una breve sequenza in un film con Victor Ribera come protagonista, pronunciando una sola battuta. Shields, da sempre ammiratore del defunto Lorrison, \u00e8 attratto dalla ragazza e intende fare di lei una star, malgrado sia gi\u00e0 a conoscenza che Georgia \u00e8 dipendente dall'alcool come lo era stato il padre. Il produttore si reca a casa di Georgia e la mette di fronte alla realt\u00e0, invitandola a smettere di bere, a liberarsi del culto ossessivo nei confronti della memoria del celebre padre (del quale la ragazza conserva una sorta di altare di fotografie e di dischi con incisioni in cui Lorrison declama Shakespeare), e verso il quale ella prova un sentimento di amore-odio.\nMalgrado la fragilit\u00e0 di carattere e l'insicurezza, che la portano a ubriacarsi proprio la sera prima dell'inizio delle riprese del nuovo film in cui sar\u00e0 protagonista accanto a \"Gaucho\", Georgia mantiene la fiducia riposta in lei da Shields, il quale la segue costantemente sul set, curandone la recitazione ancora legnosa e motivando la sua interpretazione fino a renderla intensa e convincente. Georgia \u00e8 ormai innamorata di Shields, del cui giudizio si fida ciecamente e, sotto la sua sapiente guida, ottiene un enorme successo personale all'uscita del film.\nAl grande ricevimento in onore di Georgia, \u00e8 proprio Shields a risultare inspiegabilmente assente. La ragazza, desiderando condividere con lui il successo appena conquistato, si reca a casa del produttore, ma lo trova in compagnia di Lila, una provocante attricetta. Ferita e incredula, Georgia viene scacciata da Shields dopo una violenta scenata, grazie alla quale comprende che il produttore si \u00e8 finto innamorato di lei unicamente per motivarla sentimentalmente e per ottenere da lei l'intensit\u00e0 emotiva necessaria alla sua interpretazione nel film appena uscito sugli schermi.\nLa mattina successiva Georgia interrompe il contratto con la casa produttrice di Shields e giura di non lavorare mai pi\u00f9 per lui.\nJames Lee Bartlow.\nJames Lee Bartlow, professore in una cittadina universitaria, scrive un romanzo che diventa un best seller e viene contattato da Shields, il quale lo invita a Hollywood per lavorare alla trasposizione cinematografica del suo libro. Schivo di carattere e restio a lasciare la tranquilla vita di provincia, Bartlow accetta l'invito con riluttanza e parte con la moglie Rosemary, un'ambiziosa \"bella del Sud\" che invece \u00e8 entusiasta delle prospettive che la nuova esistenza hollywoodiana offre alla coppia.\nBartlow inizia a lavorare alla sceneggiatura del suo libro, ma prosegue con difficolt\u00e0, sia perch\u00e9 continuamente distratto dalle frivolezze della moglie, sia perch\u00e9 egli mal si adatta all'ambiente del cinema e alla sua mondanit\u00e0. Per aiutare Bartlow a concentrarsi e a procedere nel lavoro, Shields incoraggia l'amicizia di Rosemary con Victor Ribera, incaricando il divo di intrattenere la donna e di distrarla. Conduce quindi Bartlow in ritiro al Lago Arrowhead ma, dopo pochi giorni, Bartlow apprende casualmente dai giornali che Rosemary e Ribera sono morti in un incidente aereo, e che la stampa non fa che sottolineare l'esistenza di una relazione sentimentale tra i due. Pur sconvolto, Bartlow trova conforto nel lavoro, continuamente incoraggiato da Shields, e porta a termine la sceneggiatura, partecipando anche alle fasi di pre-produzione del film e suggerendo egli stesso come protagonista femminile Georgia Lorrison, che per\u00f2 rifiuta la proposta.\nAlla vigilia delle riprese, Shields licenzia il proprio regista Von Ellstein e decide di passare egli stesso dietro la macchina da presa per dirigere il film, intitolato \"Terra fiera\". Quando per\u00f2 visiona per la prima volta la pellicola montata, Shields comprende che il lavoro sar\u00e0 quasi certamente un fallimento e si rende conto di aver preteso troppo dalla propria creativit\u00e0 e di pagare la propria inesperienza come regista. Profondamente insoddisfatto, dichiara di voler distruggere il film, malgrado la casa di produzione Shields sia gi\u00e0 sull'orlo della bancarotta. \u00c8 il turno di Bartlow di aiutare Shields, del quale \u00e8 diventato amico. Bartlow invita il produttore a trascorrere un periodo di riposo a Arrowhead, dove intende lavorare al suo nuovo libro. Durante una banale conversazione prima della partenza, Shields si lascia per\u00f2 sfuggire il ruolo avuto nel combinare la relazione tra Rosemary e Ribera, culminata con la tragica morte dei due. Bartlow comprende la doppiezza di Shields e, dopo averlo colpito con un pugno, lo abbandona alla sua consueta situazione di solitudine.\nEpilogo.\nIl flashback termina, e Fred Amiel, Georgia Lorrison e James Bartlow si ritrovano ancora in attesa della telefonata di Shields. Harry Pebbel li invita all'indulgenza, ricordando loro che - nonostante tutto - tutti e tre hanno ugualmente raggiunto il successo nelle rispettive categorie artistiche, e che parte di questo successo \u00e8 comunque da ascriversi all'influenza esercitata da Shields sulle loro vite.\nDa Parigi giunge finalmente la chiamata di Shields, il quale inizia a descrivere freneticamente a Pebbel le sue entusiastiche idee per un nuovo film. Amiel, Bartlow e la Lorrison restano in silenzio e si alzano per andarsene ma, usciti dall'ufficio di Pebbel, Georgia non riesce a fare a meno di ascoltare la conversazione da un apparecchio telefonico di derivazione. Dopo alcuni istanti, tutti e tre accostano l'orecchio al ricevitore, a poco a poco conquistati da quanto Shields sta descrivendo...\nIl cast.\nOriginariamente intitolato \"Tribute to a bad man\" (\"Omaggio a un uomo malvagio\"), il film era stato pensato inizialmente per Clark Gable, che poi lo rifiut\u00f2, lasciando il ruolo di Jonathan Shields a Kirk Douglas.\nSi ritiene che il personaggio di Jonathan Shields sia ispirato al produttore David O. Selznick, di cui ricalca la tendenza alla megalomania, e al produttore-regista Val Lewton, celebre per le idee innovative e la creativit\u00e0 con cui realizz\u00f2 alcuni film a basso costo entrati nella storia del cinema.\nIl personaggio di Georgia Lorrison, interpretato da Lana Turner, \u00e8 ispirato invece alla figura della sfortunata Diana Barrymore, figlia alcolizzata del leggendario attore teatrale e cinematografico John Barrymore.\nNella versione originale, la voce di George Lorrison che declama versi di Shakespeare, udibile attraverso le registrazioni discografiche conservate dalla figlia Georgia, \u00e8 prestata dall'attore Louis Calhern.\nDick Powell era inizialmente destinato al ruolo del regista Fred Amiel, ma chiese e ottenne da Vincente Minnelli di poter interpretare invece lo sceneggiatore James Bartlow.\nRiconoscimenti.\nNel 1952 il National Board of Review of Motion Pictures l'ha inserito nella lista dei migliori dieci film dell'anno.\nNel 2002 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "1889373", "revid": "567560", "url": "https://it.wikipedia.org/wiki?curid=1889373", "title": "American Ornithologists' Union", "text": "La American Ornithologists' Union (AOU) \u00e8 un'organizzazione ornitologica statunitense fondata nel 1883 da un triumvirato composto da Elliott Coues, Joel Asaph Allen e William Brewster.\nSi differenzia dalla National Audubon Society principalmente per la presenza fra le sue file di una maggioranza di ornitologi professionisti, piuttosto che di semplici appassionati.\nL'associazione cominci\u00f2 a stampare il proprio giornale, intitolato \"The Auk\", a partire dal gennaio del 1884: altre importanti pubblicazioni dell'associazione sono la \"AOU Checklist of North American Birds\", importante punto di riferimento per gli ornitologi nordamericani, e la serie di monografie intitolata \"Ornithological Monographs\".\nLa AOU \u00e8 inoltre a capo della South American Classification Committee (SACC), organizzazione analoga operante in America Meridionale con lo scopo di classificare l'avifauna locale con nomi standardizzati in lingua inglese."}
{"id": "1889375", "revid": "124368414", "url": "https://it.wikipedia.org/wiki?curid=1889375", "title": "Viaggio senza vento", "text": "Viaggio senza vento \u00e8 il quarto album in studio dei Timoria pubblicato il 12 ottobre 1993. Il disco \u00e8 stato preceduto dal singolo \"Senza vento\".\nDescrizione.\nL'album, scritto e arrangiato dai Timoria, \u00e8 stato prodotto da Angelo Carrara e registrato tra giugno e luglio del 1993 all'Avant Garde di Milano da Massimo Lepore, la post-produzione \u00e8 stata effettuata al Grunf Studio da Alberto Crucitti. Vi hanno partecipato Eugenio Finardi, il violinista Mauro Pagani, il flautista Roberto Soggetti e il percussionista Candelo Cabezas.\n\"Viaggio senza vento\" \u00e8 un concept album, in quanto i brani che lo compongono raccontano il viaggio di un certo Joe. Secondo quanto dichiarato da Omar Pedrini: \u00ab\u00e8 stato il primo disco d'oro dell'indie rock italiano e da quel momento i discografici hanno iniziato a cercare artisti che lo cantassero in italiano\u00bb.\nNell'ottobre del 2018 \u00e8 stato pubblicato \"Viaggio Senza Vento - 25\u00ba Anniversario\", versione remix dell'album \"Viaggio senza vento\", che contiene l'inedito \"Angel\", la cover dei The Who \"I Can't Explain\" e 11 demo dei brani presenti nell'album originale."}
{"id": "1889383", "revid": "1117982", "url": "https://it.wikipedia.org/wiki?curid=1889383", "title": "Monimo", "text": "Biografia.\nOriginario di Siracusa, secondo Diogene Laerzio;\nPensiero ed opere.\nScrisse un'opera \"Sugli impulsi\" in due libri e un \"Protrettico\", oltre a poesie semiserie, ma tutto \u00e8 andato perduto.\nMonimo divenne noto per l'affermazione secondo la quale \u00abtutto \u00e8 vano\u00bb. Secondo la testimonianza fornita da Sesto Empirico, Monimo e Anassarco \u00abriducendo gli esseri a mera scenografia, li concepivano assimilandoli a quello che ci accade negli stati di sonno e di follia\u00bb."}
{"id": "1889397", "revid": "54253", "url": "https://it.wikipedia.org/wiki?curid=1889397", "title": "The Best of the Doors", "text": ""}
{"id": "1889399", "revid": "767487", "url": "https://it.wikipedia.org/wiki?curid=1889399", "title": "Matisyahu", "text": "Lo stile musicale di Matisyahu consiste in un connubio tra musica reggae, hip-hop e rock alternativo, mentre i testi delle sue canzoni contengono paralleli tra la sua vita personale e riferimenti alla cultura ebraica e alla Torah.\nMatisyahu spesso propone, nei suoi concerti, lunghe improvvisazioni strumentali con i suoi musicisti, esibendosi in beatbox e in rap freestyle, come quelle registrate dal vivo negli album \"Live at Stubb's\", \"Live at Stubb's, Vol. 2\" e \"Live at Stubb's, Vol. III\".\nBiografia.\nAppartenente ad una famiglia ebrea liberale, che si trasfer\u00ec a White Plains (New York), dalla Pennsylvania, Matthew dovette affrontare le regole di una religione che non accettava e riteneva troppo costrittiva. I suoi genitori decisero di mandarlo alla scuola ebraica per prepararlo al proprio bar mitzvah, scelta che peggior\u00f2 la \nsituazione di Matthew che a 14 anni si avvicin\u00f2 alla pi\u00f9 liberale cultura hippie, trovandosi spesso sotto l'effetto di allucinogeni e altre sostante stupefacenti.\nAll'et\u00e0 di 16 anni, Matthew parte per il suo primo viaggio in Israele, esperienza molto significativa che risulter\u00e0 fondamentale per l'artista, che si avvicina alla religione ebraica ortodossa fino a quando, nel 2001, non avviene la sua completa conversione sotto la guida di un rabbino Lubavicher conosciuto alla New School di Manhattan. Divenuto un membro della comunit\u00e0 ortodossa Chabad Lubavitch, si trasferisce nel quartiere Crown Heights a Brooklyn, New York. Matthew trasforma il suo nome nella versione ebraica Matisyahu, che diventer\u00e0 anche il suo pseudonimo, e si dedica allo studio della Torah e approfondisce le proprie conoscenze del mondo religioso ebraico, cominciando anche le prime esperienze musicali.\nCarriera musicale.\n\"Shake off the dust...Arise\" e prime esibizioni.\nMiller si \u00e8 esibito per oltre un anno come MC Truth a Bend, Oregon. \nNel 2004, Matisyahu firma con la Jdub, marchio no profit, e pubblica il suo primo album \"Shake off the dust...Arise\". L'artista inizia a farsi notare grazie al gruppo rock dei Phish, che lo invitano come supporto ai loro concerti.\nL'anno seguente, nel 2005, esce il suo primo album live, \"Live at Stubb's\", registrato durante il concerto ad Austin, in Texas. L'album contiene una traccia di beat box e una versione live di \"King without a crown.\"\n\"Youth\" e il successo commerciale.\nNel 2006 viene pubblicato \"Youth,\" prodotto da Bill Laswell, considerato il vero album d'esordio a livello internazionale del cantante.\"Youth\" ha scalato le classifiche arrivando al quarto posto nella classifica Billboard, con una media di 100.000 copie vendute alla settimana.\nRispetto al precedente \"Shake off the dust...Arise\", i cui testi erano quasi totalmente presi dalla Torah, \"Youth\" contiene canzoni scritte per un pubblico di pi\u00f9 ampia estrazione. Ad esempio, il testo della \"title track\" \"Youth\" recita \"\u00abyouth is the engine of the world\u00bb\" (\"la giovent\u00f9 \u00e8 il motore del mondo\") ed \u00e8 un richiamo dedicato a tutti i giovani del mondo.\nNonostante l'album abbia ottenuto molti successi e buone vendite, il cantante ha dovuto affrontare diverse critiche: i suoi due ex manager e scopritori, Aaron Bisman e Jacob Harris (fondatori del marchio no profit Jdub), hanno attaccato la sua declamata magnanimit\u00e0 criticando il suo passaggio al colosso discografico Sony non appena il secondo album \"Youth\" ha cominciato a scalare le classifiche.\nDurante il 2005 e il 2006 Matisyahu, accompagnato dalla session band Roots Tonic, ha portato la propria tourn\u00e9e negli Stati Uniti, in Canada, in Europa (si \u00e8 esibito in Italia al Rainbow di Milano il 16 maggio 2006) fino in Israele.\nIl 26 dicembre 2006 viene pubblicata la compilation \"No place to be\", contenente remix di diversi brani gi\u00e0 pubblicati in \"Youth\" e la cover di \"Message in a bottle\" dei The Police.\n\"Light\".\nDopo aver partecipato a diversi eventi dal vivo, nel luglio 2007 Matisyahu \u00e8 tornato al lavoro per il suo nuovo album, intitolato \"Light\", uscito nel 2009.\nAll'uscita dell'album seguono diversi tour a livello nazionale e internazionale che occuperanno il cantante negli anni successivi.\n\"Spark Seeker\".\nNel maggio 2012 Matisyahu ha ufficializzato l'uscita del suo nuovo singolo, \"Sunshine\", che antecede l'uscita del suo nuovo album, \"Spark Seeker\", pubblicato il 17 luglio.\nA gennaio 2013 viene pubblicato l'EP live \"Spark Seeker: Acoustic Sessions\", contenente 6 brani (5 tratti dall'ultimo album e il brano \"Silence\", tratto da \"Light)\" in versione acustica live in chiave acustica\n\"Akeda\" e \"Release the Bound\".\nDopo 2 anni di tour, nel 2014 Matisyahu ha pubblicato l'album \"Akeda\", prodotto dal bassista dei Dub Trio Stu Brooks, seguito negli anni seguenti da diversi tour che toccano diversi continenti. Sulla realizzazione di \"Akeda\" viene anche realizzato un documentario in cui Matisyahu racconta l'origine dei testi delle canzoni, anche in relazione ai cambiamenti avvenuti nella sua vita privata.\nNel corso del 2016 il cantante lancia il suo fan club ufficiale che consente agli iscritti di ricevere ogni mese una traccia inedita. A novembre del 2016 viene pubblicato l'EP \"Release the Bound\", contenente diversi singoli e che il cantante considera come il seguito di \"Akeda\" per lo stile musicale fluido e i temi trattati dai testi.\n\"Undercurrent\".\nNei primi mesi del 2017 Matisyahu annuncia l'uscita del nuovo album, \"Undercurrent\", anticipato dai singoli \"Step out into the light\" (a marzo 2017) e \"Back to the old\" (ad aprile 2017).\nL'album, registrato in presa diretta, viene pubblicato a maggio 2017 a nome di \"Matisyahu the band\". La nuova band inizia un tour all'inizio del 2017 in cui propone nuovi brani, improvvisazioni musicali e alcuni dei pezzi pi\u00f9 noti del cantautore.\nStile.\nLa musica di Matisyahu ha un sound unico, \u00e8 una fusione di tonalit\u00e0 reggae e hip hop, accompagnato dal rap tradizionale con assoli di chitarre tipici del rock and roll. Riesce infatti a fondere alla perfezione le sonorit\u00e0 di un genere nato in Giamaica con le tonalit\u00e0 rock and roll e soprattutto i testi ispirati dal proprio credo ebraico.\nMatisyahu riesce ad esaltare questo mix cos\u00ec originale grazie a dei vocalismi melodici che ricordano una preghiera che si alternano a rime e frasi in metrica che tengono testa ai migliori rapper. Matisyahu annovera tra le sue band preferite gli Allman Brothers, The Grateful Dead, le band reggae Israel Vibration e Steel Pulse, oltre ai gruppi hip hop come Outkast e The Roots. A detta dello stesso per\u00f2, il vero ispiratore nonch\u00e9 massimo maestro \u00e8 Bob Marley.\nMatisyahu \u00e8 inoltre un ottimo beat boxer, durante i suoi concerti propone intere tracce riproposte sotto forma di beatbox con le quali riesce ad entusiasmare il pubblico.\nAspetto.\nDall'inizio della carriera fino all'inverno del 2011, Matisyahu si \u00e8 sempre caratterizzato nell'aspetto con i tradizionali elementi estetici degli ebrei ortodossi (barba incolta, lunghe ciocche di capelli ai lati del viso, kippah sul capo e tzitzit indossato sotto gli abiti).\nNei primi tempi il cantante \u00e8 apparso in pubblico prevalentemente indossando occhiali da vista e i classici completi (cappello a falda larga, giacca, pantaloni e soprabito neri) che contraddistinguono gli ebrei ortodossi che vivono a New York, nel quartiere di Crown Heights, dove l'artista viveva.\nNegli anni seguenti il cantante ha iniziato ad apparire ai concerti vestito in uno stile sempre pi\u00f9 vicino a quello hip-hop (jeans o pantaloni cloggy, felpe e t-shirts, occhiali da sole alla moda e cappellini da baseball).\nIl 13 dicembre 2011, Matisyahu ha postato una foto di se stesso senza barba su Twitter, spiegando sul suo sito:Niente pi\u00f9 superstar del reggae chassidico. Spiacente ragazzi, tutto ci\u00f2 che avete adesso \u00e8 me... Nessun alias.Quando ho iniziato a diventare religioso 10 anni fa \u00e8 stato un processo molto naturale e organico. \u00c8 stata una mia scelta. Il mio viaggio: scoprire le mie radici ed esplorare la spiritualit\u00e0 ebraica, non attraverso i libri, ma attraverso la vita reale. Ad un certo punto ho sentito il bisogno di sottopormi ad un pi\u00f9 alto livello di religiosit\u00e0... di allontanarmi dalla mia intuizione e di accettare una verit\u00e0 ultima. Sentivo che per diventare una brava persona mi servivano delle regole - un sacco di regole, altrimenti sarei in qualche modo caduto a pezzi. Ora mi sto purificando. Confidando nella mia bont\u00e0 e nella mia missione divina.Preparatevi per un anno incredibile pieno di musica di rinascita. E per gli i detrattori della mia faccia nuda, non vi preoccupate... non avete visto la mia barba per l'ultima volta.Nel giugno 2012, Matisyahu \u00e8 apparso online in un video per promuovere il suo nuovo singolo \"Sunshine\" con i capelli tinti e senza uno yarmulke sul capo, provocando grande scalpore all'interno della blogosfera ebraica.\nNel corso del 2013 il cantante ha portato capelli lunghi e tinti di castano e in seguito si \u00e8 rasato completamente il capo ed ha iniziato a portare capelli corti e grigi.\nNel 2015, Matisyahu ha iniziato a farsi crescere i capelli e, nella prima parte del 2016, si \u00e8 esibito pi\u00f9 volte con capelli lunghi sciolti o raccolti in una coda di cavallo; nella seconda parte del 2016 il cantante ha iniziato a portare i dreadlocks, capigliatura adottata tipicamente dalla popolazione giamaicana e anche da numerosi artisti reggae e hip-hop. Tale capigliatura era stata adottata dal cantante durante i suoi anni da teenager.\nAll'inizio del 2017, Matisyahu ha postato sui social network diverse immagini che lo ritraggono nuovamente rasato e senza barba.\nCollaborazioni.\nDurante un concerto a Tel Aviv nel 2006, Matisyahu si \u00e8 esibito con Sting in una cover della hit dei Police \"Message in a bottle.\"\nHa cantato con il gruppo P.O.D. nelle canzoni \"\"Roots in Stereo\" e \"Strength of My Life\"\" contenuta nell'album \"Testify\" del 2006.\nNella sua carriera Matisyahu ha collaborato con numerosi artisti come Shyne, Moshav, Kosha Dillz, Collie Buddz, Ky-Mani Marley, Zeke Finn The Polish Ambassador e Salt Cathedral.\nMatisyahu ha partecipato alla realizzazione del cd \"\" con la cover di \"Watching the Wheels\" per il progetto \"Make Some Noise\" che ha coinvolto altri artisti di fama internazionale, come U2, R.E.M. e The Cure.\nVita privata.\nMentre stava frequentando un campeggio vicino a Bend, Oregon, nel 1997 Miller ha incontrato per la prima volta Toma Danley, con cui ha avuto una breve relazione.\nMatisyahu ha incontrato la sua prima moglie Talia, studentessa di cinema presso la NYU, durante un'intervista sull'usanza ebraica ortodossa di non toccarsi tra uomini e donne. I due sono stati seguiti nel loro fidanzamento dal rabbino di New York Dov Yonah Korn e si sono sposati nel mese di agosto 2004. Dal loro matrimonio sono nati i figli Laivy, Shalom, e Menachem Mendel.\nNel 2014, Matisyahu ha confermato di aver divorziato dalla moglie circa due anni prima e che sono rimasti in buoni rapporti, condividendo i compiti genitoriali.\nSempre nel 2014, Matisyahu \u00e8 diventato padre di una bambina di nome Sasha Lillian, nata mentre l'artista si trovava in tour con Adel Tawil in Germania. La madre della bambina, l'ex fidanzata Toma Danley, ha dato alla luce la loro figlia il 2 aprile 2014 a Portland, Oregon, dove alla neonata \u00e8 stata diagnosticata una disfunzione cardiaca rara. Sasha ha subito un intervento chirurgico a cuore aperto nel maggio 2015 e ha recuperato bene. Sasha ha vissuto con la Danley fin dalla sua nascita.\nReligione.\nMatisyahu, sin dall'inizio della propria carriera, ha sempre dato molta importanza all'aspetto religioso della propria vita, includendo preghiere, riferimenti alla Torah e melodie ebraiche nelle proprie esibizioni.\nI genitori di Miller sono ebrei liberali. Durante l'adolescenza, dopo il Bar Mitzvah, Miller ha lasciato la fede ebraica. In seguito ad un soggiorno in Israele, Miller inizia ad approfondire le sue origini ebraiche. All'et\u00e0 di 21 anni Miller diventa ebreo ortodosso e adotta il suo nome ebraico \"Matisyahu\".\nMiller ha fatto parte del movimento chassidico Chabad-Lubavitch fino al 2007 quando, in seguito alle celebrazioni dei Yamim Noraim in una sinagoga in Israele, si \u00e8 avvicinato al movimento chassidico di Breslov.\nDopo essere apparso per la prima volta a fine 2011 senza la sua famosa barba incolta e senza payot, Matisyahu ha affermato di essersi definitivamente allontanato dalla corrente ortodossa dell'Ebraismo ma di considerarsi ancora un ebreo credente.\nNel 2015, dopo l'uscita dell'album \"Akeda\", in un intervento da lui pubblicato sulla piattaforma \"Medium\", Miller ha affermato di essersi a lungo sentito \"intrappolato\" dalle regole seguite dell'ebraismo ortodosso . Matisyahu ha inoltre pi\u00f9 volte affermato di trovarsi in seria difficolt\u00e0 di fronte ai commenti di suoi fan che lo criticano per le sue scelte a livello religioso.\nA marzo 2017 Matisyahu \u00e8 apparso in un video in cui festeggia la festa di Purim con i membri della sua band durante il tour americano.\nDiscografia.\nAlbum studio\nLive\nRemix\nEP"}
{"id": "1889400", "revid": "767487", "url": "https://it.wikipedia.org/wiki?curid=1889400", "title": "Freiberg (monte)", "text": "Il Frieberg (1.923 - in sloveno \"Seti\u010de\") \u00e8 una montagna della catena del Caravanche che si trova in Austria.\nFa parte delle Caravanche Settentrionali e da esso si pu\u00f2 vedere il lato austriaco delle Caravanche che si trovano al confine tra Austria e Slovenia. Dalla cima si pu\u00f2 vedere la parte nord del Koschuta / Ko\u0161uta. Nei giorni di bel tempo la vista arriva fino alle Alpi Giulie e alle Alpi carniche."}
{"id": "1889402", "revid": "6923", "url": "https://it.wikipedia.org/wiki?curid=1889402", "title": "PdfSam", "text": "PDF Split and Merge (PDFsam) \u00e8 un software open source, scritto in JavaFX, e gratuito che permette di manipolare documenti in formato PDF.\nDistribuzione.\n\"PDFsam Basic\" \u00e8 una applicazione desktop gratuitamente scaricabile sia come codice sorgente che compilato. \u00c8 disponibile come pacchetto di installazione MSI a 32-bit e 64-bit per sistemi MS\u00a0Windows, \".dmg\" per Mac\u00a0OS\u00a0X, pacchetto .deb per distribuzioni GNU/Linux basate su Debian e \"pacchetto Zip\" per comodit\u00e0 degli utenti esperti.\nArchitettura.\nPDFsam Basic si basa sulle funzionalit\u00e0 di Sejda SDK, una libreria Java open source per modificare file PDF, e SAMBox, un fork di PDFBox.\nRequisiti.\nPDFsam Basic \u00e8 scritto in Java e JavaFX e richiede l'installazione di una Java Virtual Machine versione 8 o superiore per poter funzionare."}
{"id": "1889405", "revid": "287204", "url": "https://it.wikipedia.org/wiki?curid=1889405", "title": "Sarah Hughes", "text": "Nel 2002, ha conquistato la medaglia d'oro alle Olimpiadi invernali di Salt Lake City."}
{"id": "1889407", "revid": "287204", "url": "https://it.wikipedia.org/wiki?curid=1889407", "title": "IIHF Continental Cup 2008-2009", "text": "La dodicesima edizione della Continental Cup di hockey su ghiaccio, organizzata dalla federazione internazionale, ha visto iscritte 19 compagini, vincitrici dei rispettivi campionati nazionali nei paesi europei che nel \"ranking IIHF 2008\" occupano le posizioni dall'ottava alla ventisettesima.\nA differenza delle stagioni precedenti non ci sono le squadre seconde classificate nei paesi pi\u00f9 forti, perch\u00e9 impegnate nella prima edizione, sperimentale, della Champions Hockey League.\nLa formula \u00e8 la consueta, con un gruppo preliminare da quattro squadre (provenienti dagli ultimi 4 campionati secondo il ranking), la prima delle quali si qualifica al secondo turno. Al secondo turno ci saranno due gironi da quattro squadre, con 7 squadre qualificate per la posizione nel ranking e la vincitrice del primo turno. Le due vincenti passano al terzo turno, che funziona con lo stesso meccanismo: due gironi da 4, con 6 squadre qualificate per il ranking e le due vincenti il secondo turno.\nIl girone finale (o \"Super Final\") vede qualificate di diritto la squadra ospitante (i francesi Dragons de Rouen) e l'MHC Martin, rappresentante della Slovacchia, la nazione pi\u00f9 in alto nel ranking tra le aventi diritto (ed unica nazione ad avere una propria rappresentante in tutt'e due le competizioni continentali).\nPrimo turno.\nGruppo A, a Novi Sad, Serbia.\nPartecipano a questo girone le squadre:\nGli incontri si sono disputati a Novi Sad, dal 19 al 21 settembre 2008. La vincitrice, l'HC Novi Sad, si \u00e8 qualificata al secondo turno nel Gruppo C. I serbi hanno avuto la meglio sui favoriti croati, il KHL Mladost Zagreb, e sui bulgari e sugli irlandesi. La vittoria per 6-4 dei Dundalk Bulls sullo Slavia Sofia rappresenta la prima vittoria di una squadra irlandese in una competizione europea.\nSecondo turno.\nGruppo B, a Elektr\u0117nai, Lituania.\nPartecipano a questo girone le squadre:\nGli incontri si sono disputati ad Elektr\u0117nai, dal 17 al 20 ottobre 2008. La vincitrice, gli ucraini del Sokil Kyiv, disputer\u00e0 il terzo turno nel Gruppo D.\nGruppo C, a Miercurea Ciuc, Romania.\nPartecipano a questo girone le squadre:\nGli incontri si sono tenuti a Miercurea Ciuc, dal 17 al 20 ottobre 2008. La vincitrice ha avuto accesso al secondo turno nel Gruppo E.\nTerzo turno.\nGruppo D, a Liep\u0101ja, Lettonia.\nHanno preso parte a questo girone le squadre:\nGli incontri si sono disputati a Liep\u0101ja, dal 21 al 23 novembre 2008. La vincitrice si \u00e8 qualificata per la Super Final.\nClassifica.\nIl Keramin Minsk ha vinto il girone grazie alla migliore differenza reti negli scontri diretti (+1, con 9 reti segnate ed 8 subite, mentre il Sokil Kyiv ne ha segnate 7 e subite 7, ed il Liepajas Metalurgs rispettivamente 5 e 6).\nGruppo E, a Bolzano, Italia.\nHanno preso parte a questo girone le squadre:\nGli incontri si sono disputati a Bolzano, dal 21 al 23 novembre 2008. La vincitrice si \u00e8 qualificata per la Super Final.\nSuper Final.\nPartecipano a questo girone finale le squadre:\nGli incontri si disputeranno a Rouen, dal 16 al 18 gennaio 2009. Nessuna delle quattro squadre qualificate aveva mai vinto un titolo europeo IIHF prima di allora.\nRisultati.\nClassifica.\nIl titolo \u00e8 stato assegnato per differenza reti negli scontri diretti: Martin +3, Rouen -1, Bolzano -2.\nPremi individuali.\nSono stati premiati il miglior portiere, il miglior difensore ed il miglior attaccante del torneo:"}
{"id": "1889411", "revid": "110157", "url": "https://it.wikipedia.org/wiki?curid=1889411", "title": "Andromeda II", "text": "Andromeda II \u00e8 una Galassia nana sferoidale nella costellazione di Andromeda, distante circa 2,22 milioni di anni luce. Fa parte del gruppo locale ed \u00e8 satellite della Galassia di Andromeda (M31), ma si trova molto vicina alla Galassia del Triangolo (M33).\n\u00c8 stata scoperta da Sidney van den Bergh.\nOsservazione spettrale.\nDalle osservazioni effettuate, nel 1999, tramite il telescopio Keck su sette stelle all'interno di Andromeda II, \u00e8 stato possibile misurare una velocit\u00e0 media Vr di -188 \u00b1 3\u00a0km/s ed una velocit\u00e0 di dispersione di 9,2 \u00b1 2,6\u00a0km/s. Tali misurazioni forniscono un rapporto massa/luce di M/Lv +21\u221214 unit\u00e0 solari, il che implica che Andromeda II conterrebbe una quantit\u00e0 significativa di materia oscura.\nNel 1999, sono stati inoltre effettuati studi sul diagramma colore-magnitudine di Andromeda II dai quali \u00e8 emerso che gran parte delle sue stelle possiedono un'et\u00e0 compresa tra i 6 e i 9 miliardi di anni, anche se le osservazioni di variabili di tipo RR Lyrae dimostrano l'esistenza di un segmento di popolazione con et\u00e0 superiore ai 10 miliardi di anni. \nAndromeda II \u00e8 notevolmente differente dall'altra vicina galassia nana Andromeda I, come ha confermato l'osservazione del gradiente radiale del ramo orizzontale del diagramma. Inoltre, la dispersione \u00e8 maggiore in Andromeda II rispetto ad Andromeda I e ci\u00f2 spinge a pensare che le due galassie abbiano storie evolutive differenti."}
{"id": "1889413", "revid": "16758", "url": "https://it.wikipedia.org/wiki?curid=1889413", "title": "Continental Cup (hockey su ghiaccio)", "text": ""}
{"id": "1889414", "revid": "287204", "url": "https://it.wikipedia.org/wiki?curid=1889414", "title": "Elemire Zolla", "text": ""}
{"id": "1889416", "revid": "289247", "url": "https://it.wikipedia.org/wiki?curid=1889416", "title": "Continental Cup 2008-09 (hockey su ghiaccio)", "text": ""}
{"id": "1889426", "revid": "1305772", "url": "https://it.wikipedia.org/wiki?curid=1889426", "title": "Meridian", "text": ""}
{"id": "1889428", "revid": "125791828", "url": "https://it.wikipedia.org/wiki?curid=1889428", "title": "Lodger (album)", "text": "Lodger \u00e8 il tredicesimo album del cantautore inglese David Bowie pubblicato nel 1979 dalla RCA Records. L'album \u00e8 considerato anche l'ultimo capitolo della cosiddetta \"trilogia berlinese\" che comprende i precedenti \"Low\" e \"Heroes\", tutti registrati in collaborazione con Brian Eno (anche se in realt\u00e0 solo \"Heroes\" \u00e8 stato registrato effettivamente a Berlino). Accolto inizialmente con una certa indifferenza dalla critica, \"Lodger\" \u00e8 oggi riconosciuto come uno dei lavori pi\u00f9 sottovalutati di Bowie.\nIl disco.\nIl disco (per il quale vennero inizialmente presi in considerazione altri due titoli, \"Planned Accidents\" e \"Despite Straight Lines\") venne registrato da Bowie durante il tour mondiale del 1978 praticamente con gli stessi musicisti degli album precedenti, ad eccezione di Robert Fripp. Il chitarrista e fondatore dei King Crimson, che aveva inciso alcune parti di chitarra su \"Heroes\", venne sostituito da Adrian Belew, a sua volta \"soffiato\" da Bowie alla band di Frank Zappa durante una tourn\u00e9e. Due anni dopo Belew sarebbe entrato a far parte proprio dei King Crimson, collaborazione poi durata per oltre vent'anni, di pari passo con la propria carriera solista.\n\"Lodger\" ha avuto diverse riedizioni in formato CD, comprese quelle della Rykodisc (negli Stati Uniti) e della EMI (nel resto del mondo), uscite nel 1991, che presentano due tracce bonus, \"I Pray, Ol\u00e9\" (canzone inedita del 1979) e una nuova versione del 1988 di \"Look Back in Anger\".\nTemi e stile.\nPer i temi affrontati, in \"Lodger\" si pu\u00f2 notare una separazione abbastanza netta tra i primi cinque brani (la \"side one\") che affrontano principalmente il tema del viaggio e i secondi cinque (la \"side two\") in cui Bowie fa una critica alla civilt\u00e0 occidentale.\nLa traccia finale di \"Heroes\", \"The Secret Life of Arabia\", aveva anticipato lo stile finto-esotico delle canzoni presenti nella prima parte di \"Lodger\". \"African Night Flight\", ad esempio, \u00e8 un tributo alla musica e alla cultura dei veldt, ispirata da un viaggio in Kenya. La sua trama musicale \u00e8 stata vista come una premonizione della popolarit\u00e0 che avrebbe raggiunto pi\u00f9 avanti la world music e David Bowie \u00e8 stato considerato un precursore dei suoni che saranno sviluppati da Brian Eno e David Byrne con \"My Life in the Bush of Ghosts\" del 1981. \n\"Move On\" \u00e8 un'ode dedicata da Bowie al suo spirito vagabondo che richiama il classico \"All the Young Dudes\", scritta per i Mott the Hoople nel 1972. \"Yassassin\" \u00e8 un improbabile reggae con velature di musica turca. \"Red Sails\" \u00e8 ispirata alla musica ambient e al beat motorik tipico di gruppi tedeschi come i Neu! e i Kraftwerk.\nIl primo singolo estratto dall'album, \"Boys Keep Swinging\", \u00e8 stato visto dalla critica come un'arguta risposta di Bowie ai Village People ma anche, considerando anche il videoclip, un suo commento all'idea di mascolinit\u00e0. Musicalmente apprezzabile soprattutto per le \"performance\" del chitarrista Carlos Alomar e del batterista Dennis Davis, rispettivamente alla batteria e al basso. Secondo il produttore Tony Visconti, la canzone \u00e8 caratterizzata \u00abdalla stessa struttura e dalla stessa chiave di \"Fantastic Voyage\"\u00bb, in cui Bowie affronta il tema della guerra atomica. Il secondo singolo, \"D.J.\", guarda sardonicamente al mondo dei Disc jockey mentre \"Repetition\" rappresenta il viaggio di Bowie nella mentalit\u00e0 di un marito che picchia la moglie ed \u00e8 cantato volutamente in una tonalit\u00e0 fredda e distaccata tale da sottolineare il testo ed il basso. \"Red Money\" aggiunge nuove parole ad una melodia gi\u00e0 affrontata da Bowie e Alomar in \"Sister Midnight\", canzone che compare nell'album \"The Idiot\" di Iggy Pop, scritta da Bowie e Alomar durante lo Station To Station Tour, doveva essere una canzone di \"Low\" ma per le sue sonorit\u00e0 fin\u00ec in \"The Idiot\" dove Bowie compare da corista, in tale album doveva comparire anche \"What in the World\", creata con Iggy nello stesso periodo, ma che venne registrata per \"Low\" con i cori di Iggy.\nAccoglienza e riconoscimenti.\n\"Lodger\" ha ricevuto relativamente pochi apprezzamenti alla sua uscita. La rivista \"Rolling Stone\" lo ha definito \u00abuno dei suoi lavori pi\u00f9 deboli ... confusi, una nota a pi\u00e8 di pagina di \"Heroes\"\u00bb, mentre il \"Melody Maker\" lo ha trovato \"esilmente anonimo\". Dal punto di vista commerciale invece ebbe un buon successo:\n\"Lodger\" raggiunse la 4\u00aa posizione nelle classifiche britanniche e la ventesima in quelle statunitensi.\nSubito dopo l'uscita dell'album, gli editori del \"New Musical Express\", Roy Carr e Charles Shaar Murray sentivano che \"Lodger\" \u00abavrebbe acquistato maggiori apprezzamenti nel giro di pochi anni e alla fine sarebbe stato accettato come uno dei progetti pi\u00f9 complessi e gratificanti di Bowie\u00bb. Mentre il biografo di Bowie, Christopher Sandford lo definisce \u00abun disco scorrevole, calcolatamente usa e getta\u00bb, l'autore David Buckley sostiene che \u00abla sua statura cresce ogni anno che passa\u00bb, e Nicholas Pegg, attore e scrittore britannico, conclude che \u00absottovalutato e oscuro sin quasi dalla sua uscita, la sua rivalutazione arriva troppo tardi\u00bb. L'8 giugno del 1979, la \"British Phonographic Industry\" ha assegnato il disco d'oro a \"Lodger\".\nCopertina.\nDavid Bowie ha collaborato con l'artista pop inglese Derek Boshier per la copertina di \"Lodger\". Nel pieghevole originale presente nell'album si vede una foto a bassa risoluzione di Bowie nei panni di una vittima di un incidente, compreso un apparente naso rotto, fatta con una Polaroid SX-70. Il pieghevole comprende anche foto del cadavere di Che Guevara, del \"Cristo morto\" del Mantegna, e un'altra di Bowie.\nLe immagini non sono presenti nella riedizione della Rykodisc in CD del 1991.\nRemix 2017.\nUn missaggio alternativo di \"Lodger\" \u00e8 stato prodotto da Tony Visconti tra il 2015 e il 2016 presso gli Human Studios di New York. Questo nuovo remix \u00e8 stato pubblicato come bonus disc all'interno del cofanetto \"A New Career in a New Town (1977-1982)\" del 2017."}
{"id": "1889430", "revid": "486946", "url": "https://it.wikipedia.org/wiki?curid=1889430", "title": "Postumia Grotte", "text": ""}
{"id": "1889431", "revid": "1977557", "url": "https://it.wikipedia.org/wiki?curid=1889431", "title": "Frank Watson Dyson", "text": "Il suo nome \u00e8 ricordato altres\u00ec per i numerosi studi sulle eclissi solari; \u00e8 stato un'autorit\u00e0 nel campo della spettroscopia della corona solare e della cromosfera.\nMor\u00ec ritornando in Inghilterra dall'Australia: l'aereo sul quale viaggiava si inabiss\u00f2 in mare al largo di Citt\u00e0 del Capo."}
{"id": "1889433", "revid": "307923", "url": "https://it.wikipedia.org/wiki?curid=1889433", "title": "Giacomo Alboresi", "text": "Biografia.\nNato a Bologna, fu allievo di Domenico Santi e del maestro della quadratura Agostino Mitelli. Successivamente collabor\u00f2 con Angelo Michele Colonna in Spagna a Firenze e a Parma. Spos\u00f2 una delle figlie di Mitelli. Alboresi e Colonna utilizzarono i pittori Fulgenzio Mondini, Milani e Domenico Maria Canuti per realizzare delle figure sullo sfondo delle loro opere. Alboresi rimpiazz\u00f2 Mondini nell'opera di realizzazione di \"Morte e canonizzazione di sant'Antonio di Padova\" per la Basilica di San Petronio a Bologna. Nella Chiesa di San Giacomo Maggiore, dipinse alcuni soggetti di prospettiva in un affresco realizzato da Bartolomeo Passarotti. Oper\u00f2 poi in collaborazione con Antonio Maria Pasio nella cattedrale di Santa Maria del Fiore a Firenze."}
{"id": "1889434", "revid": "92723", "url": "https://it.wikipedia.org/wiki?curid=1889434", "title": "Concessione internazionale", "text": "In diritto internazionale, la Concessione Internazionale \u00e8 la sostituzione, su una porzione di territorio, dell'autorit\u00e0 di uno Stato straniero a quella del Governo locale. Lo Stato concedente conserva la sovranit\u00e0 sul territorio in concessione ma rinuncia all'esercizio del suo potere di governo.\nUn esempio furono le concessioni degli Stati europei in Cina, dopo la rivolta dei Boxer nel 1901."}
{"id": "1889436", "revid": "740722", "url": "https://it.wikipedia.org/wiki?curid=1889436", "title": "Universit\u00e0 Gabriele D'Annunzio", "text": ""}
{"id": "1889438", "revid": "2121138", "url": "https://it.wikipedia.org/wiki?curid=1889438", "title": "\u0160a\u0161lyk", "text": "\u0160a\u0161lyk (in kazako: \"\u0448\u0438\u0448\u043b\u0438\u043a, da \u0161y\u0161 - girarrosto,\" ) \u00e8 un piatto del Caucaso, ma anche russo o asiatico che consiste in spiedini di carne marinata e arrostita.\n\u00c8 una specialit\u00e0 originariamente georgiana, dove \u00e8 conosciuta come \"mtsvadi\", ma \u00e8 cucinata in tutti i paesi ex Unione Sovietica ed anche in quelli confinanti come la Polonia.\nSi tratta di grossi pezzi di carne di montone pecora o altri animali cotti su lunghi spiedi. La carne viene precedentemente marinata (nella ricetta originale in acqua minerale molto salata, cipolla e foglie di alloro) per 1 o 2 giorni.\nNelle lingue dei paesi in cui questo piatto \u00e8 diffuso con questo termine (per esempio, \"szasz\u0142yk\" in polacco) si indica anche un normale spiedino."}
{"id": "1889446", "revid": "880848", "url": "https://it.wikipedia.org/wiki?curid=1889446", "title": "Rifugio Antonio ed Elia Longoni", "text": "Il rifugio Antonio ed Elia Longoni \u00e8 un rifugio situato nel comune di Chiesa in Valmalenco (\"SO\"), in Val Malenco, posizionato nel versante sud del gruppo del Bernina, a 2.450\u00a0m s.l.m.\nCaratteristiche e informazioni.\nIl rifugio \u00e8 sempre aperto da giugno a settembre e in primavera solo su prenotazione.\nAccessi.\nIl rifugio \u00e8 accessibile partendo da Chiareggio e da San Giuseppe (entrambe frazioni di Chiesa in Valmalenco). In entrambi i casi occorrono circa 2 ore e mezza di cammino per raggiungere il rifugio."}
{"id": "1889448", "revid": "6923", "url": "https://it.wikipedia.org/wiki?curid=1889448", "title": "Netezza", "text": " \nNetezza \u00e8 un'appliance, ovvero un unico dispositivo, che include un DBMS e un hardware dedicato, ottimizzata per il datawarehouse, interrogabile in SQL standard via ODBC o JDBC da gran parte dei client e dei front end di Business Intelligence.\nLa tecnologia Netezza \u00e8 basata sull'elaborazione a parallelismo massivo dei dati.\nL'elaborazioni delle query viene distribuita su un certo numero di Snippet Processing Units (SPU) ciascuno dei quali composto da componenti commerciali individualmente facilmente reperibili sul mercato tra cui un processore PowerPC, un hard disk e un FPGA in grado di compiere buona parte delle elaborazioni necessarie alla piena velocit\u00e0 di lettura del disco.\nUn sistema Netezza pu\u00f2 essere composto da qualche decina a molte centinaia di SPU.\nSistemi simili a Netezza sono Teradata (spin-off di NCR Corporation) e DATAllegro (recentemente acquisita da Microsoft).\nNel 2007, Netezza Corporation ha proceduto ad un IPO presso il NASDAQ. \n Nel Settembre 2010 IBM ha annunciato la firma di un accordo per l'acquisizione di Netezza "}
{"id": "1889450", "revid": "767487", "url": "https://it.wikipedia.org/wiki?curid=1889450", "title": "Elliott Coues", "text": "Biografia.\nSi laure\u00f2 alla George Washington University nel 1861 ed alla scuola medica del medesimo istituto nel 1863: un anno dopo, fu assunto nell'esercito col ruolo di aiuto-chirurgo.\nNel 1872 pubblic\u00f2 il libro \"Key to North American Birds\", il quale, assieme alle ripubblicazioni del 1884 e del 1901, \u00e8 stato uno dei capisaldi nella sistematica standard dell'avifauna nordamericana, in particolare per quanto concerne la nomenclatura trinomiale.\nFino al 1876 rest\u00f2 in Massachusetts come chirurgo, dopodich\u00e9 fu eletto segretario e naturalista della \"United States Geological and Geographical Survey of the Territories\", per la quale scrisse varie pubblicazioni. Un anno dopo venne eletto conferenziere della scuola medica alla quale si era laureato, e nel 1882 divenne professore di anatomia.\nCoues era un bibliografo assai attento: nel suo libro \"Birds of the Colorado Valley\" incluse una sezione nella quale tentava di chiarire se le rondini migrassero verso climi pi\u00f9 caldi oppure si ibernassero nei laghi, come ai tempi si credeva:\nNel 1881, si dimise dall'esercito per donarsi anima e corpo alla ricerca scientifica: fu tra i fondatori della American Ornithologists' Union ed il curatore principale del giornale dell'associazione, \"The Auk\", oltre che di vari altri periodici a carattere scientifico-ornitologico.\nOltre all'ornitologia, ebbe a che fare anche con la mammologia: il libro da lui scritto e pubblicato \"Fur-Bearing Animals\" (1877) si distingue per l'accuratezza e la completezza enciclopedica delle descrizioni delle varie specie trattate.\nCominci\u00f2 inoltre ad interessarsi a materie come lo spiritualismo e la teosofia: matur\u00f2 la convinzione che la scienza convenzionale non fosse capace di risolvere i problemi della vita e di vincere il destino. Convinto dagli allora rivoluzionari principi dell'evoluzionismo, egli era dell'opinione che essi avrebbero potuto essere applicati alla psicologia per spiegare fenomeni come ipnosi, chiaroveggenza o telepatia: a tal fine egli frequent\u00f2 Madame Blavatsky.\nIn seguito, fond\u00f2 la \"Gnostic Theosophical Society of Washington\", e nel 1890 divenne presidente della \"Esoteric Theosophical Society of America\": in questo periodo, tuttavia, cominci\u00f2 a scemare il proprio interesse per la teosofia.\nOpere.\nFra le sue molte pubblicazioni (in numerose delle quali collabor\u00f2 con altri studiosi), si ricordano:\nHa inoltre scritto numerosi articoli per il Century Dictionary ed altre enciclopedie, e pubblic\u00f2 i \"Diari di Lewis e Clark\" (1893), and \"I viaggi di Zebulon M. Pike\" (1895)."}
{"id": "1889452", "revid": "2033069", "url": "https://it.wikipedia.org/wiki?curid=1889452", "title": "Una banda allo sbando", "text": "Una banda allo sbando (\"The Knights of Prosperity\") \u00e8 una serie televisiva statunitense andata in onda per una sola stagione sulla ABC."}
{"id": "1889453", "revid": "44843", "url": "https://it.wikipedia.org/wiki?curid=1889453", "title": "Champagneria", "text": ""}
{"id": "1889462", "revid": "109666727", "url": "https://it.wikipedia.org/wiki?curid=1889462", "title": "Rhiannon", "text": "Nella mitologia gallese Rhiannon \u00e8 la figlia di Hefeydd Hen, moglie di Pwyll e dopo la sua morte di Manawydan. La sua figura \u00e8 una reminiscenza della dea celtica dei cavalli Epona.\nIl cavallo era uno degli animali totem dei Celti, fedele guida per raggiungere l'Aldil\u00e0. Rhiannon \u00e8 anche considerata la Dea della Terra Sacra, nonch\u00e9 messaggera tra i due mondi: il mondo terreno e il mondo ultraterreno.\nMabinogion.\nNel \"Primo Ramo del Mabinogion\" Rhiannon appare a Pwyll come una bella donna vestita con un broccato di seta d'oro e a cavallo di uno splendido cavallo bianco. Pwyll manda i suoi migliori cavalleggeri al suo inseguimento, ma non riescono a raggiungerla perch\u00e9 il suo cavallo \u00e8 un'illusione creata da lei a vantaggio suo e di Pwyll. Dopo tre giorni Pwyll la raggiunge e le chiede di fermarsi. Rhiannon risponde che preferirebbe sposare lui piuttosto che Gwawl, l'uomo a cui \u00e8 stata promessa. Rhiannon fugge con Pwyll. Dopo un anno Pwyll vince Gwawl con l'aiuto di Rhiannon: con un inganno Gwawl entra dentro il sacco magico che Rhiannon ha dato a Pwyll e per uscirne accetta di scambiare Rhiannon con la libert\u00e0.\nPwyll e Rhiannon si sposano. Dopo tre anni nasce un bambino che scompare la notte della sua nascita. Temendo di essere messe a morte e per non essere incolpate, le sei dame di compagnia cui era affidato il bambino spargono il sangue di un cucciolo su Rhiannon mentre dorme e pongono le sue ossa attorno al suo letto. Rhiannon si sveglia e le dame di compagnia affermano che il bambino \u00e8 stato divorato da lei. I consiglieri di Pwyll puniscono Rhiannon relegandola nella corte di Arberth per sette anni, seduta vicino al palo dei cavalli fuori dall'entrata a raccontare la sua storia ad ogni passante. Inoltre deve portare sulle spalle ogni invitato compiacente a corte.\nIl bambino appare davanti alle stalle di Teyrnon, che ha tagliato la zampa ad una misteriosa creatura che veniva a prendere i puledri nati dalla sua cavalla ogni anno. Teyrnon e sua moglie adottano il bambino e lo chiamano \"Gwri Wallt Euryn\" (Gwri dai Capelli d'Oro). Il bambino cresce precocemente: dopo sette anni diventa adulto e riceve il puledro nato la notte del suo ritrovamento. Teyrnon capisce di chi \u00e8 figlio e lo riporta a Pwyll e Rhiannon che lo chiamano Pryderi (\"Preoccupazione\").\nNel \"Terzo Ramo del Mabinogion\" Pryderi sposa Cigfa e diventa re del Dyfed dopo la morte del padre Pwyll. Allora invita Manawydan a sposare sua madre Rhiannon e a vivere con lui. Dopo poco il Dyfed diventa una terra sterile e tutti i suoi abitanti scompaiono. Solo Pryderi, Cigfa, Rhiannon e Manawydan rimangono vivi. Mentre sono a caccia, Manawydan e Pryderi avvistano un cinghiale bianco e lo inseguono. Pryderi entra dentro un castello misterioso e non fa ritorno. Rhiannon va a cercarlo e lo trova immobilizzato con la mano su una coppa d'oro. Rhiannon tocca la coppa d'oro e rimane incantata. Manawydan e Cigfa non sanno come aiutarli. Il raccolto viene rovinato da un'invasione di topi e Manawydan ne cattura uno. Lo condanna all'impiccagione, ma Llwyd rivela che \u00e8 sua moglie. Per salvarla, fa riapparire Pryderi e Rhiannon e toglie la maledizione che aveva lanciato per vendicare il suo amico Gwawl.\nEtimologia.\nIl nome \"Rhiannon\" sembra derivare dalla radice proto-celtica \"*rigani\", \"regina\" combinato al suffisso accrescitivo \"-on\". Quindi significherebbe \"Grande Regina\". Alcuni studiosi ricostruiscono la forma romano-britannica come \"*Rigantona\" e la identificano con una dea collegata alla sovranit\u00e0 e alla terra. "}
{"id": "1889465", "revid": "2073253", "url": "https://it.wikipedia.org/wiki?curid=1889465", "title": "Universit\u00e0 di Leicester", "text": "L'Universit\u00e0 di Leicester \u00e8 un'universit\u00e0 con sede a Leicester, in Inghilterra, con circa 17.000 studenti. Il campus principale \u00e8 circa un miglio a sud del centro cittadino, vicino a Victoria Park ed al Wyggeston and Queen Elizabeth I College.\nStoria.\nL'universit\u00e0 \u00e8 stata fondata nel 1918 col nome di Leicestershire and Rutland College. Il sito fu donato da un fabbricante di tessuti locale, Thomas Fielding Johnson, per creare un monumento a coloro che persero la vita nella prima guerra mondiale. Ci\u00f2 si riflette nel motto dell'universit\u00e0 \"Ut Vitam Habeant\" (\"Affinch\u00e9 possano vivere\"). L'edificio centrale risale al 1837.\nI primi studenti furono ammessi nel 1921. Nel 1927 gli studenti sostennero gli esami per le lauree esterne dell'Universit\u00e0 di Londra. Dal 1957 il college ottenne lo status di universit\u00e0 ed il diritto di rilasciare lauree.\nNel 1984 Alec Jeffreys del dipartimento di genetica svilupp\u00f2 il fingerprinting genetico. \nNel settembre del 2012 un team di archeologi dell'ateneo scoprirono i resti di re Riccardo III d'Inghilterra.\nOrganizzazione.\nL'universit\u00e0 \u00e8 organizzata in 5 facolt\u00e0:"}
{"id": "1889470", "revid": "1652635", "url": "https://it.wikipedia.org/wiki?curid=1889470", "title": "Labaneh", "text": "Il labneh (in arabo: \u0644\u0628\u0646\u0629), pronunciato anche\" labaneh\" (in ebraico \u05dc\u05d1\u05e0\u05d4), \u00e8 un tipo di yogurt di colore bianco, realizzato con latte di pecora, vacca, occasionalmente con latte di capra, tipico delle cucine del Medio Oriente.\nHa una consistenza tra lo yogurt e il formaggio, e, a volte, a seconda del paese, pu\u00f2 avere una consistenza pastosa. Per conservarlo per pi\u00f9 tempo, pu\u00f2 essere lasciato asciugare in forma di palle da tre a quattro centimetri di diametro conservate immerse in abbondante olio di oliva. Il \"labneh\" pu\u00f2 essere aromatizzato con spezie come il timo o la menta.\nPreparazione.\nBench\u00e9 oggigiorno si possa trovare nei supermercati, conservato in barattoli di vetro ripieni di olio di oliva, in gran parte delle case del medio oriente si prepara tradizionalmente. Anticamente i nomadi mettevano lo yogurt di latte o di capra in pelli nelle quali col tempo l'acqua contenuta nello yogurt veniva filtrata attraverso i pori, finch\u00e9 non rimaneva una pasta alla quale si aggiungeva il sale per la conservazione.\nUso.\nIl \"labneh\" \u00e8 un piatto molto popolare come snack ed \u00e8 un ingrediente tipico dei sandwich. Il sapore dipende in larga misura dal tipo di latte usato: il \"labneh\" preparato con il latte di vacca ha un sapore delicato. Nel Libano esiste un \"labneh\" con latte di capra, dal sapore particolare ed elaborato, chiamato \"anbariz\"."}
{"id": "1889475", "revid": "287204", "url": "https://it.wikipedia.org/wiki?curid=1889475", "title": "Helmut Lachenmann", "text": "A undici anni, dopo la Seconda guerra mondiale, inizia a cantare nel coro della chiesa locale. Studia pianoforte con J\u00fcrgen Uhde e composizione con Johann Nepomuk David al conservatorio di Stuttgart dal 1955 al 1958. Successivamente, segue privatamente le lezioni del compositore Luigi Nono, a Venezia, cui rimarr\u00e0 sempre legato da profonda amicizia, ed \u00e8 stato allievo di Karlheinz Stockhausen a Colonia. Ha insegnato a Stoccarda e a Hannover. Tra i suoi allievi pi\u00f9 importanti si ricordano Mark Andre, Alvaro Carlevaro, Clemens Gadenst\u00e4tter, Harald Muenz, Manuel Hidalgo, Shigeru Kan-no, Juliane Klein, Mayako Kubo, Wolfram G. Schurig, Kunsu Shim e Stefan Streich.\nPartito dalle esperienze del puntillismo, ha poi approfondito l'indagine sulla concretezza della materia sonora, specie con l'uso di strumenti che amplificano le sfumature del suono in regioni che altrimenti sarebbero al di fuori della percezione.\nIl suo nome \u00e8 associato alla musica concreta, perch\u00e9 Lachenmann ha descritto le sue composizioni come \"musica concreta strumentale\", la quale implica un linguaggio musicale che abbraccia la totalit\u00e0 del mondo sonoro accessibile mediante tecniche interpretative non convenzionali.\nNel 2008 riceve il Leone d'oro alla carriera del 52\u00ba Festival Internazionale di Musica Contemporanea della Biennale di Venezia con questa motivazione:"}
{"id": "1889483", "revid": "149727", "url": "https://it.wikipedia.org/wiki?curid=1889483", "title": "Ferrovia Castelvetrano-Burgio", "text": ""}
{"id": "1889485", "revid": "2226886", "url": "https://it.wikipedia.org/wiki?curid=1889485", "title": "Claudio Recalcati", "text": "Ha pubblicato le raccolte poetiche: \"Riti di passaggio\" (1995), \"Senza pi\u00f9 regno\" (1998), \"Un altrove qualunque\" (Moretti &amp; Vitali, 2001) supervincitore del Premio Internazionale Eugenio Montale 2002, \"Microfiabe\" (Mondadori-2010),\"Cartoline dell'addio\" (Stampa 2009-2013) e \"I barlumm d'un barlafuss \" (Abeditore - 2018) Premio citt\u00e0 di Legnano - Giuseppe Tirinnanzi 2015.\nHa curato, con Carlo Maria Bajetta e Edoardo Zuccato, il testo universitario \"Amore che ti fermi alla terra. Antologia di voci del petrarchismo europeo\" (I.S.U. Universit\u00e0 Cattolica, 2004).\nHa tradotto poeti per \"Testo a fronte\" e gran parte dell'opera poetica di Francois Villon, in dialetto milanese, in collaborazione con Edoardo Zuccato, \"Biss, lusert e alter galantomm\" (Effigie, 2005).\n\u00c8 apparso sulle maggiori riviste letterarie e sull\"'Almanacco dello Specchio\" (Mondadori, 2006)."}
{"id": "1889486", "revid": "729019", "url": "https://it.wikipedia.org/wiki?curid=1889486", "title": "Stazione di Cormano-Brusuglio", "text": "La stazione di Cormano-Brusuglio era una stazione ferroviaria posta sulla linea Milano-Asso, a servizio del centro abitato di Cormano e della sua frazione di Brusuglio.\nSi trattava di un impianto con due binari e due banchine laterali di cui una dotata di pensilina.\nNegli ultimi anni, la struttura era gestita da Ferrovienord.\nMovimento.\nLa stazione era storicamente servita dai treni della linea Milano-Asso delle Ferrovie Nord, la cui tratta fino a Mariano Comense era stata integrata negli ultimi anni nel servizio ferroviario suburbano di Milano.\nLa stazione oggi.\nLa stazione \u00e8 stata sostituita dalla nuova stazione unificata di Cormano-Cusano che \u00e8 stata costruita in sostituzione delle precedenti stazioni di Cusano Milanino e Cormano-Brusuglio.\nIl 7 aprile 2009 venne indetta la conferenza di servizi per la valutazione e l'approvazione del progetto preliminare. Il 10 febbraio 2010 venne approvato il progetto preliminare, con un investimento stimato di 30,3 milioni di euro..\nNell'intervento di riqualificazione dell'area tra le stazioni di Cusano Milanino e Cormano vennero compresi la realizzazione del terzo binario di linea, la costruzione di un sottopasso ciclopedonale dotato di ascensore in sostituzione del passaggio a livello di via Caduti della Libert\u00e0 in Cormano e la realizzazione di una passerella ciclopedonale in prossimit\u00e0 del fabbricato viaggiatori della vecchia stazione di Cusano Milanino, in sostituzione del passaggio a livello di via Galilei in Cusano Milanino."}
{"id": "1889489", "revid": "119768646", "url": "https://it.wikipedia.org/wiki?curid=1889489", "title": "Sviluppo di Windows 95", "text": "Lo sviluppo e la progettazione di Windows 95 iniziarono probabilmente intorno al marzo del 1992 e terminarono con il rilascio della versione finale nell'agosto del 1995.\nIntroduzione.\nLa progettazione di Windows 95 inizi\u00f2 probabilmente nel marzo del 1992, subito dopo il rilascio di Windows 3.1 ed in concomitanza allo sviluppo di Windows 3.1 per Workgroup e Windows NT 3.1. In questo periodo Microsoft era focalizzata sullo sviluppo di un progetto denominato \"Cairo\", che avrebbe inaugurato una generazione di sistemi operativi basati su Windows NT, dotati di una nuova interfaccia utente e di un nuovo file system. Tuttavia, il progetto \"Cairo\" fini per concretizzarsi soltanto in parte in Windows NT 4.0, che tra l'altro non incluse alcun nuovo file system, il cui sviluppo verr\u00e0 successivamente ripreso diversi anni dopo con WinFS, durante lo sviluppo di Windows Longhorn. Frattanto, alcune funzionalit\u00e0 progettate inizialmente per \"Cairo\", come ad esempio la nuova interfaccia utente, vennero incorporate in un altro progetto di Microsoft denominato \"Chicago\" (noto inizialmente anche come \"Windows 93\" o \"Windows 4.0\"), che successivamente sarebbe divenuto Windows 95, un sistema operativo ibrido a 16/32 bit, con un'interfaccia utente pi\u00f9 accessibile e che sarebbe stato in grado di funzionare anche su computer meno potenti, a differenza di Windows NT.\nFase di sviluppo \"pre-beta\".\nDurante la fase preliminare dello sviluppo di Chicago la priorit\u00e0 di Microsoft fu quella di semplificare l'interfaccia utente.\nLe pi\u00f9 vecchie \"builds\" di Chicago a noi note, dalla provata autenticit\u00e0, furono mostrate in un video risalente al 1993 dalla Microsoft stessa . Dalla autenticit\u00e0 non confermata vi \u00e8 anche un video in cui viene mostrata la presunta \"build\" 34 \".\"\nLa pi\u00f9 vetusta \"build\" di Chicago trapelata in rete \u00e8 la \"build\" 58s, in cui \u00e8 gi\u00e0 possibile notare significativi cambiamenti nell'interfaccia utente. Nella \"build\" 58s \u00e8 infatti presente una nuova applicazione che sostituisce il vecchio Program Manager di Windows 3.1, denominata \"File Cabinet\" (successivamente nota come \"Windows Explorer\"). \"File Cabinet\" si compone di una primordiale barra delle applicazioni che funge da cartella, in quanto \u00e8 possibile riporvi collegamenti e file. Quest'ultima include anche tre pulsanti, posti a sinistra, che consentono di accedere a svariate opzioni, come quelle riguardanti la gestione delle finestre e la ricerca dei file; e un riquadro, posto a destra, in cui viene mostrata l'ora. Il desktop contiene, oltre ad un collegamento a \"File Cabinet\", due nuove cartelle: la prima, denominata \"Programs\", contiene i collegamenti ai programmi installati, organizzati in maniera simile a quella del vecchio Program Manager; la seconda, denominata \"Recycle.bin\", non \u00e8 altro che il cestino. Fanno inoltre la loro comparsa in questa \"build\" le controparti a 32 bit di alcune applicazioni a 16 bit, come ad esempio \"Clock32\", in contrapposizione a \"Clock\", e \"Note32\", in contrapposizione a \"Notepad\".\nLe successive \"builds\" trapelate, quali la 73f e la 73g, nonostante non differiscano molto dalla 58s, non peccano di importanti novit\u00e0. La principale \u00e8 senza dubbio la sostituzione del vecchio \"File Cabinet\" a 16 bit con un nuovo \"Cabinet\" a 32 bit (come d'altronde indicato dal nome stesso dell'eseguibile, Cab32.exe). La barra delle applicazioni (nota come \"Tray\") si occupa adesso della gestione delle applicazioni aperte, similmente alla versione finale di Windows 95, nonostante sia ancora possibile impostarla in modo tale che funzioni come cartella, similmente alla build 58s. Tra le nuove applicazioni incluse spiccano \"WinPad\", che sar\u00e0 scartato dalla versione finale di Windows 95; e \"WritePad\", che sar\u00e0 in seguito noto come WordPad.\nLa \"build\" 81 di Chicago \u00e8 la prima a mostrarci l'unificazione dei tre pulsanti inclusi nella barra delle applicazioni in un unico pulsante, denominato \"Start\" (le cui tracce erano gi\u00e0 presenti nelle \"builds\" 73f e 73g), e la presenza nella barra del titolo di una finestra di un pulsante adibito alla chiusura di essa.\nDegno di nota nella \"build\" 90c \u00e8 invece la sostituzione del vecchio \"Paintbrush\" con il nuovo Paint.\nFase di sviluppo \"beta\".\nA partire da questa fase di sviluppo le \"builds\" iniziarono ad essere tradotte (sebbene non completamente) e quindi disponibili anche in lingue diverse dall'inglese.\nLa \"build\" 122 di Chicago fu rilasciata ufficialmente come \"beta 1\", mentre la \"build\" 189 \u00e8 la prima a sfoggiare la nomenclatura Windows 95 al posto del nome provvisorio di \"Chicago\" (sebbene quest'ultimo non sia stato ancora del tutto sostituito).\nAl rilascio ufficiale della \"build\" 224 come \"beta 2\" segu\u00ec quello della \"build\" 347, nota come \"Final Beta Release\".\nLe ultime \"builds\" e la fine dello sviluppo.\nSuccessivamente al rilascio della \"Final Beta Release\", Microsoft continu\u00f2 lo sviluppo di diverse \"builds\" denominate \"Test Releases\", che mirarono alla finalizzazione del codice e all'ottenimento di una maggiore stabilit\u00e0 in vista del rilascio finale, che avvenne nell'agosto del 1995 con la \"build\" 950."}
{"id": "1889490", "revid": "767487", "url": "https://it.wikipedia.org/wiki?curid=1889490", "title": "Carcinoma lobulare invasivo", "text": " \nIl carcinoma lobulare invasivo in campo medico, \u00e8 una forma di carcinoma della mammella, una tipologia di tumore maligno che rappresenta un 10-14% delle forme possibili.\nIl termine \"lobulare\", \u00e8 improprio, poich\u00e9 in riferimento allo studio patologico pregresso, si pensava fosse il lobulo mammario, il punto di origine di tale neoplasia; viceversa si \u00e8 capito solo successivamente che il reale luogo di genesi \u00e8 il \"TDLU\" ovvero l'Unit\u00e0 Duttale Termino-Lobulare, analogamente al carcinoma duttale.\nPeculiarit\u00e0 di tale tumore, \u00e8 la perdita della produzione di caderina-E, in seguito alla mutazione dell'apposito gene posto sul cromosoma 10. La caderina-E, atta a legare la \u03b2-Catenina, \u00e8 garante della giunzione intercellulare, che venendo a mancare, favorisce una disgregazione della massa neoplastica, le cui cellule, potranno individualmente (o in piccoli ammassi), infiltrare i tessuti circostanti, producendo quindi facili diffusioni metastatizzanti, soprattutto a livello retroperitoneale e dell'encefalo. La nota dolente di tutto ci\u00f2 sta nel fatto che, cos\u00ec facendo, la lesione apparir\u00e0 quasi invisibile all'esame radiografico (principale mezzo diagnostico). Tale forma, avr\u00e0 comunque un basso indice proliferativo, contrariamente alla forma pleomorfa.\nTipologia.\nEsistono diverse forme (fra cui l'alveolare e la pleomorfa) ma anche se dimostrano piccole differenze in sede di esami la prognosi rimane invariata. Quest'ultima forma, molto simile a quella riscontrabile nelle ghiandole salivari, \u00e8 nettamente pi\u00f9 aggressiva, oltretutto, vista la bassa concentrazione di recettori per gli estrogeni e progesterone, risponder\u00e0 male alla terapia ormonale, e avr\u00e0 un alto indice proliferativo.\nSintomatologia.\nSi manifesta in vari noduli e questo comporta una maggiore attenzione durante l'intervento chirurgico: infatti si corre il rischio di non asportare tutta la massa ma soltanto una parte. Nel 13% dei casi il carcinoma \u00e8 presente in entrambe le mammelle. Capacit\u00e0 metastatica a livello loco-regionale (cavo ascellare) e a distanza (polmoni, encefalo).\nEsami.\nPer una corretta diagnosi occorrono diversi esami:\nAgli esami microscopici si mostrano la tipica sovrapposizione delle cellule che formano piccoli anelli.\nTerapia.\nIl trattamento \u00e8 di tipo chirurgico e/o ormonale, verso il quale ha ottima responsivit\u00e0, vista la numerosa presenza di recettori per gli estrogeni e progesterone."}
{"id": "1889499", "revid": "1363832", "url": "https://it.wikipedia.org/wiki?curid=1889499", "title": "Montano", "text": "Biografia.\nNacque probabilmente ad Ardabau nell'attuale Turchia, nella prima met\u00e0 del II secolo. Secondo San Girolamo, prima di convertirsi al Cristianesimo, sarebbe stato sacerdote della dea Cibele, il cui culto pare comprendesse in alcuni rari casi cruente cerimonie come l'autocastrazione dei suoi sacerdoti. Tuttavia questa \u00e8 probabilmente un'invenzione successiva, tesa a dimostrare la similitudine tra le sue estasi e i comportamenti dei preti e dei devoti della \"grande dea\". Montano inizi\u00f2 a predicare subito dopo la sua conversione al cristianesimo, nel 156 o nel 157 assieme a due profetesse, Massimilla e Priscilla che, come lui, si ritenevano direttamente ispirate dallo Spirito Santo e capaci di visioni profetiche. Un oppositore anonimo della setta descriveva il loro modo di profetare (Eusebio di Cesarea, V, XVII, 2-3): \"prima il profeta appare terrorizzato (\"en parekstasei\"), poi segue la quiete (\"adeia kai aphobia\"); inizia con una docile apertura allo Spirito Santo (\"ekousios amathia\"), poi viene colto da una estasi incontrollabile (\"akousios mania psyches\"). Secondo alcuni, Montano, arrivava al punto di sostenere di aver ricevuto una serie di rivelazioni direttamente dallo Spirito Santo e di essere l\"'altro paraclito\" citato in Giovanni 14, 16 (Didimo, \"De Trinitate\", III, XLI). Dovunque \"i tre\" andassero, parlavano posseduti da visioni mistiche ed esortavano i seguaci a pregare e digiunare, in modo da sperimentare personalmente queste rivelazioni. I discorsi di Montano si diffusero dalla natia Frigia, attraverso il mondo cristiano dell'epoca, fino all'Africa e alla Gallia.\nA quel tempo i vescovi locali erano convinti che Montano fosse posseduto da uno spirito maligno, e che fosse un agitatore; essi lo rimproverarono e tentarono di fermare il suo profetizzare. In alcuni dibattiti pubblici furono sconfitti dai montanisti. I vescovi dell'Asia riuniti in vari luoghi, esaminarono le profezie, le dichiararono profane, e condannarono l'eresia, cos\u00ec che i discepoli di Montano furono espulsi dalla Chiesa e dalla sua comunione. \u00c8 difficile dire quanto presto avvenne questa scomunica in Asia. \nProbabilmente fin dall'inizio alcuni vescovi esclusero i seguaci di Montano, e questa severit\u00e0 crebbe prima della morte di Montano stesso, ma divenne la regola generale molto prima della morte di Massimilla nel 179; la condanna dei profeti stessi, e la mera disapprovazione dei loro discepoli fu la prima tappa verso la condanna del movimento come eretico, cosa che port\u00f2 in generale allo spegnersi del carisma profetico nella chiesa ufficiale, che era invece assai presente nel I secolo e nell'inizio del II secolo.\nAll'interno della Chiesa il movimento di Montano venne comunque accolto con reazioni contrastanti. In risposta a questa rivelazione continua, la comunit\u00e0 cristiana si divise: all'inizio la Chiesa non si oppose al nuovo movimento, che intendeva attuare una riforma dall'interno, ma in seguito alcuni dei componenti pi\u00f9 ortodossi della gerarchia episcopale lottarono per contrastare questa tendenza. Tra questi il vescovo di Hierapolis, Apollinare, che, nel 171, attacc\u00f2 la \"falsa profezia\" che aveva spaccato in due la comunit\u00e0 cristiana di Ancyra. Nel 177 fu avversato da Sant'Ireneo di Lione con il suo \"Adversos haereses\". A Roma venne comunque tollerato dai Papi Eleuterio (175-189) e Vittore I (189-199), il primo dei quali scrisse addirittura alcune lettere a supporto del montanismo, ma le fece poi ritirare. Le divergenze tra montanisti e cattolici non era nell'ortodossia teologica, ma pi\u00f9 che altro nel ruolo della profezia all'interno della comunit\u00e0 di fede.\nLa condanna ufficiale del montanismo da parte della Chiesa avvenne, per\u00f2, solo sotto Papa Zefferino, molti anni dopo la sua morte. La data della morte di Montano \u00e8 ignota.\nGiustiniano ordin\u00f2 di distruggere il tempio dei montanisti a Pepuza insieme con la tomba di Montano."}
{"id": "1889508", "revid": "287204", "url": "https://it.wikipedia.org/wiki?curid=1889508", "title": "Alex Bogdanovi\u0107", "text": "Biografia.\nDopo una buona carriera juniores, dove ha raggiunto l'ottava posizione mondiale, a livello professionistico \u00e8 stato in grado di aggiudicarsi solamente sette tornei a livello Challenger.\nA livello di Slam non \u00e8 mai approdato ad un secondo turno su otto tentativi (sette a Wimbledon e uno allo Us Open)."}
{"id": "1889511", "revid": "287204", "url": "https://it.wikipedia.org/wiki?curid=1889511", "title": "Kahlkogel", "text": "Il Kahlkogel (1.835 - in sloveno \"Golica\") \u00e8 una montagna della catena delle Caravanche, che fa da confine tra Austria e Slovenia. \u00c8 una delle montagne pi\u00f9 caratteristiche della catena, famosa per i suoi narcisi, che fioriscono con un po' di ritardo verso l'inizio di giugno. Sulla cima ci sono alcune panche e un libro per le iscrizioni."}
{"id": "1889523", "revid": "599013", "url": "https://it.wikipedia.org/wiki?curid=1889523", "title": "Song Chong-gug", "text": "Carriera.\nClub.\nSong dal 2001 al 2002 ha giocato nella K-League per la squadra della sua citt\u00e0, il Busan I'Cons.\nDopo il Mondiale 2002 si \u00e8 trasferito nei Paesi Bassi nelle file del Feyenoord. A Rotterdam ha giocato principalmente come difensore, disputando 53 partite nelle quali ha realizzato 2 gol e 7 assist\nNel 2005 \u00e8 ritornato in Corea del Sud, firmando per i Suwon Bluewings, dove ha ritrovato Kim Nam-Il (anche lui di ritorno dai Paesi Bassi) e Lee Woon-jae, suoi compagni in Nazionale durante il Mondiale 2002.\nNazionale.\nSong ha esordito nella Nazionale sudcoreana nel giugno 2001 contro la Macedonia.\nCon l'arrivo di Guus Hiddink sulla panchina sudcoreana \u00e8 stato convocato per la Confederations Cup 2001 come sostituto del capitano Hong Myung-Bo, che si era infortunato.\nSuccessivamente ha fatto parte della selezione che, sempre sotto la guida di Hiddink, ha raggiunto il 4\u00ba posto ai Mondiali casalinghi del 2002 e di quella che ha partecipato, guidata da Advocaat, a Germania 2006."}
{"id": "1889527", "revid": "2179318", "url": "https://it.wikipedia.org/wiki?curid=1889527", "title": "Corpo di spedizione italiano in Alta Slesia", "text": "Il Corpo di spedizione italiano in Alta Slesia fu un corpo di spedizione del Regio esercito inviato in Alta Slesia dopo la fine della prima guerra mondiale.\nStoria.\nA seguito del trattato di Versailles la \"Commissione interalleata\" invia l'11 febbraio 1920 un corpo di spedizione francese, italiano e inglese in Alta Slesia contesa tra Germania e Polonia per prevenire violenze tra la maggioranza tedesca e la minoranza polacca, in attesa di un plebiscito che avrebbe assegnato la regione. La zona era stata segnata da scontri tra i Freikorps tedeschi e reparti militari polacchi.\nIl corpo di spedizione italiano, circa tremila uomini, resta dal 1920 al 1922, ed era comandato dal generale Alberto de Marinis Stendardo. Il contingente italiano venne diviso nei circondari di Gross Strehlitz, Leobschutz, Ratibor e Cosel, sede del comando, alloggiando nelle ex caserme tedesche e a Ratibor nella scuola Hohenzollern.\nDopo il plebiscito favorevole alla Germania, il 4 maggio 1921 vennero uccisi in scontri con rivoltosi polacchi 25 soldati italiani e 57 vennero feriti.\nIl contingente fu ritirato il 9 luglio 1922.\nNei due anni e mezzo che dur\u00f2 la missione morirono complessivamente 50 militari italiani.\nReparti.\nL'Italia invi\u00f2 inizialmente un primo contingente di truppe formato da:\nper un totale di 166 ufficiali e 3259 sottufficiali e truppa.\nA fine 1921 venivano rimpatriati i congedandi della classe 1898, rimpiazzati nel marzo del 1921 da reclute del 1901.\nInsieme ai rimpiazzi arrivarono, in vista del plebiscito, anche altre truppe:\nNel settembre 1921 furono inviate anche altre truppe:\nIn due anni e mezzo si erano alternati nella difficile missione 296 ufficiali e 9159 sottufficiali, caporali e soldati.\nLe perdite furono:"}
{"id": "1889532", "revid": "889336", "url": "https://it.wikipedia.org/wiki?curid=1889532", "title": "Sardona", "text": "L'arena tettonica di Sardona (tedesco: \"Glarner \u00dcberschiebung\") \u00e8 una della principali zone tettoniche delle Alpi situate in Svizzera orientale. Si trova nelle Alpi Glaronesi.\nCaratteristiche.\nLungo questa linea i monti elvetici vennero spinti oltre 100\u00a0km a nord, oltre all'Aarmassiv e al complesso infraelvetico. Questa zona rappresenta il confine tra l'antico blocco roccioso (elvetico) permo-triassico del gruppo verrucano ed il nuovo (esterno) blocco calcareo del Giurassico e del Cretacico, e del flysch e della molassa del Paleogene.\nL'arena tettonica affiora da un'area relativamente grande nel cantone di Glarona, nel Canton San Gallo e nel Canton Grigioni, a causa dell'orientamento orizzontale e dell'altezza del rilievo. Tra i famosi affioramenti vi sono quello di Lochsite nei pressi di Glarona ed uno sul pendio chiamato \"Tschingelh\u00f6rner\", tra Elm e Flims.\nPatrimonio dell'umanit\u00e0.\nQuesto genere di faglie \u00e8 comune in molte catene montuose in tutto il mondo, ma questa di Glarona ne \u00e8 un ottimo esemplare, ed ha giocato un ruolo importante nello sviluppo geologico della formazione delle montagne. L'area in cui si trova il sovrascorrimento \u00e8 stata dichiarata patrimonio dell'umanit\u00e0 dall'UNESCO, con il nome di \"Arena tettonica svizzera di Sardona\". Quest'area copre 32.850 ettari di territorio quasi esclusivamente montuoso diviso tra 19 comunit\u00e0 tra il distretto di Surselva, il Linth e il lago di Walenstadt. Nell'arena sono presenti numerosi picchi alti oltre 3000 metri, come ad esempio il Piz Segnas, il Surenstock (il cui nome romancio \u00e8 \"Piz Sardona\"), il Ringelspitz ed il Pizol.\nNel 2006 il governo svizzero avanz\u00f2 una prima proposta per far dichiarare questa regione un patrimonio dell'umanit\u00e0 presso l'IUCN. L'IUCN non riconobbe all'area un valore universale, e rigett\u00f2 la richiesta. La Svizzera fece un secondo tentativo, questa volta fruttuoso, nel marzo 2008. La regione venne iscritta tra i patrimoni nel luglio 2008, perch\u00e9 \"mostra un eccezionale esempio di costruzione di una montagna attraverso la collisione continentale\"\nL'American museum of natural history di New York espone una ricostruzione di questo sovrascorrimento.\nStoria.\nIl primo naturalista ad esaminare il sovrascorrimento di Glarus fu Hans Conrad Escher von der Linth (1767-1823). Escher von der Linth scopr\u00ec che, in contraddizione con la legge della sovrapposizione formulata da Niccol\u00f2 Stenone, la roccia pi\u00f9 antica si trovava sopra a quella nuova in certi affioramenti del Glarus. Il figlio Arnold (1807-1872), primo professore di geologia presso la Eidgen\u00f6ssische Technische Hochschule Z\u00fcrich, mapp\u00f2 la struttura con maggior dettaglio concludendo che avrebbe potuto trattarsi di un enorme sovrascorrimento. In quel periodo molti geologi credevano alla teoria dei geosinclinali, secondo cui le montagne sono formate da movimenti verticali all'interno della crosta terrestre. Escher von der Linth ebbe quindi difficolt\u00e0 a spiegare la dimensione di questo sovrascorrimento. Nel 1848 invit\u00f2 il geologo britannico Roderick Impey Murchison, un'autorit\u00e0 internazionale, a controllare di persona la struttura. Murchison era esperto di faglie di queste dimensioni, e concord\u00f2 con l'interpretazione data da Eschers. Comunque lo stesso Escher era dubbioso sulle sue conclusioni, e quando pubblic\u00f2 le proprie osservazioni nel 1866 indic\u00f2 il Glarus come una coppia di anticlini. Questa ipotesi venne giudicata assurda, come ammise anch'egli in privato.\nIl successore di Eschers nel ruolo di professore a Zurigo, Albert Heim (1849-1937), inizialmente si blocc\u00f2 sull'interpretazione del doppi anticline data dal predecessore. Alcuni geologi appoggiarono l'ipotesi del sovrascorrimento. Uno di essi fu Marcel Alexandre Bertrand (1847-1907), che lo defin\u00ec una fagli nel 1884, dopo aver letto le osservazioni di Heims. Bertrand era esperto della Faille du Midi, un grande sovrascorrimento presente nelle Ardenne belghe. Nel frattempo i geologi britannici iniziarono a riconoscere la natura delle faglie delle Highlands scozzesi. Nel 1883 Archibald Geikie accett\u00f2 il fatto che le Highlands fossero costituite da un sistema di faglie. I geologi svizzeri Hans Schardt e Maurice Lugeon scoprirono nel 1893 che, nella svizzera occidentale, gli strati di rocce giurassiche si trovavano sopra la molassa, e ne concluse che la struttura delle Alpi era in realt\u00e0 una serie di falde, larghi fogli di roccia accumulatisi l'uno sull'altro. Alla fine del secolo Heim venne anche convinto di una nuova teoria. Lui ed altri geologi svizzeri iniziarono a mappare le falde svizzere con maggior dettaglio. Da questo momento i geologi iniziarono a riconoscere le grandi faglie in numerose catene montuose in giro per il mondo.\nNon si era per\u00f2 ancora capito da dove arrivassero le grandi forze che mossero le falde. Solo l'arrivo della teoria della tettonica a zolle degli anni cinquanta forn\u00ec la spiegazione. Nella tettonica a zolle il movimento orizzontale delle zolle tettoniche sul fondo morbido dell'astenosfera causa forze orizzontali sulla crosta terrestre. Attualmente i geologi credono che molte catene montuose si siano formate a causa dei movimenti convergenti delle zolle tettoniche."}
{"id": "1889536", "revid": "287204", "url": "https://it.wikipedia.org/wiki?curid=1889536", "title": "Alex Bogdanovic", "text": ""}
{"id": "1889537", "revid": "287204", "url": "https://it.wikipedia.org/wiki?curid=1889537", "title": "Martinillo", "text": "Origini.\nIl suo nome originario non \u00e8 stato conservato e, nelle cronache dell'epoca, viene ricordato con il diminutivo di quello di Mart\u00edn che gli venne dato dagli Spagnoli all'atto del suo ingresso tra le loro file.\nMartinillo era nipote di \"Maicabilca\", il \"curaca\" di Poechos e venne affidato a Francisco Pizarro durante la sua esplorazione in quelle terre. Egli stesso, in una \"probanza\" dei suoi meriti, successivamente indirizzata alla Corte spagnola avr\u00e0 a dichiarare:\nMartinillo aveva all'epoca poco pi\u00f9 di quattordici anni e poich\u00e9 Pizarro entr\u00f2 nella regione di Poechos nel 1532, si presume sia nato nel 1518.\nInterprete della Conquista.\nEra assai abile con le lingue e padroneggiava l'idioma \u201c\"sec\"\u201d, parlato dalla sua gente, i \u201c\"Tallan\"\u201d e comprendeva il quechua, nella sua inflessione settentrionale. In pochi mesi riusc\u00ec a padroneggiare, sia pure approssimativamente il castigliano, tanto da essere impiegato da Hernando Pizarro, come interprete nella sua visita al campo di Atahuallpa.\nMiguel de Estete, nella sua \u201cNotizia del Per\u00fa\u201d, assicura che fu lui ad accompagnare Vicente de Valverde quando il domenicano si present\u00f2 al sovrano inca tentando di impartirgli i rudimenti della fede cristiana. Gli altri conquistadores presenti all'avvenimento assicurano per\u00f2 che l'interprete, in questa occasione, fu un altro, il famoso Felipillo.\nMartinillo, comunque ottenne la fiducia del sovrano prigioniero che si affid\u00f2 a lui per comunicare a Pizarro la sua offerta di riscatto e per trattarne i tempi e le modalit\u00e0.\nIl nome di un tale Mart\u00edn Pizarro figura tra i destinatari di questo riscatto e la circostanza ha indotto molti storici a ritenere che si trattasse dell'interprete indigeno, atteso che questi aveva ottenuto di fregiarsi del prestigioso nome del suo nuovo signore. Una ricerca pi\u00f9 accurata ha per\u00f2 evidenziato che un altro spagnolo con questo nome, parente del Governatore, si trovava a Cajamarca e che, proprio a lui, si riferiva la nota in questione. Si tratta di Mart\u00ecn Pizarro, nato a Trujillo nel 1507, passato nelle Indie nel 1530 e morto in Lima nel 1559. Del resto sarebbe stato esagerato pensare che un giovane indigeno, quindicenne, seppur meritevole, venisse ricompensato, per i suoi servigi, con una vera e propria fortuna.\nMartinillo non era presente a Cajamarca quando l'Inca venne giustiziato. Aveva accompagnato Hernando de Soto in esplorazione per verificare alcune voci sulla presenza di un esercito ostile e la funzione di interprete, nella tragica circostanza, venne esercitata da Felipillo che successivamente sarebbe stato oggetto di infamanti accuse per questa sua mansione condotta, secondo alcuni, con aperta malafede.\nCarriera e benefici.\nMartinillo rest\u00f2 successivamente ai fianchi dei suoi nuovi padroni e li serv\u00ec fedelmente distinguendosi anche in scontri cruenti durante la marcia verso il Cuzco, Quando Manco II venne eletto ad Inca supremo, il giovane interprete gli fu ostile, forse per reazione a Filipillo che considerava suo rivale e che aveva apertamente appoggiato la candidatura del nuovo sovrano.\nMentre Felipillo si era ormai allineato a Diego de Almagro, Martinillo si schier\u00f2 incondizionatamente a fianco dei Pizarro che avrebbe servito fedelmente per tutta la vita.\nLa sua lealt\u00e0 venne ricompensata e Pizarro, ormai governatore del Per\u00f9 lo premi\u00f2 con una ricca \u201c\"encomienda\"\u201d che fece di lui l'indigeno pi\u00f9 ricco della nuova colonia. L'ambizione di Martinillo, da quel momento non conobbe limiti e la sua ansia di ispanizzarsi lo spinse a imitare in tutto e per tutto i suoi benefattori. Vestito all'europea si spostava solo a cavallo e giunse ad ottenere di sposare una donna spagnola, Luisa de Medina, da cui ebbe tre figli.\nLe guerre civili.\nNelle guerre civili tra \u201cconquistadores\u201d, ovviamente si schier\u00f2 con i Pizarro e dopo la morte di Francisco Pizarro ad opera degli almagristi, raggiunse le file delle truppe governative e durante la battaglia di Chupas, tra Crist\u00f3bal Vaca de Castro e il figlio di Almagro, comand\u00f2, con valore, una schiera di truppe indigene. Il suo gesto gli procur\u00f2 un riconoscimento ufficiale e un incremento della pur gi\u00e0 notevole \u201c\"encomienda\"\u201d che possedeva.\nNelle successive dispute tra Gonzalo Pizarro e il potere regio rimase fedele al rappresentante della famiglia a cui si era legato e fu protagonista di una missione ufficiale che lo port\u00f2, addirittura, in Spagna. Si rec\u00f2 infatti presso Hernando Pizarro che era, all'epoca, detenuto per illustragli la situazione e per concordare una qualche azione per trasferire a Gonzalo il potere che era gi\u00e0 stato di Francisco. La missione non ebbe esito e Martinillo pot\u00e9 rientrare in Per\u00f9 solo nascostamente camuffandosi da schiavo.\nQuando Gonzalo venne sconfitto, Martinillo cerc\u00f2 di passare inosservato e, per un certo tempo, vi riusc\u00ec. Nel 1548 venne addirittura incaricato di una missione ufficiale presso l'Inca di Vilcabamba, Sayri Tupac che gli Spagnoli cercavano di convincere ad abbandonare lo stato di aperta ribellione.\nIl crollo delle ambizioni.\nAl suo ritorno al Cuzco, per\u00f2, le cose precipitarono per Martinillo. Un funzionario spagnolo, l'uditore Cianca, animato forse da qualche antica animosit\u00e0, lo denunci\u00f2 come seguace di Gonzalo Pizarro e l'inchiesta appur\u00f2 che aveva servito nelle sue file in qualit\u00e0 di cavaliere e non di semplice interprete come aveva sempre sostenuto.\nLa condanna fu esemplare: duecento frustate nel Cuzco e cento in Lima e successivamente l'esilio perpetuo a Panama. Era la fine di tutte le ambizioni di Martinillo, ma il giovane indigeno cerc\u00f2 di giocare ancora una carta. Sopportato il supplizio e trasferito a Panam\u00e1, salp\u00f2 per la Spagna con l'intenzione di perorare la sua causa presso la Corona. La moglie e una figlia lo raggiunsero a Siviglia, ma il suo fisico era ormai minato dalle sofferenze e dalla disperazione e mor\u00ec tra le loro braccia, nel 1549, all'et\u00e0 di circa trent'anni.\nBibliografia.\nCronache di testimoni oculari\nScrittori spagnoli dell'epoca\nOpere moderne"}
{"id": "1889541", "revid": "149727", "url": "https://it.wikipedia.org/wiki?curid=1889541", "title": "Ferrovia Palermo Sant'Erasmo-Corleone-San Carlo", "text": ""}
{"id": "1889549", "revid": "767487", "url": "https://it.wikipedia.org/wiki?curid=1889549", "title": "Joel Asaph Allen", "text": "Studi\u00f2 e si laure\u00f2 ad Harvard, dove ai tempi insegnava Louis Agassiz.\nSi dedic\u00f2 poi a numerose spedizioni, sia negli Stati Uniti che in Brasile. Nel 1873 fu uno dei naturalisti che partirono al seguito della spedizione della North Pacific Railroad partita da Bismarck alla volta di Yellowstone e poi verso lo Smithsonian.\nNel 1885, venne eletto curatore di uccelli e mammiferi all'American Museum of Natural History: in seguito diventer\u00e0 il gestore del dipartimento di ornitologia del museo.\nNel 1886, fu uno dei primi membri della costituenda National Audubon Society: era inoltre membro dell'\"American association for the advancement of science\" e dell'\"American philosophical society\". Fu membro fondatore (e dal 1883 al 1886 anche presidente) dell'American ornithologists' union. \nDa lui prende il nome l'omonima regola, che mette in correlazione la forma del corpo di un organismo ed il clima in cui quest'ultimo vive: egli la formul\u00f2 nel 1877.\nOpere.\nOltre a tutta una serie di articoli e giornali a scopo divulgativo, Allen \u00e8 stato anche autore dei seguenti libri: "}
{"id": "1889550", "revid": "122315", "url": "https://it.wikipedia.org/wiki?curid=1889550", "title": "American ornithologists' union", "text": ""}
{"id": "1889551", "revid": "305330", "url": "https://it.wikipedia.org/wiki?curid=1889551", "title": "Eugenio Guccione", "text": "Carriera professionale.\nEugenio Guccione \u00e8 stato professore ordinario di storia delle dottrine politiche all'Universit\u00e0 di Palermo e direttore dell'Istituto di Studi Storici della Facolt\u00e0 di Scienze Politiche, di cui per pi\u00f9 di un decennio \u00e8 stato il decano. Nel 2009 si \u00e8 fatto promotore della nuova serie della rivista quadrimestrale \u00abStoria e Politica\u00bb, della quale, per il decennio successivo, \u00e8 stato il direttore scientifico e responsabile. Collabora a \u00abho theol\u00f3gos\u00bb, alla \u00abNuova Antologia\u00bb e alla \u00abRivista Storica del Socialismo\u00bb. Nel 1985 \u00e8 stato \u201cInternational visitor\u201d, su invito del Governo degli Stati Uniti, con permanenza in sedi universitarie americane (George Washington University, Loyola University di New Orleans, Louisiana State University Baton Rouge, Charleston Southern University, University of Pennsylvania, Harvard University). Negli Stati Uniti d'America \u00e8 stato pi\u00f9 volte relatore al \"Consortium on Revolutionary Europe 1750-1850\". Dal 1954 fa parte del Movimento Federalista Europeo. Il 18 gennaio 2012 \u00e8 stato eletto presidente del Consiglio Nazionale del nuovo partito sturziano Italiani Liberi e Forti (ILeF), di cui \u00e8 stato uno dei fondatori. Dall'anno accademico 2015-2016 insegna Filosofia Politica, come \"professore invitato\", alla Pontificia Facolt\u00e0 Teologica di Sicilia. Si \u00e8 occupato del pensiero politico italiano e francese del XIX e XX secolo con ricerche sul cristianesimo sociale, sul cooperativismo, sul federalismo e sul rapporto tra la cultura laica e il movimento cattolico. Ha recuperato e curato, con ampia presentazione e note, un inedito di Gioacchino Ventura, venuto alla luce dopo pi\u00f9 di un secolo e mezzo, dal significativo titolo \"Dello spirito della rivoluzione e dei mezzi di farla terminare\"."}
{"id": "1889552", "revid": "287204", "url": "https://it.wikipedia.org/wiki?curid=1889552", "title": "Steel Cage match", "text": ""}
{"id": "1889554", "revid": "122169357", "url": "https://it.wikipedia.org/wiki?curid=1889554", "title": "Rifugio Roberto Bignami", "text": "Il Roberto Bignami \u00e8 un rifugio situato nel comune di Lanzada (\"SO\"), in Val Malenco, posizionato su un poggio sovrastante il lago artificiale di Gera, a 2.401\u00a0m s.l.m. Il rifugio, inaugurato nel 1957, \u00e8 intitolato a Roberto Bignami, morto in Himalaya, sul Monte Api, nel 1954.\nCaratteristiche e informazioni.\nIl rifugio \u00e8 sempre aperto da met\u00e0 giugno a met\u00e0 settembre.\nAccessi.\nIl rifugio \u00e8 accessibile partendo dalla diga di Campomoro e si raggiunge in circa un'ora se si sale dal lato occidentale del lago artificiale. Se si costeggia la sponda orientale del lago occorrono circa 2 ore."}
{"id": "1889556", "revid": "767487", "url": "https://it.wikipedia.org/wiki?curid=1889556", "title": "Lucie Vondr\u00e1\u010dkov\u00e1", "text": ""}
{"id": "1889564", "revid": "767487", "url": "https://it.wikipedia.org/wiki?curid=1889564", "title": "William Brewster (ornitologo)", "text": "Dal 1886 al 1900 fu curatore della sezione uccelli del Museo Agassiz ad Harvard.\nAssieme a Elliott Coues e Joel Asaph Allen, fond\u00f2 nel 1883 l'American Ornithologists' Union."}
{"id": "1889574", "revid": "122315", "url": "https://it.wikipedia.org/wiki?curid=1889574", "title": "Cebidi", "text": ""}
{"id": "1889575", "revid": "114585699", "url": "https://it.wikipedia.org/wiki?curid=1889575", "title": "Norma matriciale", "text": "In matematica, una norma matriciale \u00e8 la naturale estensione alle matrici del concetto di norma definito per i vettori.\nDefinizione.\nUna norma sullo spazio vettoriale formula_1 delle matrici a elementi nel campo formula_2 \u00e8 una funzione formula_3 tale che per ogni coppia di matrici formula_4 e formula_5 e per ogni scalare formula_6 si verifica:\nSi riconoscono quindi esattamente le stesse propriet\u00e0 delle norme vettoriali; ci\u00f2 riflette il fatto che lo spazio delle matrici \u00e8 isomorfo allo spazio di vettori formula_11 (per esempio tramite l'applicazione che manda una matrice nel vettore che contiene una dopo l'altra le sue righe) e quindi una norma matriciale deve avere perlomeno le stesse propriet\u00e0 di una norma vettoriale.\nIn pi\u00f9, se formula_12, cio\u00e8 le matrici sono quadrate, generalmente si chiede che venga soddisfatta anche la propriet\u00e0 di sub-moltiplicativit\u00e0:\nSe \u00e8 vera la sub-moltiplicativit\u00e0 si ricava subito che per la matrice identit\u00e0 vale formula_14.\nLo spazio formula_15 munito di una norma sub-moltiplicativa \u00e8 un esempio di algebra di Banach.\nNorma indotta.\nSe \u00e8 data una norma su formula_16 (formula_2 saranno i numeri reali o i numeri complessi), che per distinguere si indicher\u00e0 con formula_18, allora \u00e8 definita una norma su formula_1, detta \"norma indotta\", in questo modo:\nEssa coincide con la norma della trasformazione lineare formula_21 associata alla matrice, vista come operatore lineare continuo tra spazi di Banach, che si d\u00e0 in analisi funzionale.\nNel caso quadrato, questa norma risulta sub-moltiplicativa se viene usato lo stesso tipo di norma sia nel dominio sia nel codominio. Per esempio, se per i vettori utilizziamo una delle norme \"p\" otteniamo delle norme, che si chiameranno sempre \"norme p\", cos\u00ec definite:\nNel caso formula_23, la norma si dice anche norma operatoriale.\nPropriet\u00e0.\nPer una norma indotta \u00e8 sempre vero che formula_24 e che formula_25. Per una norma qualsiasi, se ci\u00f2 accade allora si dice che la norma \u00e8 \"compatibile rispetto alla norma\" formula_18.\nPer alcuni valori particolari di formula_27 si dimostra che valgono alcune identit\u00e0 che facilitano il calcolo:\nNe segue immediatamente che formula_30; dunque se formula_4 \u00e8 simmetrica formula_32. In pi\u00f9, se formula_12 vale:\ndove formula_35 \u00e8 la trasposta coniugata di formula_4 (la trasposta nel caso reale) e formula_37 \u00e8 il raggio spettrale di formula_38, cio\u00e8 il massimo tra i suoi autovalori in valore assoluto. Il caso formula_39 \u00e8 detto anche \"norma spettrale\". Se formula_4 \u00e8 simmetrica allora l'uguaglianza si riduce a:\nVale anche sempre che:\nQualsiasi norma indotta soddisfa la disuguaglianza:\ne inoltre vale che:\nNorma compatibile.\nUna norma matriciale formula_45 su formula_46 \u00e8 detta compatibile con una norma vettoriale formula_47 su formula_16 e una norma vettoriale formula_49 su formula_50 se:\nper ogni formula_52 e per ogni formula_53. Tutte le norme indotte sono compatibili per definizione.\nAltre norme.\nDiffuse sono anche le norme che valutano la matrice \"componente per componente\", cio\u00e8 equiparandola al vettore avente come componenti le entrate della matrice. Per esempio, i corrispettivi delle norme \"p\" vettoriali per le matrici, che si chiameranno sempre norme \"p\" (ma che sono distinte dalle norme \"p\" indotte), sono:\nIn quanto sostanzialmente sono norme vettoriali, queste norme \"p\" sono sub-moltiplicative.\nCome prima, il caso formula_39 assume una certa importanza: esso viene detto anche \"norma di Frobenius\" ed \u00e8 definibile anche come:\ndove formula_57 \u00e8 la traccia di formula_58 e formula_59 sono i valori singolari di formula_4.\nUna propriet\u00e0 singolare della norma di Frobenius \u00e8 che se con formula_61 indichiamo le colonne di formula_4, allora vale la seguente uguaglianza:\nNorme equivalenti.\nPer ogni coppia di norme matriciali formula_64 e formula_65 valgono le disuguaglianze:\ncio\u00e8 le due norme sono equivalenti. Esse quindi inducono la stessa topologia su formula_1.\nDi seguito sono riportati alcuni esempi di tali costanti formula_68 per una matrice reale:\ndove formula_73 rappresenta la norma infinito indotta e formula_74 la sua norma uniforme, cio\u00e8 il massimo dei moduli dei suoi elementi."}
{"id": "1889576", "revid": "339392", "url": "https://it.wikipedia.org/wiki?curid=1889576", "title": "Lumberjack Match", "text": ""}
{"id": "1889584", "revid": "1507870", "url": "https://it.wikipedia.org/wiki?curid=1889584", "title": "Alta via della Valmalenco", "text": "L'Alta via della Valmalenco \u00e8 un sentiero alpino a lunga percorrenza (alta via) che si svolge fra le montagne della Valmalenco (provincia di Sondrio), nelle Alpi Retiche occidentali. Ideata e tracciata fra il 1975 e il 1976 da Giancarlo Carrara, Giancarlo Corbellini e Nemo Canetta, \u00e8 stata la prima alta via italiana a vocazione culturale. Il percorso ad anello si snoda in otto tappe con partenza e arrivo a Torre di Santa Maria, attraverso i gruppi montuosi del monte Disgrazia, del Bernina e del pizzo Scalino, per una lunghezza di circa 110\u00a0km e mantenendosi per quasi tutto il tracciato oltre i 2.000 m. Il tracciato dell'Alta via \u00e8 segnalato lungo il percorso da un triangolo giallo al cui interno \u00e8 scritto un numero che indica la tappa."}
{"id": "1889586", "revid": "1480390", "url": "https://it.wikipedia.org/wiki?curid=1889586", "title": "Palazzo Bricherasio di Fubine", "text": "Il Palazzo Bricherasio di Fub\u00ecne, talvolta indicato anche soltanto come \"il castello\", \u00e8 un edificio storico seicentesco della provincia di Alessandria appartenuto, a partire dal XIX secolo, al casato dei conti Cacherano di Bricherasio, un'estinta famiglia dell'antica nobilt\u00e0 piemontese distintasi per onori militari, che vant\u00f2 il titolo di vicer\u00e9 dei Savoia per alcuni dei suoi membri ma che si distinse anche per attivit\u00e0 di filantrop\u00eca e mecenatismo.\nStoria.\nL'edificio sorge su un preesistente fabbricato di origine rinascimentale, gi\u00e0 dimora del conte Vincenzo Natta di Baldesco, stabilitosi nell'area intorno alla met\u00e0 del XVII secolo a seguito del suo infeudamento duramente contestato dagli abitanti di Fubine, ad opera del duca Carlo II di Gonzaga-Nevers. \nUna citazione dell'epoca descrive cos\u00ec l'edificio:\nNel corso dei secoli il maniero pass\u00f2 alla figlia del marchese Luigi Natta d'Alfiano, Cristina, e al suo consorte il conte Corrado Magnocavallo di Varengo che nel 1822 vendette la propriet\u00e0 al conte Felice Cacherano di Bricherasio. Egli e, successivamente, il figlio Luigi lo rimaneggiarono nuovamente provvedendo anche a far convertire il \u00abgiardino all'italiana\u00bb in un parco romantico con l'annessa e ampia serra. Dal matrimonio del conte Luigi Cacherano di Bricherasio con Teresa Massel di Caresana nacquero Sofia ed Emanuele, che divennero presto personaggi di spicco della nobilt\u00e0 torinese di inizio Novecento. Sofia fu allieva del celebre pittore piemontese Lorenzo Delleani e si dilett\u00f2 come pittrice oltre che come mecenate e filantropa, facendo di Fub\u00ecne e della residenza torinese della famiglia uno dei pi\u00f9 rinomati \u00absalotti\u00bb culturali frequentato dal Delleani stesso ma anche dallo scultore Leonardo Bistolfi e dal capitano di Cavalleria Federico Caprilli, intimo amico della famiglia Bricherasio. \nIl fratello Emanuele si distinse invece per il suo intraprendente impegno nel nascente settore dell'industria automobilistica, figurando tra i soci fondatori della \"F.I.A.T.\", il cui atto costitutivo venne firmato proprio nella residenza torinese della famiglia Bricherasio, come raffigurato in un dipinto commissionato al Delleani stesso. \nLa famiglia Bricherasio frequent\u00f2 regolarmente questa residenza per lunghi periodi di villeggiatura e battute di caccia, anche dopo la prematura morte del padre Luigi; assidua fu la frequentazione di Delleani e di Federico Caprilli, che fu anche amico e compagno d'arme dello stesso Emanuele all'Accademia Militare di Modena. Fub\u00ecne come Miradolo, Uviglie e Palazzo Bricherasio a Torino, continuarono a essere fulcro di un vivace fermento culturale che coinvolse molti artisti e intellettuali del territorio piemontese a cavallo tra Ottocento e Novecento.\nIn seguito alla misteriosa scomparsa di Emanuele Bricherasio, morto improvvisamente ad Agli\u00e8 nel 1904 a soli trentacinque anni, la primogenita Sofia e l'anziana madre fecero realizzare il monumento sepolcrale dell'amato fratello da Leonardo Bistolfi, ancora visitabile nella cripta della Cappella Bricherasio. \nAlla morte della madre Teresa, parte della struttura venne destinata ad asilo infantile in sua memoria; in seguito Sofia, ormai unica discendente senza eredi, frequent\u00f2 sempre meno questa residenza ma, alla sua morte nel 1950, anche questo edificio venne incluso nel ricco lascito testamentario in favore della \"Piccola Opera della Divina Provvidenza\" di don Orione.\nRestaurato sotto la guida della Sovrintendenza ai Monumenti del Piemonte, dal 1950 ospita una casa di riposo per anziani intitolata a Sofia Cacherano di Bricherasio.\nCaratteristiche.\nL'edificio.\nFormato da un modulo principale contornato da altre costruzioni, tra cui due chiese e altri corpi di fabbrica riportanti lo stemma gentilizio della famiglia, \u00e8 situato al limite del colle su cui si sviluppa il centro storico della cittadina della provincia di Alessandria. \nIl parco.\nL'originaria impostazione di \u00abgiardino all'italiana\u00bb fu completamente rivista nei primi decenni dell'Ottocento in favore di un ampliamento e di una risistemazione tipicamente romantica con l'aggiunta di ulteriori specie botaniche esotiche conformemente alla moda tipica dell'epoca. \nLa Cappella Bricherasio.\nDi pertinenza dell'edificio vi \u00e8 la Cappella Bricherasio, situata in localit\u00e0 Cappuccini. Realizzata in stile neogotico, la cappella fu fatta erigere nella met\u00e0 dell'Ottocento gi\u00e0 dal padre di Emanuele e Sofia, il cavaliere Luigi Cacherano di Bricherasio morto prematuramente nel 1871 e ivi sepolto. Al piano terreno sono tumulati altri membri della famiglia comitale e di persone appartenenti ad altri casati nobiliari vicine ai Cacherano di Bricherasio, mentre la cripta ipogea ospita il monumento funebre di Emanuele Cacherano di Bricherasio realizzato dallo scultore monferrino Leonardo Bistolfi, nonch\u00e9 gli ultimi membri della famiglia tra cui la madre Teresa Massel di Caresana, la sorella Sofia e il fedele amico Federico Caprilli, celebre per essere stato caposcuola del rinnovamento nell'arte dell'equitazione.\nL'elemento di maggior interesse artistico \u00e8 indubbiamente il monumento sepolcrale dedicato a Emanuele Cacherano di Bricherasio, raffigurato con estrema somiglianza e abbigliato della divisa del Reggimento della Reale Cavalleria. Egli, disteso nella quiete della morte, appare come vegliato pietosamente da un angelo a capo velato. L'epigrafe che sormonta il gruppo scultoreo cita i seguenti versi: &lt;br&gt;\nDegna di nota \u00e8 anche la sequenza di bassorilievi, sempre scolpiti da Leonardo Bistolfi, per onorare la memoria della madre Teresa Massel di Caresana, scomparsa nel 1923. Questa seconda opera \u00e8 un'ampia composizione nella quale si accampa la figura di un angelo dalle grandi ali."}
{"id": "1889587", "revid": "339392", "url": "https://it.wikipedia.org/wiki?curid=1889587", "title": "Yeni T\u00fcrk Liras\u0131", "text": ""}
{"id": "1889588", "revid": "1349548", "url": "https://it.wikipedia.org/wiki?curid=1889588", "title": "Blue Tornado", "text": "Blue Tornado \u00e8 una montagna russa del parco divertimenti di Gardaland. Classificato come un inverted coaster, si tratta di uno dei numerosi Suspended Looping Coaster prodotti dall'azienda olandese Vekoma. Come tutti gli esemplari del suo genere \u00e8 caratterizzato da treni che scorrono al di sotto dei binari, lasciando in questo modo i passeggeri con le gambe a penzoloni.\nStoria.\nL'attrazione venne inaugurata nel marzo 1998 a seguito di un'espansione del parco, assieme alla torre a caduta libera \"Space Vertigo\" e all'attrazione acquatica \"Jungle Rapids,\" anche se quest'ultima fu in realt\u00e0 aperta al pubblico l'anno successivo. Fu il primo inverted coaster a essere installato in Italia, seguito nell'aprile 2000 da \"Katun\" a Mirabilandia.\nNel 2010 e 2014 vennero effettuate delle riverniciature del percorso e degli elementi circostanti. Inoltre, adiacente alla struttura, si trova un punto ristoro fast food che ne riprende nome e tema.\nDescrizione.\nAlto 33,3 metri e lungo 765, \u00e8 percorso da tre treni da venti posti ciascuno, di colore arancione e nero, che, dopo una classica rampa di risalita a catena, passano attraverso cinque inversioni: una doppia per il \"roll over\", un \"sidewinder\" e due \"in-line twist\" consecutivi. I treni raggiungono una velocit\u00e0 di punta pari a 80 chilometri orari per una durata complessiva della corsa di un minuto e 42 secondi. La capacit\u00e0 oraria si aggira intorno alle 1 500 persone l'ora.\nModello.\n\"Blue Tornado\" \u00e8 un esemplare di Suspended Looping Coaster, un modello di ottovolante molto popolare ideato e prodotto dall'azienda olandese costruttrice di attrazioni Vekoma. Tecnicamente l'attrazione \u00e8 una particolare variante di questo modello, che prevede un'elica finale prima della \"brake run\", dalla denominazione ufficiale di \"765m Extended w/Helix\". Ne esistono altri 4 esemplari al mondo.\nTracciato.\nDopo la rampa iniziale, alta 33,3 metri, il treno viene rilasciato e precipita lungo la discesa verso destra, sfiorando gli 80 chilometri all'ora. Il convoglio entra poi nella prima inversione, caratteristica del modello. Denominata \"roll over,\" essa \u00e8 essenzialmente costituita da due met\u00e0 di un giro della morte collegate in cima da un \"inline-twist,\" ossia una torsione di 360\u00b0. Dopo l'elemento il treno passa attraverso una piccola curva ed entra quindi nella prossima inversione, un \"sidewinder\". A seguito di questa, viene eseguita una curva di approssimativamente 270\u00b0 per poi passare, mantenendo un'alta velocit\u00e0, nei due \"inline-twist\" consecutivi. Dopo di questi il treno compie una curva di 180\u00b0 per poi passare attraverso un'elica a 360\u00b0 ed entrare finalmente nella \"brake run\" finale.\nTema.\nIl binario dell'ottovolante \u00e8 color bianco mentre i supporti che lo sostengono sono tinti di blu. La tematizzazione dell'attrazione \u00e8 ispirata all'aeronautica militare, in particolare alla United States Navy Fighter Weapons School, comunemente nota come Top Gun, ed \u00e8 caratterizzata una stazione di partenza con antenne paraboliche e la ricostruzione di un caccia da guerra.\nIncidenti.\nDue ragazzi, uno di 16 anni di Treviso e l'altro di 15 anni di nazionalit\u00e0 tedesca, morirono rispettivamente nel settembre 1999 e nel maggio 2001 dopo aver effettuato giri a bordo dell'attrazione. In ambedue i casi si accert\u00f2 che i ragazzi fossero cardiopatici e che quindi non rispettavano i divieti posti all'ingresso dell'attrazione che \u00e8 preclusa a chi \u00e8 affetto da simili patologie. Pertanto, il parco venne sollevato da qualsiasi responsabilit\u00e0 e l'attrazione non venne posta sotto sequestro."}
{"id": "1889590", "revid": "188323", "url": "https://it.wikipedia.org/wiki?curid=1889590", "title": "Pedale del freno", "text": ""}
{"id": "1889591", "revid": "188323", "url": "https://it.wikipedia.org/wiki?curid=1889591", "title": "Pedale dell'acceleratore", "text": ""}
{"id": "1889592", "revid": "188323", "url": "https://it.wikipedia.org/wiki?curid=1889592", "title": "Pedale della frizione", "text": ""}
{"id": "1889593", "revid": "188323", "url": "https://it.wikipedia.org/wiki?curid=1889593", "title": "Pedale del cambio", "text": ""}
{"id": "1889606", "revid": "44627", "url": "https://it.wikipedia.org/wiki?curid=1889606", "title": "Teorema di immersione di Sobolev", "text": ""}
{"id": "1889612", "revid": "599013", "url": "https://it.wikipedia.org/wiki?curid=1889612", "title": "Marco Loglisci", "text": " Gioca come centrale."}
{"id": "1889619", "revid": "115971908", "url": "https://it.wikipedia.org/wiki?curid=1889619", "title": "Frank Lovejoy", "text": "Biografia.\nGrande caratterista cinematografico negli anni quaranta e cinquanta, Lovejoy calc\u00f2 le scene teatrali prima del successo al cinema, ma soprattutto fu una celebre voce radiofonica americana fin dagli anni trenta, in molti programmi di successo come \"Gang Busters\", \"The Blue Beetle\" e \"Night Beat\".\nAttore non appariscente, con un volto dai tratti comuni, si specializz\u00f2 da principio in ruoli da uomo della strada coinvolto in eventi fuori dall'ordinario, e poi in film di guerra, lavorando con registi del calibro di Robert Wise, Michael Curtiz, Anthony Mann.\nNel 1957 interpret\u00f2 una serie televisiva poliziesca divenuta \"leggendaria\", in quanto non \u00e8 stata mai prodotta n\u00e9 in VHS n\u00e9 in DVD: \"Meet McGraw\" (conosciuta anche con \"The Adventures of McGraw\"), trasmessa per 2 anni in 41 episodi.\nNel 1940 spos\u00f2 in seconde nozze l'attrice Joan Banks, da cui ebbe due figli. Mor\u00ec a New York, sua citt\u00e0 natale, nel 1962, all'et\u00e0 di soli cinquant'anni ed \u00e8 sepolto all'Holy Cross Cemetery di Culver City (California)."}
{"id": "1889624", "revid": "1494169", "url": "https://it.wikipedia.org/wiki?curid=1889624", "title": "Cacherano", "text": ""}
{"id": "1889627", "revid": "880848", "url": "https://it.wikipedia.org/wiki?curid=1889627", "title": "Rifugio Gerli-Porro", "text": "Il Gerli-Porro \u00e8 un rifugio situato nel comune di Chiesa in Valmalenco (\"SO\"), in val Malenco, posizionato sull'alpe Ventina a 1.965\u00a0m s.l.m.\nCaratteristiche e informazioni.\nIl rifugio \u00e8 sempre aperto dai primi di giugno al 20 settembre, e nei weekend a partire da met\u00e0 aprile.\nAccessi.\nIl rifugio \u00e8 accessibile in circa un'ora di cammino partendo da Chiareggio, frazione di Chiesa in Valmalenco."}
{"id": "1889630", "revid": "1305772", "url": "https://it.wikipedia.org/wiki?curid=1889630", "title": "Moschione", "text": "Moschione \u00e8 il nome di due scrittori greci, entrambi vissuti probabilmente nel II secolo a.C., che potrebbero anche coincidere:"}
{"id": "1889636", "revid": "9", "url": "https://it.wikipedia.org/wiki?curid=1889636", "title": "Alta via della Val Malenco", "text": ""}
{"id": "1889639", "revid": "44627", "url": "https://it.wikipedia.org/wiki?curid=1889639", "title": "Bordo lipschitziano", "text": ""}
{"id": "1889642", "revid": "183694", "url": "https://it.wikipedia.org/wiki?curid=1889642", "title": "Ernst Troeltsch", "text": "Fu una influente figura di studioso, particolarmente noto nei primi decenni del Novecento in Germania. Il suo lavoro fu una sintesi di varie tendenze, dalla scuola neo kantiana di Baden, alla concezione sociologica di Max Weber, infine al pensiero del teologo berlinese Albrecht Ritschl.\nSi occup\u00f2 soprattutto di studiare il rapporto fra storicismo e religione.\nAfferm\u00f2 il carattere storico della religione, dissentendo dalla teoria hegeliana in materia.\nNell'opera \"Psicologia e teoria della conoscenza nella scienza della religione\" analizz\u00f2 l'autonomia dei processi religiosi assegnandogli una causalit\u00e0 loro, pur tuttavia non escludendo i rapporti intrecciati, e la consequenziale influenza, dell'economia, della scienza, della politica e dell'arte sullo sviluppo religioso.\nQuesta autonomia \u00e8 spiegata dalla presenza di un'entit\u00e0 soprannaturale, di un Dio cristiano.\nEnunci\u00f2 la storicit\u00e0 della religione e contemporaneamente le sue basi trascendentali.\nNell'opera \"Gesammelte Schriften\" discusse sulla relativit\u00e0 dei valori, affermando:\nL'opera umana, per\u00f2, scrisse l'autore, resta fondamentale per creare un modello di civilt\u00e0 comprendente un sistema di valori atti a valutare la storia ed anche a guidarla."}
{"id": "1889645", "revid": "1149807", "url": "https://it.wikipedia.org/wiki?curid=1889645", "title": "LocoRoco", "text": " \u00e8 un videogioco giapponese uscito nel 2006 per PlayStation Portable (PSP). Sviluppato e pubblicato da Sony Computer Entertainment e ideato da Kazuhito Miyaki e disegnato da Tsutomu Kouno, \"LocoRoco\" \u00e8 presto diventato il cavallo di battaglia della PSP ed \u00e8 stato usato per diversi spot pubblicitari Sony in Giappone. Nel gioco, il giocatore deve guidare un piccolo personaggio colorato tondo fatto di una sostanza gelatinosa, facendolo rotolare e saltare per tutti i mondi disponibili. Nel 2008 \u00e8 uscito il sequel \"LocoRoco 2\". Nello stesso anno, \"LocoRoco\" \u00e8 stato reso disponibile per il download a pagamento dal PlayStation Store.\nTrama.\nI LocoRoco e i loro amici, i Mui Mui, vivono in pace in un pianeta lontano, aiutando a crescere la vegetazione e badando alla natura, in modo da rendere il pianeta un posto piacevole in cui vivere. Quando i malvagi Moja si impadroniscono del pianeta, i LocoRoco non sanno come combattere questi invasori. Il giocatore cos\u00ec prende il ruolo del \"pianeta\" capace di inclinarsi a destra e sinistra, in modo da far rotolare e lanciare i LocoRoco per sconfiggere i Moja e salvare il mondo in cui vivono. Il giocatore incontrer\u00e0 anche diversi personaggi lungo la via, alcuni dei quali sconosciuti all'inizio della partita. Il giocatore deve scoprire come interagire con questi personaggi, e scoprire cosa sanno, determinando se considerarli amici o rivali. I Mui Mui possono essere ritrovati in aree segrete durante il gioco.\nModalit\u00e0 di gioco.\nIl giocatore controlla il pianeta per far muovere i LocoRoco. Il giocatore pu\u00f2 anche dividere LocoRoco pi\u00f9 grandi in singoli LocoRoco per farli passare attraverso passaggi pi\u00f9 stretti, e poi ricombinarli in un unico esemplare. Ci sono 5 mondi da risolvere, ognuno dei quali ha 8 livelli (per un totale di 40).\nL'obiettivo di ogni livello \u00e8 quello di trovare e mangiare pi\u00f9 bacche possibili per aumentare la grandezza dei LocoRoco, per un massimo di 20 unit\u00e0. Ci sono anche \"\"Pickories\" e \"Mui Mui\"\" da trovare. I \"Pickories\" vengono usati per giocare ai minigiochi \"Mui Mui Crane\" e \"Chuppa Chuppa\", mentre i \"Mui Mui\" sbloccano altri minigiochi e musiche per la \"Loco House\". Il giocatore deve anche essere attento nell'evitare nemici, principalmente \"Burrs\" (ostacoli appuntiti) e \"Moja\", che possono causare la perdita o persino la morte se vengono uccisi tutti i LocoRoco.\nMolti sono i minigiochi inclusi."}
{"id": "1889647", "revid": "125225435", "url": "https://it.wikipedia.org/wiki?curid=1889647", "title": "The Doors Box Set", "text": "The Doors Box Set \u00e8 il primo cofanetto contenente brani del gruppo The Doors, edito nell'ottobre del 1997 e composto da quattro dischi che contengono in prevalenza materiale non pubblicato precedentemente; composto unicamente da materiale registrato dal vivo e cio\u00e8 \"Live In New York\". \nIl cofanetto comprende anche sei demo registrate nel settembre 1965 dal gruppo pre-Doors chiamato Rick &amp; the Ravens, che costituiscono le prime registrazioni del gruppo californiano. I brani, che sarebbero stati in seguito inclusi nei primi album, furono incisi nell'estate del 1965 al World Pacific Studios e stampati su acetato; essi servivano alla band per procurarsi un contratto discografico, che arriv\u00f2 in forma provvisoria per sei mesi nell'ottobre del 1965 dalla Columbia Records. Le tracce in questione sono \"Moonlight Drive\", \"Hello, I Love You\", \"Summer's Almost Gone\", \"My Eyes Have Seen You\", \"End Of The Night\" e \"Go Insane (A Little Game)\".\nTracce.\nDisco 1: \"Without a Safety Net\" (67:29).\nI componenti dei Doors che nel 1965 hanno partecipato alle registrazioni al World Pacific Studios sono:\n\"Black Train Song\" \u00e8 un medley di \"People Get Ready\" &gt; \"Mystery Train\" &gt; \"Away in India\" &gt; \"Crossroads\".\nDisco 2: \"Live In New York\" (70:27).\nRegistrato dal vivo durante le 4 performance che i Doors tennero al Felt Forum al Madison Square Garden, New York, NY, gennaio 17-18, 1970. Il Felt Forum \u00e8 una piccola arena di 4\u00a0000 posti, situato all'interno del MSG centro, simile all'Aquarius Theatre, da non confondersi con la grande arena di posti dove i Doors hanno suonato l'anno prima il 24 gennaio 1969.\nDisco 3: \"The Future Ain't What It Used To Be\" (56:22).\n\"Rock Me\" e \"Money\" con Albert King alla chitarra.\nI componenti dei Doors che nel 1965 hanno partecipato alle registrazioni al World Pacific Studios sono:\n\"Tightrope Ride\" fa parte di \"Other Voices\", il primo album registrato dopo la morte di Morrison realizzato dai Doors.\n\"Hello to the Cities\", \"Break on Through (To the Other Side)\", \"Someday Soon\", \"Hello, I Love You\", \"The Soft Parade\" e \"Orange County Suite\" sono incluse anche in \"Essential Rarities\".\nDisco 4: \"Band Favorites\" (68:36).\nLe canzoni 1-5 sono selezionate da Robby Kreiger, 6-10 da Ray Manzarek, 11-15 da John Densmore.\nLe canzoni sono scritte dai Doors, salvo dove \u00e8 indicato."}
{"id": "1889648", "revid": "380453", "url": "https://it.wikipedia.org/wiki?curid=1889648", "title": "Rafael Redwitz", "text": ""}
{"id": "1889654", "revid": "1318658", "url": "https://it.wikipedia.org/wiki?curid=1889654", "title": "Elettromeccanica", "text": "L'elettromeccanica \u00e8 il ramo della tecnica, a cavallo della meccanica e dell'elettrologia che studia e progetta i dispositivi che si avvalgono di questi principi. I dispositivi elettromeccanici sono stati e sono tuttora alla base del funzionamento di fondamentali settori tecnici della vita moderna: il sistema elettrico dalla produzione di energia elettrica all'uso degli elettrodomestici, i sistemi di trasporto e di comunicazione, tutti i sistemi di automazione industriale e altri.\nDescrizione.\nI dispositivi elettromeccanici sono quelli che hanno processi sia elettrici che meccanici. A rigor di termini, un interruttore azionato manualmente \u00e8 un componente elettromeccanico a causa del movimento meccanico che provoca un'uscita elettrica. Il termine \u00e8 generalmente inteso come riferito a dispositivi che coinvolgono un segnale elettrico per creare un movimento meccanico, o viceversa un movimento meccanico per creare un segnale elettrico. Spesso coinvolgono principi elettromagnetici come nei rel\u00e8, che consentono a una tensione o corrente di controllarne un altro, tensione o corrente del circuito generalmente isolate commutando meccanicamente gruppi di contatti e solenoidi, mediante i quali una tensione pu\u00f2 azionare un collegamento mobile come nelle elettrovalvole.\nPrima dello sviluppo dell'elettronica moderna, i dispositivi elettromeccanici erano ampiamente utilizzati in complicati sottosistemi di parti, tra cui macchine da scrivere elettriche, teleprinter, orologi, sistemi televisivi iniziali e i primissimi computer digitali elettromeccanici.\nAmbito.\nScienza che studia le applicazioni e soluzioni elettromeccaniche, nelle quali l'energia elettrica si trasforma in un movimento meccanico di qualsiasi tipo o che muta l'energia meccanica in energia elettrica.\nNegli ultimi trent'anni del 20 \u00b0 secolo, le apparecchiature che avrebbero generalmente utilizzato dispositivi elettromeccanici sono diventate meno costose. Questa apparecchiatura \u00e8 diventata pi\u00f9 economica perch\u00e9 utilizzava circuiti di microcontrollore integrati in modo pi\u00f9 affidabile contenenti in definitiva pochi milioni di transistor e un programma per svolgere lo stesso compito attraverso la logica. Con componenti elettromeccanici c'erano solo parti mobili, come attuatori meccanici elettrici. Questa logica pi\u00f9 affidabile ha sostituito la maggior parte dei dispositivi elettromeccanici, poich\u00e9 qualsiasi punto in un sistema che deve fare affidamento sul movimento meccanico per un corretto funzionamento avr\u00e0 inevitabilmente un'usura meccanica e alla fine fallir\u00e0. I circuiti elettronici progettati correttamente senza parti mobili continueranno a funzionare correttamente quasi indefinitamente e vengono utilizzati nella maggior parte dei semplici sistemi di controllo del feedback. I circuiti senza parti in movimento compaiono in un gran numero di elementi, dai semafori alle lavatrici.\nUn altro dispositivo elettromeccanico sono i dispositivi piezoelettrici, ma non usano principi elettromagnetici. I dispositivi piezoelettrici possono creare suoni o vibrazioni da un segnale elettrico o creare un segnale elettrico da suoni o vibrazioni meccaniche.\nSistemi microelettromeccanici.\nI sistemi microelettromeccanici (MEMS) hanno radici nella rivoluzione del silicio, che pu\u00f2 essere fatta risalire a due importanti invenzioni di semiconduttori al silicio del 1959: il chip del circuito integrato monolitico (IC) di Robert Noyce presso Fairchild Semiconductor e il MOSFET (metallo-ossido-semiconduttore transistor ad effetto di campo, o transistor MOS) di Mohamed M. Atalla e Dawon Kahng presso Bell Labs. Il ridimensionamento dei MOSFET, la miniaturizzazione dei MOSFET sui chip IC, ha portato alla miniaturizzazione dell'elettronica (come previsto dalla legge di Mooree ridimensionamento di Dennard). Ci\u00f2 ha gettato le basi per la miniaturizzazione dei sistemi meccanici, con lo sviluppo della tecnologia di micromachining basata su dispositivi a semiconduttore al silicio, poich\u00e9 gli ingegneri hanno iniziato a rendersi conto che i chip di silicio e i MOSFET potevano interagire e comunicare con l'ambiente circostante e processare cose come sostanze chimiche, movimenti e luce. Uno dei primi sensori di pressione al silicio \u00e8 stato isotropicamente micromachinato da Honeywell nel 1962. [8]\nUn primo esempio di un dispositivo MEMS \u00e8 il transistor risonante-gate, un adattamento del MOSFET, sviluppato da Harvey C. Nathanson nel 1965. Negli anni 1970 ai primi anni 1980, un numero di MOSFET microsensori sono stati sviluppati per la misurazione fisica, parametri chimici, biologici e ambientali. All'inizio del XXI secolo, sono state condotte ricerche sui sistemi nanoelettromeccanici (NEMS)."}
{"id": "1889657", "revid": "44627", "url": "https://it.wikipedia.org/wiki?curid=1889657", "title": "Condizioni al bordo di Dirichlet", "text": ""}
{"id": "1889658", "revid": "599013", "url": "https://it.wikipedia.org/wiki?curid=1889658", "title": "Aymonino", "text": ""}
{"id": "1889659", "revid": "44627", "url": "https://it.wikipedia.org/wiki?curid=1889659", "title": "Condizione al bordo di Dirichlet", "text": ""}
{"id": "1889660", "revid": "44627", "url": "https://it.wikipedia.org/wiki?curid=1889660", "title": "Condizione al contorno di Dirichlet", "text": ""}
{"id": "1889662", "revid": "205250", "url": "https://it.wikipedia.org/wiki?curid=1889662", "title": "Nicola Guarino", "text": "Lavora presso il Laboratorio per l'ontologia applicata (LOA), nel CNR di Trento.\nHa pubblicato numerosi articoli riguardanti l'Intelligenza Artificiale, la rappresentazione della conoscenza e le ontologie.\n\u00c8 noto per aver sviluppato il sistema OntoClean assieme a Chris Welty.\nFOIS.\nHa fondato la conferenza \"Formal Ontology in Information Systems\" che nel 2008 si \u00e8 tenuta a Saarbr\u00fccken in Germania e che ha avuto come presidente proprio Guarino.\nTale conferenza si tenne per la prima volta nel giugno del 1998 a Trento in contemporanea con la sesta conferenza internazionale sui principi della rappresentazione della conoscenza e del ragionamento (KR98).\nSuccessivamente si ripet\u00e9 dal 17 al 19 ottobre 2001 a Ogunquit, citt\u00e0 del Maine, nell'autunno del 2004 a Torino e dal 9 all'11 novembre 2006 a Baltimora."}
{"id": "1889665", "revid": "81484", "url": "https://it.wikipedia.org/wiki?curid=1889665", "title": "Bunnyhop", "text": ""}
{"id": "1889667", "revid": "709565", "url": "https://it.wikipedia.org/wiki?curid=1889667", "title": "Naja naja", "text": "Il cobra dagli occhiali o cobra indiano (\"Naja naja\" ) \u00e8 un serpente della famiglia degli elapidi, ordine degli Squamati, di dimensioni medie, la cui lunghezza massima va da 1,2 a 1,7 metri.\nCaratteristiche.\nIl cobra indiano \u00e8 lungo circa 1,5 metri. Di colore giallastro nerastro, con anelli pi\u00f9 o meno chiari, \u00e8 caratterizzato da un singolare disegno posto sulla parte dorsale del collo.\nIn posizione intimidatoria il cobra si solleva da terra ed esibisce una notevole parte della zona ventrale che \u00e8 del medesimo colore del dorso. Contemporaneamente dilata il collo e le costole (che sono indipendenti, poich\u00e9 i serpenti non posseggono lo sterno). Questa pelle tesa forma una sorta di cappuccio quasi ellittico, che fa risaltare molto gli \"occhiali\" del cobra.\nVeleno.\nIl veleno del \"N. naja\" \u00e8 estremamente tossico. I suoi effetti, studiati soprattutto da fisiologi, sono neurotossici e cardiotossici: ne derivano una paralisi assai simile a quella causata dal curaro ed un forte abbassamento di pressione sanguigna.\nLa cardiotossina, sostanza del veleno del cobra, ha l'effetto di abbassare la pressione arteriosa. Ma si osserva una forte necrosi dei tessuti colpiti, soprattutto per quanto riguarda gli esemplari diffusi nella zona orientale dell'area di distribuzione della specie, e cio\u00e8 in Malaysia e Hong Kong.\nAlimentazione.\nSi nutre soprattutto di roditori e di anfibi che uccide avvelenandoli. Comunque si ciba anche di piccoli uccelli e delle loro uova.\nPer cacciare, morde la vittima inoculandole il veleno che la uccide prima dell'inizio del processo digestivo. La preda viene inghiottita intera a partire dalla testa, in modo da facilitare il passaggio del corpo lungo l'apparato digerente. La digestione del pasto \u00e8 piuttosto lenta e, a seconda delle dimensioni della preda inghiottita, il serpente pu\u00f2 trascorrere molto tempo senza uscire di nuovo per cacciare.\nRiproduzione.\nLa femmina \u00e8 ovipara ed \u00e8 essa che si occupa delle uova: dopo averle deposte, attacca ogni intruso che tenti di avvicinarsi al nido(fatto che viene accennato anche da Kipling nella storia relativa al suo Rikki-tikki-tavi ne \"Il libro della giungla\"). Maschio e femmina continuano a vivere insieme dopo l'accoppiamento e partecipano entrambi alla preparazione del nido: esso viene scavato dai due coniugi, che non si arrestano finch\u00e9 i loro musi non si incontrano al centro della collinetta.\nOgni giorno, la femmina abbandona il nido per 1-2 ore per prendere un po' di sole, e cercare del cibo. Durante questo periodo il maschio sostituisce la femmina per controllare il nido. Questo comportamento collaborativo, che si ritrova anche in altri cobra, \u00e8 tuttavia molto raro nei rettili in generale.\nHabitat.\nI \"N. naja\" vivono da soli in tane sotterranee e fenditure rocciose, a seconda del terreno in cui si trovano. Durante il giorno, l'animale \u00e8 poco attivo e preferisce stare steso al sole, essendo attivo principalmente di notte.\nDistribuzione.\nI \"N. naja\" vivono in tutta l'Asia meridionale, dalla Persia sino alla Cina meridionale e all'Indonesia. La popolazione \u00e8 molto grande e diffusa in tutte le regioni dell'Asia meridionale. A seconda delle zone in cui vivono, questi serpenti presentano alcune piccole differenze di colore, che spaziano dal nerastro al giallastro con tonalit\u00e0 degli anelli che vanno dal chiaro ad un colore pi\u00f9 intenso.\nLa distribuzione \u00e8 molto omogenea in tutte le regioni, comunque la concentrazione pi\u00f9 alta si trova in India.\nStato di conservazione.\nSecondo i criteri della lista rossa della IUCN, il \"cobra indiano\" non \u00e8 considerato una specie a rischio, ed \u00e8 pertanto etichettata come specie sicura (SE). Infatti, secondo alcuni resoconti, le popolazioni sono abbastanza numerose.\nI giovani Naja naja sono vulnerabili ai carnivori come le manguste e altri serpenti. Invece i cobra adulti hanno come nemici naturali, oltre alle manguste, i rapaci.\nI cobra indiani nella cultura.\nIl \"cobra dagli occhiali\" \u00e8 abbondante e le popolazioni indigene lo temono, tanto che gli hanno riservato un posto nella mitologia.\nIl nome \"naja\" deriva da \"naga\" che designava il serpente dalle sette teste della mitologia ind\u00f9.\nInteresse farmacologico.\nIl veleno del cobra \u00e8 utilizzato in farmacologia: la cardiotossina, sostanza estratta dal veleno del cobra, viene prescritta per abbassare la pressione arteriosa."}
{"id": "1889680", "revid": "1999847", "url": "https://it.wikipedia.org/wiki?curid=1889680", "title": "Kid Icarus", "text": " \u00e8 un videogioco a piattaforme sviluppato da Nintendo R&amp;D1 e pubblicato da Nintendo per il Famicom Disk System nel 1986 e per Nintendo Entertainment System nel 1987.\nLa trama di Kid Icarus ruota attorno alla ricerca del protagonista Pit di tre tesori sacri, che deve utilizzare per salvare Angel Land e la sua sovrana, la dea Palutena. Il giocatore guida quindi Pit attraverso i vari livelli mentre combatte mostri e raccoglie oggetti, sconfiggendi i boss che custodiscono i tre tesori.\nNonostante la sua accoglienza critica mista, \"Kid Icarus\" \u00e8 divenuto un classico del genere. I revisori hanno elogiato il gioco per la sua musica e la sua miscela di elementi comuni a diversi generi, ma hanno criticato la sua grafica e l'alto livello di difficolt\u00e0. \u00c8 stato incluso in diversi elenchi dei migliori giochi compilati da IGN e Nintendo Power.\nIl gioco venne pubblicato nuovamente per due volte: il 10 agosto 2004 per il Game Boy Advance come parte della serie NES Classic solamente in Giappone, sulla Virtual Console di Wii nel 2007 e sulla Virtual Console di Wii U nel 2013. Un remake 3D Classics del gioco \u00e8 stato reso disponibile in Giappone nel 2011 e in Nord America, Europa e Australia nel 2012. Nel 2016, \"Kid Icarus\" \u00e8 stato incluso nelle versioni per il Nord America e per le regioni PAL della NES Classic Edition. \u00c8 stato pubblicato anche su Nintendo Switch Online nel 2019.\nFu il primo gioco nella serie di \"Kid Icarus\", seguito da ' (1992) e successivamente da ' (2012).\nTrama.\nIl gioco \u00e8 ambientato ad Angel Land, un mondo fantastico basato sulla mitologia greca.\nPrima degli eventi del gioco, la Terra era governata da Palutena, dea benevola che aveva donato la luce agli uomini, e Medusa, la dea dell'Oscurit\u00e0. Medusa, odiando gli umani, distrugge i loro raccolti e pietrifica tutti gli abitanti del pianeta. Infuriata, Palutena trasforma Medusa in un mostro e la bandisce negli Inferi. Meditando vendetta, Medusa cospira con i mostri degli Inferi, impossessandosi della residenza della dea, il Palazzo nel Cielo. e sottraendole i tre tesori sacri (lo Scudo a Specchio, le Frecce di Luce e le Ali di Pegaso) privando l'esercito di Palutena di ogni potere. Dopo che i suoi soldati vengono trasformati in pietra da Medusa, Palutena viene sconfitta in battaglia e imprigionata nelle profondit\u00e0 del Palazzo nel Cielo.\nCon gli ultimi barlumi di forza, la dea riesce per\u00f2 a inviare un arco e una freccia al giovane angelo Pit, che riesce a fuggire dalla sua prigione negli Inferi e decide di salvare Palutena. Nel corso della storia, Pit recupera i tre tesori sacri dai guardiani della fortezza nelle rispettive fortezze negli Inferi, nell'Overworld e nello Skyworld. In seguito prende d'assalto il tempio del cielo dove sconfigge Medusa e salva Palutena. Il gioco ha cinque finali differenti; a seconda delle prestazioni del giocatore, Palutena pu\u00f2 presentare a Pit un copricapo o trasformarlo in un angelo adulto. Nella versione giapponese, il miglior finale della versione inglese non esiste, ed \u00e8 invece presente un altro cattivo finale.\nModalit\u00e0 di gioco.\n\"Kid Icarus\" \u00e8 un videogioco a piattaforme con elementi d'azione e di ruolo. Il giocatore controlla il protagonista Pit attraverso livelli bidimensionali, che contengono mostri, ostacoli e oggetti. L'arma principale di Pit, disponibile fin dall'inizio del gioco, \u00e8 un arco con una scorta illimitata di frecce; \u00e8 per\u00f2 possibile ottenere tre oggetti in grado di potenziare permanentemente il personaggio, a condizione che i punti vita siano sufficientemente alti. Il gioco tiene traccia del punteggio del giocatore e aumenta la barra della salute di Pit alla fine di un livello se sono stati raccolti abbastanza punti. I livelli sono disseminati di stanze, che permettono di ottenere strumenti, potenziamenti, recuperare punti vita.\nSviluppo.\nIl gioco \u00e8 stato progettato presso la divisione Nintendo Research &amp; Development 1, mentre la programmazione \u00e8 stata curata dalla societ\u00e0 esterna Intelligent Systems. \u00c8 stato sviluppato per il Family Computer Disk System (FDS) in quanto il supporto \"Disk Card\" (floppy disk) della periferica consentiva una capacit\u00e0 di archiviazione tre volte superiore alle cartucce del Family Computer. Combinato con la possibilit\u00e0 di memorizzare i progressi dei giocatori, il formato Disk Card permise agli sviluppatori di creare un gioco pi\u00f9 lungo con un mondo di gioco pi\u00f9 ampio. \"Kid Icarus\" segn\u00f2 il debutto di Toru Osawa (indicato come Inusawa) come designer di videogiochi, che fu inoltre l'unico membro dello staff a lavorare sul gioco all'inizio del progetto. Inizialmente intendeva realizzare un gioco d'azione con elementi da gioco di ruolo e ha scrisse una storia radicata nella mitologia greca, alla quale era sempre stato affezionato. Realizz\u00f2 inoltre la pixel art e scrisse le specifiche tecniche, che divennero la base per il prototipo giocabile programmato da Intelligent Systems. Dopo che \"Metroid\" fu terminato, pi\u00f9 membri dello staff furono assegnati allo sviluppo di \"Kid Icarus\".\nIl gioco venne diretto da Satoru Okada e prodotto dal direttore generale della divisione R&amp;D1, Gunpei Yokoi. Hirokazu Tanaka compose invece le musiche. Yoshio Sakamoto (indicato come Shikao.S) si un\u00ec allo sviluppo non appena era tornato dalle vacanze dopo il completamento di \"Metroid\", semplificando il processo di sviluppo e prendendo molte decisioni che influenzarono il design del gioco di \"Kid Icarus\". Nel gioco vennero inoltre inclusi volutamente diversi elementi fuori posto, come ad esempio le carte di credito, un mago che trasforma Pit in una melanzana e un grande naso mobile che avrebbe dovuto assomigliare al compositore Tanaka. Sakamoto in seguito attribu\u00ec queste scelte umoristiche all'ex personale della divisione R&amp;D1. Osawa afferm\u00f2 poi che inizialmente aveva cercato di rendere \"Kid Icarus\" completamente serio, ma che opt\u00f2 per un approccio pi\u00f9 divertente dopo le obiezioni del team.\nPer rispettare la data di uscita prevista del gioco del 19 dicembre 1986, i membri dello staff fecero numerosi straordinari, spesso rimanendo in ufficio la notte, malgrado quest'ultimo non fosse riscaldato. Alla fine, \"Kid Icarus\" fu terminato ed \u00e8 entrato in produzione solo tre giorni prima della data di uscita. Diverse idee per fasi aggiuntive dovettero essere abbandonate a causa di questi conflitti di programmazione. Nel febbraio e luglio 1987 fu pubblicata una versione basata su cartucce per il NES rispettivamente in Europa e Nord America con il nome di \"Kid Icarus\". Per questa versione, la grafica della conclusione venne aggiornata e al gioco furono aggiunti i titoli di coda. A differenza della versione giapponese, che salva i progressi del giocatore sulla Disk Card, la versione inglese utilizza un sistema di password per tornare a un gioco dopo che la console \u00e8 stata spenta, una caratteristica quasi senza precedenti.\nNell'agosto 2004, \"Kid Icarus\" venne ripubblicato come parte del \"Famicom Mini Disk System Selection\" per Game Boy Advance. Il gioco fu poi reso disponibile sulla Virtual Console di Wii il 23 gennaio 2007 in Giappone, il 12 febbraio 2007 in Nord America e il 23 febbraio 2007 in Europa e Australia, e per Wii U il 14 agosto 2013 in Giappone, l'11 luglio 2013 in Europa e Australia e il 25 luglio 2013 in Nord America. Le password valide nella versione NES non erano pi\u00f9 valide nella versione Virtual Console. Nel 2016, \"Kid Icarus\" venne incluso nelle versioni nordamericane e PAL della NES Classic Edition.\n3D Classics.\nUn remake in 3D Classics di \"Kid Icarus\" \u00e8 stato pubblicato per la console portatile Nintendo 3DS. Il remake presenta 3D stereoscopico insieme a una grafica aggiornata inclusi gli sfondi, che l'originale mancava. Utilizza anche lo stesso sistema di salvataggio della versione Family Computer Disk System, a differenza del sistema di password della versione NES. La versione 3D Classics utilizza anche la musica e gli effetti sonori del Family Computer Disk System (utilizzando il canale audio extra non disponibile nella versione NES).\nIl gioco \u00e8 diventato disponibile per l'acquisto sul Nintendo eShop il 18 gennaio 2012 in Giappone, il 2 febbraio 2012 in Europa, il 12 aprile 2012 in Australia e il 19 aprile 2012 in Nord America. Il gioco era disponibile in anticipo tramite codice download per gli utenti che avevano registrato due giochi 3DS con Nintendo in Giappone, Europa e Australia: in Giappone, era disponibile per gli utenti che hanno registrato due titoli per Nintendo 3DS su Club Nintendo tra il 1\u00ba ottobre 2011 e il 15 gennaio 2012 con il gioco disponibile per il download a partire dal 19 dicembre 2011; in Europa, era disponibile per gli utenti che hanno registrato due qualsiasi di una selezione di titoli per Nintendo 3DS sul Club Nintendo tra il 1\u00ba novembre 2011 e il 31 gennaio 2012: il primo lotto di e-mail con codici inviati il 5 gennaio 2012; in Australia, era disponibile per gli utenti che hanno registrato due qualsiasi di una selezione di titoli per Nintendo 3DS sul Club Nintendo tra il 1\u00ba novembre 2011 e il 31 marzo 2012. In Nord America, i codici di download per la versione 3D Classics sono stati forniti ai clienti che hanno prenotato \"\" presso rivenditori selezionati quando hanno acquistato il gioco stesso, che \u00e8 stato pubblicato il 23 marzo 2012, consentendo loro di ottenere il gioco prima che fosse disponibile per l'acquisto.\nAccoglienza.\nIl gioco, nel corso degli anni, ha ricevuto recensioni contrastanti da parte della critica. Nell'ottobre 1992, un giornalista di \"Nintendo Magazine System\" afferm\u00f2 che \"Kid Icarus\" era \"abbastanza divertente\", ma non si \"confrontava troppo bene\" con altri giochi di piattaforma, in parte a causa della sua grafica. Stuart Hunt della rivista \"Retro Gamer\" ha definito \"Kid Icarus\" un \"eroe non celebrato del NES\". Ha descritto la musica di Hirokazu Tanaka \"sublime\" e i personaggi nemici \"disegnati in modo brillante\". Sebbene considerasse un successo la combinazione di elementi di gioco di generi diversi, ha affermato che \"Kid Icarus\" soffriva di difetti di progettazione \"frustranti\", come il suo alto livello di difficolt\u00e0. Jeremy Parish di \"1UP.com\" ha espresso il suo disaccordo con lo status del gioco come un \"capolavoro ingiustamente dimenticato\" tra i suoi numerosi seguaci di Internet. Ha trovato \"Kid Icarus\" \"deludente\", \"buggato\" e \"piuttosto fastidioso\", e ha notato che mostrava \"musica acuta, [...] controlli scadenti e alcune strane decisioni di progettazione\". Nonostante la sua disapprovazione per questi elementi, Parish afferm\u00f2 che il gioco non era \"terribile, o addirittura brutto - solo un po' carente\". Ha consigliato infatti ai giocatori di acquistare la versione Virtual Console, se non altro perch\u00e9 permetteva loro di sperimentare \"Kid Icarus\" \"con una nuova prospettiva\".\nFrank Provo di \"GameSpot\", recensendo la versione del gioco per Virtual Console, ha notato che il gameplay di \"Kid Icarus\" non era \"il progetto pi\u00f9 originale per un videogioco\", ma che era risultato \"abbastanza fresco nel 1987\". Ha considerato infatti il livello di difficolt\u00e0 \"eccessivo\" e riteneva che alcune aree fossero progettate \"esclusivamente per frustrare i giocatori\". Ha inoltre osservato che la presentazione del gioco non era \"invecchiata con grazia\". Nonostante i suoi commenti favorevoli sull'ambientazione greca, ha criticato la grafica per i suoi sprite piccoli, bicolori e appena animati, gli sfondi neri e l'assenza di pi\u00f9 livelli di scorrimento. Bench\u00e9 la musica fosse \"ben composta\", ha criticato gli effetti sonori, cos' come l'emulazione del gioco su Virtual Console. Lucas M. Thomas di IGN ha definito \"strano\" il design del gioco era \"strano\": ha ritenuto infatti che fosse invecchiato peggio di molti altri giochi Nintendo originali dell'era NES, descrivendo \"Kid Icarus\" come \"uno di quei giochi che avevano molto pi\u00f9 senso negli anni ottanta, assieme a un foglio pieno di trucchi e consigli\". Ha notevolmente apprezzato il comparto musicale, considerandolo \"eroico e memorabile\". Nella sua recensione per Virtual Console, Thomas ha disapprovato la decisione di Nintendo di rimuovere i cheat code per NES, definendo tale scelta \"priva di senso\", dichiarando che \"[Nintendo avesse] deliberatamente modificato il suo prodotto, danneggiandone il valore nostalgico\".\n\"Kid Icarus\" \u00e8 stato incluso nella lista IGN dei 100 migliori giochi NES e dei 100 migliori giochi di tutti i tempi, arrivando rispettivamente al 20\u00b0 e all'84\u00ba posto. Si \u00e8 inoltre piazzato al 34\u00ba posto nella classifica dei \"100 migliori giochi di tutti i tempi\" del 1997 di \"Electronic Gaming Monthly\", secondo cui \"\u00e8 stato uno dei primi grandi giochi per NES a dimostrare che il sistema andava ben oltre l'esperienza in stile arcade a schermo singolo\". Nel 2001 Game Informer lo ha classificato come l'83\u00b0 miglior gioco mai realizzato. Il gioco \u00e8 stato inoltre inserito nella \"Hall of Fame\" di GameSpy, ed \u00e8 stato posto al 54\u00ba posto tra i 200 migliori giochi Nintendo di \"Nintendo Power\". Quest'ultima testata lo ha anche classificato come il 20\u00b0 miglior videogioco per NES, elogiandolo per i suoi \"livelli a scorrimento verticale unici, platform divertenti e melodie contagiose a 8 bit\", nonostante la sua \"spietata difficolt\u00e0\".\n\"Kid Icarus\" aveva distribuito 1,76 milioni di copie in tutto il mondo alla fine del 2003, ottenendo un notevole seguito.\nSequel.\n\"Kid Icarus\" ha avuto 2 seguiti: ', prodotto nel 1992 per il Game Boy e nel 2012 per la Virtual Console, e ', annunciato nel giugno 2010 per la console portatile Nintendo 3DS, ambientato 25 anni dopo l'episodio per il NES ed uscito nei negozi il 23 marzo 2012. Nel primo, Palutena richiama Pit per fronteggiare un demone di nome Orcos che sta per attaccare il regno di Angel Land. Nel secondo si narra la storia di Medusa che cerca di riprendersi il potere perso nel vecchio episodio. Pit e la dea Palutena riescono a fermarla, nonostante ci\u00f2 dietro a Medusa c'\u00e8 Ade che vuole prendere tutti i mortali per s\u00e9. Oltre ad Ade Pit e la dea Palutena saranno costretti ad affrontare nemici potentissimi, come la dea Viridi (dea della natura) che ha in odio gli umani e li vuole eliminare, gli invasori alieni chiamati Aurum, il pericoloso demone Caotide e l'ambizioso Pyrrhon.\nSequel.\nUn sequel per Game Boy di \"Kid Icarus\", intitolato\"\", sviluppato da Nintendo in collaborazione con la societ\u00e0 indipendente Tose, \u00e8 stato pubblicato in Nord America nel novembre 1991 e in Europa il 21 maggio 1992. Il gioco adotta in gran parte le meccaniche di gioco del suo predecessore.\nNel 2008, si vociferava di un gioco tridimensionale di \"Kid Icarus\" per Wii, in sviluppo presso lo studio tedesco-americano Factor 5. Tuttavia, si diceva che il titolo fosse in produzione senza l'approvazione di Nintendo, e Factor 5 cancell\u00f2 pi\u00f9 volte progetti in seguito alla chiusura della sua filiale americana all'inizio del 2009. In un'intervista del 2010, Yoshio Sakamoto, interrogato riguardo a un possibile titolo di \"Kid Icarus\" per Wii, rispose che non era a conoscenza di alcun piano per rilanciare il franchise. All'E3 2010. venne rivelato per\u00f2 \"\" per Nintendo 3DS, titolo che vide la luce nel 2012. Il gioco \u00e8 uno sparatutto in 3D ed \u00e8 stato sviluppato da Project Sora, la societ\u00e0 del designer di \"Super Smash Bros.\" Masahiro Sakurai.\nAltre apparizioni.\nPit \u00e8 un personaggio ricorrente nella serie televisiva animata americana \"Un videogioco per Kevin - Captain N\", anche se erroneamente chiamato \"Kid Icarus\", e ha fatto alcune brevi apparizioni in alcuni giochi Nintendo come \"Tetris\", \"F-1 Race\" e \"Super Smash Bros. Melee\". \u00c8 diventato un personaggio giocabile nel gioco di combattimento \"Super Smash Bros. Brawl\", per il quale il suo aspetto \u00e8 stato completamente ridisegnato.\nNel maggio 2011, lo studio di sviluppo indipendente Flip Industries ha reso disponibile \"Super Kid Icarus\", un gioco Flash non ufficiale. \"Super Kid Icarus\" \u00e8 noto per avere un aspetto in stile SNES e includere trucchi per ridurre la difficolt\u00e0."}
{"id": "1889681", "revid": "599013", "url": "https://it.wikipedia.org/wiki?curid=1889681", "title": "Giulia Arcioni", "text": "\u00c8 tra le quattro staffettiste detentrici dei record italiani della 4x100\u00a0m (Anita Pistone, Vincenza Cal\u00ec ed Audrey Alloh) e della 4x400\u00a0m indoor (Maria Enrica Spacca, Chiara Bazzoni e Marta Milani). Tra le atlete italiane ancora in attivit\u00e0, \u00e8 una di quelle pi\u00f9 titolate e medagliate: infatti ha vinto 23 medaglie ai campionati italiani assoluti, conquistando 16 titoli di cui 2 individuali (entrambi sui 200\u00a0m nel biennio 2009-2010) ed i restanti 14 in staffetta; ha vinto anche 2 titoli nazionali universitari sui 200\u00a0m (2007 e 2009). Correndo in staffetta con la sorella maggiore Flavia (ex atleta della Forestale come lei), ha vinto 2 titoli italiani assoluti con la 4x100\u00a0m nel biennio 2008-2009.\nBiografia.\nGli esordi, l'esperienza negli U.S.A. e il reclutamento del Gruppo Sportivo della Forestale.\nNel periodo compreso tra il 2003 ed il 2007 \u00e8 stata tesserata con l'Atletica Studentesca CA.RI.RI. di Rieti. Dal 2007 ha ottenuto il doppio tesseramento con il CUS Roma.\n2000-2002: primo titolo italiano giovanile e doppia medaglia alle gymnasiadi.\nNel 2000 a Fano al Criterium nazionale cadetti/e (una sorta di campionato nazionale di categoria) \u00e8 arrivata settima con la staffetta svedese della regione Lazio.\nNel 2001 ad Isernia, sempre al Criterium nazionale cadetti/e, ha vinto la medaglia d'oro sugli 80 metri.\nDue medaglie alle Gymnasiadi di Caen in Francia nel 2002: oro sui 200\u00a0m e argento con la staffetta svedese.\n2003-2004: esperienza negli U.S.A., infortunio, mondiali allievi e juniores.\nNel 2003 non ha gareggiato ai campionati italiani allieve di Torino perch\u00e9 si trovava negli Stati Uniti d'America nella doppia veste di studentessa ed atleta.\nNel 2003 ai Mondiali allieve di Sherbrooke in Canada gareggia sui 200\u00a0m dove arriva ottava; lo stesso agli Europei juniores di Tampere in Finlandia sempre sui 200\u00a0m chiude al settimo posto.\nNel 2004 ha avuto un grave infortunio muscolare che le ha fatto saltare l'intera stagione agonistica.\nAi Mondiali juniores in Italia a Grosseto esce in batteria nei 200\u00a0m e finisce sesta con la 4 x 100\u00a0m.\n2005-2006: europei juniores e coppa europa.\nNel 2005 ha vinto la medaglia di bronzo agli assoluti sui 100 metri.\nNel 2005 a Kaunas in Lituania agli Europei juniores \u00e8 uscita in semifinale sui 200\u00a0m e con la staffetta 4 x 100\u00a0m \u00e8 arrivata quarta.\nIl 2006 \u00e8 stata la prima annata ricca di medaglie a livello nazionale, tra campionati promesse ed assoluti (entrambi sia indoor che outdoor): 5 medaglie vinte su 6 finali corse.\nNel 2006 in Coppa Europa a Praga in Repubblica Ceca settima nei 200\u00a0m e argento con la 4 x 100\u00a0m.\n2007-2008: europei under 23 e universiade, coppa europa e olimpiadi.\nNel biennio 2007-2008, ha vinto 9 medaglie tra campionati nazionali promesse ed assoluti.\nNel 2007 a Debrecen in Ungheria per gli Europei under 23 \u00e8 uscita in batteria nei 200\u00a0m e con la staffetta 4 x 100\u00a0m quarta; lo stesso anno gareggia anche all'Universiade di Bangkok in Thailandia chiudendo in semifinale sui 200\u00a0m ed al quinto posto con la 4 x 100\u00a0m.\nNel 2008 in Coppa Europa indoor a Mosca in Russia sesta con la staffetta 4 x 200\u00a0m; invece in Coppa Europa outdoor ad Annecy in Francia vince il bronzo con la 4 x 100\u00a0m. Nello stesso anno alle Olimpiadi di Pechino in Cina viene squalificata con la 4 x 100\u00a0m.\n2009-2010: incetta di medaglie agli assoluti e numerose presenze con la nazionale assoluta.\nNel biennio 2009-2010 7 titoli assoluti vinti pi\u00f9 un bronzo.\nNel 2009 ai Giochi del Mediterraneo in Italia a Pescara termina al quinto posto sui 200\u00a0m e vince l'argento con la 4 x 100\u00a0m. All'Universiade di Belgrado in Serbia conquista l'oro con la 4 x 100\u00a0m.\nNel 2010 all'Europeo per nazioni in Norvegia a Bergen vince il bronzo sui 200\u00a0m e termina sesta con la 4 x 100\u00a0m; lo stesso anno agli Europei di Barcellona in Spagna si \u00e8 fermata in semifinale sui 200\u00a0m ed in batteria con la 4 x 100\u00a0m.\n2011-2013: europei indoor, europeo per nazioni e presenza alle olimpiadi.\nNel 2011 altre 2 medaglie su 4 finali disputate.\nNel 2011 agli Europei indoor di Parigi in Francia termina quarta con la 4 x 400\u00a0m; nello stesso anno, all'Europeo per nazioni di Stoccolma in Svezia, finisce quarta sui 200\u00a0m e sesta con la 4 x 100\u00a0m.\nNel biennio 2012-2013 tre titoli vinti.\nLa sua prestazione agli assoluti di Bressanone, l'8 luglio 2012, le ha permesso di essere selezionata per la staffetta 4\u00d7400\u00a0m ai Giochi olimpici di , dove tuttavia non scender\u00e0 in pista.\n2014-2015: doppietta di titoli assoluti in staffetta.\nNel 2014 conquista il titolo assoluto con la staffetta 4 x 200\u00a0m; agli assoluti \u00e8 stata squalificata sui 200\u00a0m, mentre ha vinto il titolo con la 4x100\u00a0m.\nAgli assoluti indoor di Padova nel 2015 non \u00e8 partita in semifinale sui 60\u00a0m; a quelli all'aperto di Torino ha gareggiato in 3 specialit\u00e0: \u00e8 uscita in batteria sia nei 100 che sui 200\u00a0m, mentre invece con la staffetta 4x100\u00a0m ha vinto il titolo italiano (8\u00ba di fila)."}
{"id": "1889687", "revid": "339392", "url": "https://it.wikipedia.org/wiki?curid=1889687", "title": "Saunier Duval Team", "text": ""}
{"id": "1889688", "revid": "17204", "url": "https://it.wikipedia.org/wiki?curid=1889688", "title": "Allen Snider", "text": ""}
{"id": "1889689", "revid": "101953575", "url": "https://it.wikipedia.org/wiki?curid=1889689", "title": "Disuguaglianza di Poincar\u00e9", "text": "In analisi funzionale, una branca della matematica, con il nome di disuguaglianza di Poincar\u00e9 si intendono due risultati simili riguardanti gli spazi di Sobolev che permettono di controllare la norma di una funzione con quella della sua derivata debole. \u00c8 un risultato di fondamentale importanza nel moderno calcolo delle variazioni.\nDisuguaglianza di Poincar\u00e9 classica.\nSia formula_1 e formula_2 un insieme aperto limitato di formula_3. Allora esiste una costante formula_4 dipendente solo da formula_2 e formula_6 tale che\nper ogni formula_8, dove quest'ultimo spazio \u00e8 dato dalla chiusura di formula_9 nello spazio di Sobolev formula_10. Col simbolo formula_11 si intende il gradiente debole, essendo in uno spazio di Sobolev.\nLa conseguenza pi\u00f9 immediata, e che rappresenta la grandezza del risultato, \u00e8 che in questo sottospazio (che \u00e8 il dominio pi\u00f9 naturale per studiare equazioni alle derivate parziali con condizioni al bordo omogenee) la norma del gradiente di formula_12 \u00e8 una quantit\u00e0 equivalente, ai fini della topologia indotta e quindi delle convergenze, alla usuale norma formula_13. Si ha infatti\nIn particolare, per formula_15 si ha che nello spazio di Hilbert formula_16 un prodotto scalare equivalente all'usuale \u00e8\nUn'altra conseguenza immediata di tale disuguaglianza \u00e8 che l'unica funzione costante su formula_2 appartenente all'insieme formula_19 \u00e8 la funzione identicamente nulla (mentre formula_20 con formula_21 se e solo se formula_2 ha misura finita). \nLa costante ottimale.\nDeterminare la costante formula_4 ottimale che si pu\u00f2 utilizzare nella disuguaglianza \u00e8 un compito arduo e dipendente fortemente da formula_6 e dalla geometria del dominio. Tale costante \u00e8 data dal reciproco di\nPer la disuguaglianza di Poincar\u00e9, tale estremo inferiore \u00e8 strettamente positivo. Si pu\u00f2 dimostrare che per formula_15 tale valore coincide con formula_27, con formula_28 il primo autovalore dell'operatore laplaciano con condizioni di Dirichlet omogenee, cio\u00e8 formula_29 \u00e8 il pi\u00f9 piccolo numero reale positivo tale che il seguente problema di Dirichlet ammetta soluzioni non nulle in formula_30\nDisuguaglianza di Poincar\u00e9-Wirtinger.\nUn risultato correlato \u00e8 la disuguaglianza di Poincar\u00e9-Wirtinger: sia formula_32 e formula_2 un aperto connesso di formula_3 con bordo sufficientemente regolare (ad esempio lipschitziano). Allora esiste una costante formula_4 dipendente da formula_2 e da formula_6 tale che\nper ogni formula_39, dove\n\u00e8 la media integrale di formula_12. Si osservi che se si rimuove l'ipotesi di connessione su formula_2, la disuguaglianza non sussiste pi\u00f9. Analogamente al caso precedente, si pu\u00f2 mostrare che la migliore costante coincide con formula_43, ove formula_44 \u00e8 il primo autovalore non nullo dell'operatore laplaciano con condizioni di Neumann omogenee.\nDa questo risultato si deduce, grazie alla disuguaglianza di Sobolev, che se formula_45\nper ogni formula_39, dove formula_48."}
{"id": "1889690", "revid": "287204", "url": "https://it.wikipedia.org/wiki?curid=1889690", "title": "Disuguaglianza di Poincar\u00e8", "text": ""}
{"id": "1889691", "revid": "767487", "url": "https://it.wikipedia.org/wiki?curid=1889691", "title": "Graziano Morotti", "text": "Biografia.\n\u00c8 detentore del record italiano della 50000\u00a0m di marcia (50\u00a0km su pista), con 3h58'59\"0, tempo fatto segnare il 10 ottobre del 1981 ad Osio Sopra.\n\u00c8 stato anche detentore del record italiano della 30\u00a0km di marcia in pista, con il tempo di 2h14'49\u201d 2, fatto segnare il 21 giugno 1981 e battuto da Maurizio Damilano il 3 ottobre dell'anno successivo. Nel 1982 ha vinto a Cascina il Campionato Italiano sulla 50\u00a0km.\n\u00c8 primatista mondiale masters M60 sui 3\u00a0km indoor con il tempo di 13'37\"96, registrato il 17 marzo 2011 ai Campionati Europei di Gent, in Belgio.\nI suoi personali sono 12'09\"4 sui 3\u00a0km indoor; 20'32\" sui 5\u00a0km indoor; 41'46\"3 sui 10\u00a0km pista; 1h26'03\" sui 20\u00a0km strada; 3h58'52\" sui 50\u00a0km strada."}
{"id": "1889692", "revid": "115584681", "url": "https://it.wikipedia.org/wiki?curid=1889692", "title": "Pompilio Amaseo", "text": "Biografia.\nFiglio di Romolo e di Violante Guastavillani, studi\u00f2 col padre, insegnante dello Studio di Bologna, e dal 1540 vi insegn\u00f2 umanit\u00e0. Nel 1543 pubblic\u00f2 la sua maggiore fatica, la traduzione in latino di due libri delle \"Storie\" di Polibio e, succedendo a Ciriaco Strozzi, ottenne, molto probabilmente su raccomandazione del padre e del cardinale Alessandro Farnese, intimo della famiglia, la cattedra di greco, che conserv\u00f2 fino al 1582, quando una grave malattia gli imped\u00ec di proseguire l'insegnamento. \nEbbe incarichi pubblici e nel 1551 fu nunzio apostolico alla corte di Ferdinando I d'Asburgo. Nel 1575 tradusse, su incarico del cardinale Gabriele Paleotti e di papa Gregorio XIII, due opere di Giovanni Crisostomo, il \"De sacerdotio\" e l\"'Ad Stagirium ascetam a daemonio vexatum\", senza pubblicarle. \nConobbe, anche grazie alle relazioni tenute dal padre, numerosi eruditi, come i Manuzio, Paolo e Aldo, e Friedrich Sylburg, ma sulla sua competenza professionale furono espresse non poche riserve. "}
{"id": "1889693", "revid": "123377973", "url": "https://it.wikipedia.org/wiki?curid=1889693", "title": "Salvatore Avallone", "text": "Carriera.\nGiocatore.\nCresciuto nelle giovanili della Lazio, Avallone deve la sua notoriet\u00e0 alla vittoria della Coppa UEFA 1989-1990 con la Juventus: al 72' della finale di ritorno contro la Fiorentina, l'allenatore Dino Zoff lo inserisce in sostituzione di Rui Barros, dopo aver esordito nella competizione poche settimane prima, nei quarti di ritorno contro l'.\nIn quella stagione colleziona anche due spezzoni di gara in Serie A, esordendo l'8 aprile 1990 in Juventus- 4-0. Vanta pure dieci presenze in Serie B con l' nella stagione 1990-1991. La sua carriera prosegue nelle serie inferiori: C1 con Alessandria, Nocerina e . Negli ultimi due anni veste la maglia della , ottenendo la promozione dalla Serie C2 grazie al ripescaggio nella prima stagione e nella seconda, in Serie C1, si salva solo ai play-out.\nDirigente.\nIn seguito al suo addio al calcio giocato, ha prima svolto il ruolo di \"team manager\" nella Salernitana, squadra di Serie A, per poi fare il dirigente del con il collega Angelo Fabiani in Serie D (anche quest'ultimo in precedenza a Salerno). Dalla stagione 2010-2011 \u00e8 il direttore sportivo del .\nDalla stagione 2014-2015 riassume l'incarico di \"team manager\" nella Salernitana, nel frattempo scivolata in Lega Pro, dopo che l'anno precedente aveva lavorato come dirigente alla in serie cadetta."}
{"id": "1889696", "revid": "4175", "url": "https://it.wikipedia.org/wiki?curid=1889696", "title": "Camila De Castro", "text": ""}
{"id": "1889699", "revid": "2014155", "url": "https://it.wikipedia.org/wiki?curid=1889699", "title": "Jiajing", "text": "Nacque con il nome di Zhu Houcong \u6731\u539a\u719c, e fu cugino dell'imperatore Zhengde.\nBiografia.\nPrimi anni.\nCome nipote dell'imperatore Hongzhi, Jiaqing non era in linea diretta di successione al trono. Tuttavia, nel 1521, il trono divenne vacante con la morte del figlio dell'imperatore Hongzhi, l'imperatore Zhengde, che non lasci\u00f2 eredi. Il quattordicenne Jiajing fu scelto per diventare imperatore e il suo feudo venne spostato da suo padre a Pechino.\nCome imperatore.\nEra usanza che un imperatore che non avesse un discendente diretto ne dovesse adottare uno dalla stessa famiglia, per mantenere una linea ininterrotta. Cos\u00ec fu proposta l'adozione di Zhu Houcong da parte dell'imperatore Zhengde, ma resistette, preferendo dare il titolo di imperatore al padre, cos\u00ec da diventarne il diretto successore. Una volta divenuto imperatore, Jiajing fece bandire o giustiziare molti dei suoi oppositori. Tra i quali il grande poeta Ming Yang Shen.\nL'imperatore Jiajing era conosciuto per essere un imperatore crudele ed esaltato; egli decise anche di vivere in un vero e proprio isolamento dentro la Citt\u00e0 Proibita a Pechino. Ignorando gli affari di stato, Jiajing assunse individui incapaci come Zhang Cong e Yan Song, a cui mise in mano gli affari dello stato. A quel tempo Yan Song e suo figlio Yan Shifan, dirigevano l'intero governo, un'amministrazione che venne addirittura chiamata \"Primo e Secondo\". I servitori leali come Hai Rui e Yang Xusheng criticarono e punirono Yan Song e suo figlio, ma vennero completamente ignorati dall'imperatore. Hai Rui e altri ministri vennero licenziati o giustiziati. Dal 1539 Jiajing abbandon\u00f2 anche la pratica di ricevere i suoi ministri; poi per 25 anni rifiut\u00f2 di apparire in pubblico, scegliendo di riferire la propria volont\u00e0 attraverso funzionari e/o eunuchi, solo Yan Song, qualche manciata di eunuchi, e pochi sacerdoti taoisti ebbero la possibilit\u00e0 di vedere Jiajing. Questo ha portato nel governo Ming, ad una corruzione diffusa.\nLa spietatezza di Jiajing fece nascere un complotto interno, organizzato delle sue stesse concubine per assassinarlo mentre dormiva nell'ottobre del 1542. Un gruppo di ragazze del palazzo che ne aveva avuto abbastanza di Jiajing e della sua crudelt\u00e0 decise di mettere insieme una banda per uccidere l'imperatore. Portantosi nel palazzo, una ragazza cerc\u00f2 di strangolare l'imperatore con un nastro per capelli, mentre le altre ragazze gli bloccavano braccia e gambe, ma fece un errore fatale nel fare un nodo attorno al collo dell'imperatore che non si strinse. Nel frattempo alcune giovani ragazze andarono nel panico e una corse dall'imperatrice: la trama venne scoperta. Tutte le ragazze coinvolte, tra le quali la concubina preferita dall'imperatore, furono sommariamente giustiziate per ordine dell'imperatrice.\nLa dinastia Ming aveva goduto di un lungo periodo di pace, ma nel 1542 il leader mongolo Altan Khan cominci\u00f2 ad attaccare la Cina lungo la frontiera settentrionale e nel 1550 raggiunse la periferia di Pechino. L'impero, con la concessione di diritti speciali, riusc\u00ec a sedare la brama di potere del barbaro. Nel medesimo periodo, i cinesi dovettero fronteggiare anche un significativo aumento delle attivit\u00e0 dei pirati giapponesi (\"wokou\") lungo la costa sud-orientale. L'intervento del famoso generale Qi Jiguang fu determinante per sconfiggere questi pirati.\nA partire dal 1550 Pechino venne rinforzata con l'aggiunta della Citt\u00e0 esterna.\nUno dei terremoti pi\u00f9 catastrofici di tutti i tempi, il Terremoto dello Shaanxi, che uccise pi\u00f9 di 800.000 persone, avvenne nel 1556, durante il regno dell'imperatore Jiajing.\nPerseguimenti taoisti.\nJiajing fu un devoto seguace del Taoismo tentando di sopprimere il buddismo. Dopo l'attentato del 1542, Jiajing diede eccessiva attenzione al taoismo ignorando le sue funzioni imperiali: fece costruire il Tempio del Sole, il Tempio della Terra e Tempio della Luna e fece ampliare il Tempio del cielo. Con il passare degli anni, la sua devozione per il taoismo cre\u00f2 un grande deficit finanziario e anche dissenso in tutto il paese.\nIn particolare nei suoi ultimi anni, Jiajing trascorreva molto tempo nello studio dell'alchimia nella speranza di trovare farmaci per prolungare la sua vita. Avrebbe con la forza impegnato giovani ragazze e ragazzi in attivit\u00e0 sessuali, nella speranza di prendere potenza insieme al consumo di elisir. Invi\u00f2 sacerdoti taoisti a raccogliere minerali rari provenienti da tutto il paese per creare elisir, tra cui elisir contenenti mercurio, che a dosi elevate \u00e8 altamente tossico.\nEredit\u00e0 e morte.\nNel 1567, dopo 45 anni sul trono imperiale (il secondo pi\u00f9 lungo della dinastia Ming), l'imperatore Jiajing mor\u00ec, probabilmente a causa di un'overdose di mercurio. Gli successe il figlio, l'imperatore Longqing. Anche se la sua regola sulla successione era di stabilit\u00e0, la negligenza di Jiajing nei suoi compiti ufficiali determin\u00f2 il declino della dinastia, a partire dalla fine del XVI secolo. Il suo stile di governo sarebbe stato emulato in seguito da suo nipote, durante il XVII secolo."}
{"id": "1889702", "revid": "289247", "url": "https://it.wikipedia.org/wiki?curid=1889702", "title": "Imperatore Jiajing", "text": ""}
{"id": "1889703", "revid": "212813", "url": "https://it.wikipedia.org/wiki?curid=1889703", "title": "Cobra dagli occhiali", "text": ""}
{"id": "1889704", "revid": "1652635", "url": "https://it.wikipedia.org/wiki?curid=1889704", "title": "Luca Gotti", "text": "Biografia.\nFiglio di Dino Gotti, a sua volta allenatore di calcio, \u00e8 sposato e ha due figli. Luca Gotti \u00e8 laureato in Scienze Motorie (in quanto diplomato ISEF) e in Pedagogia, e ha conseguito due master, in management e didattica. \u00c8 stato docente a contratto all'Universit\u00e0 Cattolica di Milano e ha insegnato all'Universit\u00e0 di Padova.\nCaratteristiche tecniche.\nAllenatore.\nIn fase di possesso l\u2019Udinese di Gotti, seppur posizionando i 3 difensori centrali inizialmente all\u2019interno dell\u2019area di rigore, per tentare una costruzione dal basso, utilizza molto di pi\u00f9 il lancio diretto verso gli attaccanti. Nella fase di non possesso si schiera spesso con tutti i giocatori all\u2019interno della propria met\u00e0 campo, prediligendo una fase di pressing medio/basso.\nCarriera.\nGiocatore.\nIn carriera ha militato 10 anni in 3 squadre venete dilettantistiche: \"Contarina\", \"San Don\u00e0\" e, infine, \"Caerano\".\nPerno del reparto difensivo (prevalentemente come difensore centrale), Luca Gotti nel 1993-1994 ha ottenuto con il suo San Don\u00e0 la promozione in serie C2. \u00c8 la prima volta che il giocatore veneto gioca in ambienti professionistici. Col San Don\u00e0 \u00e8 rimasto fino alla stagione successiva (1994-1995), conquistando i play off dal secondo posto e sfiorando la promozione nella serie pi\u00f9 alta.\nNel 1998 ha concluso col Caerano la sua carriera da calciatore, per poi iniziare quella da allenatore ai Giovanissimi del Milan.\nAllenatore.\nNel 1998 diventa allenatore dei giovanissimi del Milan; nel 1999 si trasferisce al Montebelluna, in Promozione.\nNel 2000 passa ai dilettanti della Pievigina. Nel 2001 va al Bassano Virtus in Serie D.\nAllena la Primavera della dal 2004 al 2006 quando \u00e8 chiamato a guidare la Nazionale di calcio dell'Italia Under-17.\nDa luglio 2008 a febbraio 2009 \u00e8 al , in Serie B, venendo esonerato a causa dell'ultimo posto in classifica, sostituito da Abel Balbo. Viene in seguito richiamato al Treviso dopo un mese e le dimissioni di Balbo, retrocedendo anticipatamente in Prima Divisione, finendo il campionato all'ultimo posto in classifica (peggior attacco del campionato con 37 reti). Gotti era gi\u00e0 stato esonerato a gennaio dopo 3 sconfitte consecutive, venendo subito richiamato.\nIl 25 giugno 2009 diventa allenatore della Triestina che allena solo per 8 gare. La squadra, tra met\u00e0 settembre e i primi d'ottobre, fa 4 sconfitte consecutive (un punto in 5 gare), in cui subisce ben 13 gol, e il 6 ottobre, con la squadra in zona retrocessione, Gotti \u00e8 esonerato, sostituito da Mario Somma.\nIl 29 dicembre 2010 diventa vice allenatore di Roberto Donadoni al Cagliari, ruolo che ricopre fino al 12 agosto 2011 quando il presidente Cellino esonera l'allenatore bergamasco e il suo staff.\nIl 9 gennaio 2012 segue Donadoni come suo vice al . Il 28 ottobre 2015 \u00e8 ancora vice di Donadoni al Bologna. Nella stagione 2018-2019 \u00e8 al Chelsea con Maurizio Sarri, mentre dal luglio 2019 \u00e8 il secondo di Igor Tudor all'Udinese. \nIl 1\u00ba novembre 2019, a seguito dell'esonero di Tudor, assume l'incarico di allenatore dei friulani. Due giorni dopo, al debutto in Serie A, vince contro il per 1-3. Nonostante volesse continuare a svolgere il ruolo di vice, nei mesi successivi viene confermato sulla panchina dei bianconeri terminando il campionato al 13\u00ba posto con 45 punti. Il 7 agosto 2020 prolunga il proprio contratto con il club fino a giugno 2021. In tale stagione, appunto 2020-21, arriva 14\u00ba con 40 punti e l\u201911 giugno 2021 viene nuovamente confermato. Il 7 dicembre 2021 a causa del deludente cammino dei friulani in campionato, viene esonerato; lascia la squadra al 14\u00ba posto in classifica con 16 punti raccolti in altrettante partite.\nStatistiche.\nStatistiche da allenatore.\n\"Statistiche aggiornate al 7 dicembre 2021\"."}
{"id": "1889709", "revid": "1522738", "url": "https://it.wikipedia.org/wiki?curid=1889709", "title": "Hu Weide", "text": "Hu scal\u00f2 i vertici della gerarchia imperiale legandosi in matrimonio alla dinastia Qing; nonostante questo, dopo la fondazione della Repubblica di Cina vi si un\u00ec e ricopr\u00ec anche importanti cariche. Lavor\u00f2 nel Ministero degli Esteri e fu ambasciatore in Russia, Giappone e Francia, oltrech\u00e9 presso la Corte permanente di giustizia internazionale. Fu un rivale di Wu Tingfang, il ministro degli Esteri, specialmente durante il Movimento di protezione della costituzione.\nDopo che Duan Qirui fu cacciato da Pechino nel 1926, Hu serv\u00ec brevemente come presidente e primo ministro, mentre la capitale era controllata da Zhang Zuolin."}
{"id": "1889713", "revid": "339392", "url": "https://it.wikipedia.org/wiki?curid=1889713", "title": "DiZ", "text": ""}
{"id": "1889715", "revid": "4175", "url": "https://it.wikipedia.org/wiki?curid=1889715", "title": "Camilla De Castro", "text": ""}
{"id": "1889716", "revid": "43530", "url": "https://it.wikipedia.org/wiki?curid=1889716", "title": "Ragazza sola ragazza blu", "text": ""}
{"id": "1889726", "revid": "287204", "url": "https://it.wikipedia.org/wiki?curid=1889726", "title": "Katharina Bohm", "text": ""}
{"id": "1889732", "revid": "767487", "url": "https://it.wikipedia.org/wiki?curid=1889732", "title": "Bernie Shaw", "text": "\u00c8 noto per essere la voce degli Uriah Heep.\nBiografia.\nInizia nei primi anni settanta la sua carriera di musicista come chitarrista, ma presto la abbandona in favore di quella di cantante.\nDopo aver militato in varie band, nel 1980 incide il suo primo disco con un gruppo chiamato \"Grand Prix\". Nella band militava anche il futuro membro degli Uriah Heep Phil Lanzon.\nSuccessivamente lavora con la band di Clive Burr, che, dopo vari cambi di nome, incide nel 1984 il suo unico album. La band si chiamava \"Stratus\". In un concerto proprio con gli Stratus Shaw viene notato da Mick Box, che era alla ricerca di un cantante. Nel settembre del 1986 entra cos\u00ec a far parte degli Uriah Heep, band nella quale milita tuttora."}
{"id": "1889733", "revid": "729019", "url": "https://it.wikipedia.org/wiki?curid=1889733", "title": "Mastalgia", "text": "Con il termine mastalgia (dal greco \"masto-\", seno, e \"algos\", dolore), e con i sinonimi mastodinia e mammalgia, si intende, in campo medico, una forma acuta di dolore riscontrabile al seno. Il dolore pu\u00f2 variare da un semplice e lieve disagio fino ad un dolore gravemente invalidante.\nIl dolore al seno che si verifica durante l'allattamento o dopo lo svezzamento non rientra in questa definizione, ma viene di solito classificato come ingorgo mammario o mastite.\nIn molte donne il dolore mammario fa sorgere il timore di un possibile rischio di cancro al seno. In ogni caso questo \u00e8 il sintomo mammario che con maggiore frequenza (60% circa) conduce la donna ad effettuare una visita senologica.\nClinica.\nLa mastalgia pu\u00f2 essere classificata in due principali quadri clinici:\nQuesti ultimi due tipi risultano decisamente meno frequenti.\nEziologia.\nLe cause sono estremamente diversificate.\nTrattamento.\nPer la mastalgia ciclica.\nIn molti casi sarebbe possibile prevedere quale trattamento possa dimostrarsi pi\u00f9 efficace eseguendo una serie di indagini endocrinologiche sulla funzionalit\u00e0 tiroidea e ipofisaria. Tuttavia questo approccio \u00e8 indaginoso e viene raramente applicato nella pratica.\nI trattamenti che hanno dimostrato una certa efficacia sono:\nPer la mastalgia non ciclica.\nIndividuare un adeguato trattamento per la mastodinia non ciclica \u00e8 pi\u00f9 difficile, non solo perch\u00e9 \u00e8 difficile individuare la causa del dolore, ma anche perch\u00e9 spesso il dolore non riconosce cause ormonali e tendenzialmente non risponde al trattamento ormonale.\nMastalgia e rischio di cancro al seno.\nLa grande maggioranza dei casi di cancro al seno non ha una presentazione caratterizzata dal sintomo di dolore al seno. Alcuni studi epidemiologici suggeriscono che le donne con sintomi di dolore al seno possono effettivamente avere un aumentato rischio di sviluppare a distanza di tempo il cancro al seno, e il rischio aumenta con la durata dei sintomi. Questi studi sono coerenti con l'osservazione che alcuni sottotipi particolari di evoluzione fibrocistica della mammella mostrano un aumento del rischio di cancro al seno."}
{"id": "1889734", "revid": "1305772", "url": "https://it.wikipedia.org/wiki?curid=1889734", "title": "On Stage", "text": ""}
{"id": "1889742", "revid": "1305772", "url": "https://it.wikipedia.org/wiki?curid=1889742", "title": "Live and Loud", "text": ""}
{"id": "1889744", "revid": "101246", "url": "https://it.wikipedia.org/wiki?curid=1889744", "title": "Lachenmann", "text": ""}
{"id": "1889754", "revid": "73843", "url": "https://it.wikipedia.org/wiki?curid=1889754", "title": "Museo dei grandi fiumi", "text": "Il Museo dei Grandi Fiumi, allestito negli ambienti dell\u2019ex Monastero degli Olivetani a Rovigo, gi\u00e0 sede del Museo Civico delle Civilt\u00e0 in Polesine, \u00e8 un museo archeologico che ripercorre 3500 anni della storia del territorio del Medio e Alto Polesine attraverso linguaggi innovativi ed interattivi. Fa parte della rete del Sistema Museale Provinciale Polesine e nella denominazione richiama le civilt\u00e0 del passato, sviluppatesi lungo le sponde dei maggiori fiumi europei. Si distingue per la scelta di impianti scenografici, ricostruzioni tridimensionali e riproduzioni di materiali antichi che corredano i materiali esposti nelle vetrine per offrire una visione pi\u00f9 ampia della storia, legata alle particolari condizioni ambientali della terra compresa tra gli ultimi tratti di Adige e Po, in rapporto con le grandi civilt\u00e0 europee.\nStoria.\nLe origini del Museo vanno ricercate nell\u2019istituzione da parte dell\u2019Amministrazione Comunale di Rovigo del Museo Civico delle Civilt\u00e0 in Polesine, nato nel 1978 per esporre le raccolte etnografiche e i materiali archeologici conservati nel museo gestito dal Centro Polesano di Studi Storici Archeologici ed Etnografici, sede destinata a demolizione. Il nuovo Museo Civico apre al pubblico nel 1980 nella sede dell\u2019ex monastero degli Olivetani. La struttura, bench\u00e9 di particolare pregio, necessitava di radicali opere di restauro che prendono avvio nel 1990, grazie a finanziamenti da parte della Regione Veneto e dello Stato. Contestualmente prende vita l\u2019idea di un museo moderno, volto ad illustrare la storia pi\u00f9 antica del territorio compreso tra i corsi terminali dell\u2019Adige e del Po, in rapporto sinergico con la cultura europea. Al contempo si intende proseguire e incrementare le ricerche in campo geomorfologico e archeologico, condotte da associazioni in collaborazione con la Soprintendenza archeologica e con istituti universitari, per i quali il museo riveste fin dalle origini un ruolo fondamentale dal punto di vista propositivo ed organizzativo. Determinante per la progettazione di innovative soluzioni scenografiche, atte a restituire al visitatore suggestioni delle epoche passate, \u00e8 il ruolo svolto da Gabbris Ferrari, noto scenografo teatrale che in sintonia con la direzione del Museo coordina l\u2019allestimento di quattro sezioni: \"Et\u00e0 del Bronzo\", \"Et\u00e0 del Ferro\", \"Et\u00e0 Romana\" e \"Medioevo\". Grazie alla collaborazione con la Soprintendenza Archeologica del Veneto il progetto viene approvato dal Comune di Rovigo ed in seguito dalla Regione del Veneto. Il nuovo Museo, istituito nel 1998, viene aperto al pubblico il 20 aprile 2001, con la presentazione della prima sezione dedicata all\u2019Et\u00e0 del bronzo. Successivamente si aprono nel 2002 l\u2019Et\u00e0 del ferro e l\u2019Et\u00e0 romana nel 2004. Vengono inaugurate infine le sezioni Medioevo e Rinascimento, rispettivamente nel 2012 e nel 2014 . Il Museo dei Grandi fiumi si distingue per attivit\u00e0 didattiche rivolte alle scuole del territorio e all\u2019infanzia.\nIl complesso degli Olivetani.\nNato nel XIII secolo come sede della congregazione degli Umiliati, il monastero vede un momento di ripresa verso la seconda met\u00e0 del XV secolo, quando papa Sisto IV, dopo aver sciolto la prepositura degli Umiliati, lo concede a Niccol\u00f2 Roverella abate generale della congregazione di Monte Oliveto maggiore. Il nuovo complesso si avvia tra il 1524 e il 1528, con la costruzione del primo chiostro e di vani per ospitare al piano terra, sacrestia, refettorio, cucina e altri locali, mentre al piano superiore si trovavano dodici celle per i monaci. Per questa prima fase viene incaricato l\u2019architetto ferrarese Alberto Tristani, che opera come collaboratore di Biagio Rossetti. Un successivo ampliamento viene apportato nella seconda met\u00e0 del XVI secolo, con la costruzione dell\u2019ala est e della nuova chiesa. Nella seconda met\u00e0 del XVII secolo si completa la struttura con la costruzione di un porticato ad est e l\u2019estensione delle strutture originarie degli Umiliati, che si affacciano su via Giacomo Giro, dedicata all'omonimo benefattore . Nel 1843 il complesso degli Olivetani viene donato al Comune per fini assistenziali da Giro, che lo aveva acquistato dopo le soppressioni napoleoniche del 1810. Il Comune inizialmente adibisce l\u2019edificio a Casa di Ricovero e nel 1896 interviene con lavori di adeguamento per dedicare alcuni spazi al ricovero degli orfani e delle \u2018zitelle\u2019. Tali funzioni vengono svolte fino al trasferimento della Casa di Ricovero in un nuovo edificio, avvenuto nel 1979.\nCollezione.\nEt\u00e0 del Bronzo.\nLa prima sezione \u00e8 dedicata all\u2019et\u00e0 del Bronzo e presenta i siti di Campestrin, presso Grignano Polesine, Canar di San Pietro Polesine nel comune di Castelnovo Bariano, Larda di Gavello, Frattesina presso Fratta Polesine. Introduce al percorso museale l\u2019allestimento temporaneo del ritrovamento di Campestrin, unico nel suo genere, in quanto documenta la pi\u00f9 antica officina di lavorazione dell\u2019ambra a sud delle Alpi . Apre la sezione il panorama storico culturale dell\u2019et\u00e0 del Bronzo in Europa, consentendo una comparazione con le testimonianze del territorio tra Adige e Po. L\u2019ambiente della bassa pianura, con i fiumi che la solcano, i paesaggi tipici delle aree umide e con le specie arboree ed animali autoctone, fanno da scenario allo sviluppo dei pi\u00f9 antichi insediamenti che vengono qui rappresentati da ricostruzioni ed installazioni multimediali . I modi dell\u2019abitare, diversi a seconda delle epoche e del tipo di ambiente, sono qui ben rappresentati da tre ricostruzioni in scala 1:1. Can\u00e0r, villaggio su palafitte della fase tarda dell\u2019et\u00e0 del Bronzo antico (XVIII \u2013 XV sec. a.C.), indagato a San Pietro Polesine nel comune di Castelnovo Bariano, viene illustrato mediante la ricostruzione di una porzione di abitato. L\u2019insediamento di Larda di Gavello, scoperto nel 1998 sulla base di indagini archeologiche organizzate dal Museo stesso, rimanda ai villaggi arginati della cultura appenninica nella fase subappenninica. La porzione di scavo ricostruita nel museo documenta la cultura della terramare diffusa tra il Bronzo medio e il Bronzo recente (XIV - XII sec. a.C.) ed evidenzia i livelli di accrescimento dell\u2019abitato. Il visitatore viene quindi immerso in un ambiente domestico dell\u2019et\u00e0 del Bronzo finale, entrando nella ricostruzione di una capanna dell\u2019importante centro della cultura protovillanoviana di Frattesina, individuato a Fratta Polesine in prossimit\u00e0 dell\u2019antico alveo del Po di Adria in seguito a ricerche condotte fin dal 1967 dal C.P.S.S.A.E.. L\u2019abitazione \u00e8 corredata da un focolare e da un telaio verticale utilizzato per la tessitura, una macina e semplici arredi per contenere le essenziali suppellettili che costituiscono questo tipo di abitazioni. Un aspetto che caratterizza l'intero allestimento \u00e8 la riproduzione di vasellame e strumenti di uso comune, resi disponibili per i visitatori. I materiali esposti evidenziano il ruolo fondamentale svolto da Frattesina nelle produzioni e nei traffici ad ampio raggio. La notevole variet\u00e0 di lavorazioni artigianali \u00e8 dimostrata dai materiali in vetrina, accompagnati dalla ricostruzione di un\u2019officina all\u2019aperto e da alcuni filmati. La sezione si conclude con le necropoli di Narde e Fondo Zanotto, scoperte non lontano dal villaggio. Il numero elevato di sepolture recuperate rivela il denso popolamento del centro. Nel complesso prevale il rito dell\u2019incinerazione entro grandi vasi biconici o troncoconici, ricoperti da una grande ciotola, di cui alcuni esempi sono esposti nelle vetrine insieme a monili ed utensili del corredo funerario. La ricostruzione del grande tumulo di Narde, con vari livelli di sepoltura e l\u2019esposizione di una coppia di inumati, un rituale molto raro per l\u2019epoca, completano il quadro di questo antico complesso insediativo, unico nel panorama europeo.\nEt\u00e0 del Ferro.\nL\u2019introduzione pone in risalto la diffusione delle varie civilt\u00e0 nell\u2019Europa dell\u2019et\u00e0 del ferro, avvalendosi anche di ricostruzioni in scala di alcuni monumenti delle civilt\u00e0 dei Celti, dell\u2019antica Grecia e degli Etruschi. Particolare attenzione viene posta sulla realt\u00e0 dell\u2019alto Adriatico e del delta del Po, che vede dal VI sec. a.C. la presenza di popolazioni greche ed etrusche in un\u2019area marginale rispetto alla civilt\u00e0 degli Antichi Veneti. La particolare situazione idrografica della bassa vallata padana, resa evidente dalla fotografia aerea, consente di comprendere le favorevoli condizioni ambientali che portarono alla nascita dei centri portuali di Adria, Spina e San Basilio . Nell\u2019entroterra, lungo corsi fluviali minori, si segnalano alcuni rinvenimenti sporadici di materiali databili tra VI e V sec. a. C., che documentano la vitalit\u00e0 di quest\u2019area. Tra questi il museo espone ceramica attica, ceramica etrusco padana, monili in ambra e pasta vitrea rinvenuti presso un\u2019abitazione databile alla fine del VI sec. a.C., indagata in localit\u00e0 San Cassiano a Crespino. Dopo una prima fase conclusasi attorno al 470 a.C. con un incendio, la struttura viene ricostruita e modificata nella planimetria. Di questa seconda fase il Museo propone una ricostruzione, ipotizzando la presenza di alcuni arredi e suppellettili tipici dell\u2019epoca e di un telaio desunto dal rinvenimento nel sito di alcuni pesi da telaio . Alcuni modellini di mezzi di trasporto, reinterpretazioni artistiche di testimonianze della cultura etrusca, consentono di rivivere lo spirito di questa antica civilt\u00e0 ampiamente documentata nell\u2019area basso padana. La sezione si conclude con un suggestivo spaccato del mondo dell\u2019oltretomba con i suoi demoni, ispirati all\u2019iconografia delle tombe di Tarquinia. A Rovigo, la necropoli di Balone, costituita da quattro sepolture ad inumazione ricche di corredi composti da ceramica attica a figure rosse, vasellame in bronzo e in ceramica depurata di produzione etrusca, rappresenta un segnale importante della presenza etrusco padana connessa all\u2019asta fluviale del Tartaro \u2013 Po di Adria . Tra i materiali esposti nella sezione spiccano un bronzetto etrusco, denominato \u2018\"Cavaliere di Gavello\"\u2019, un grande cratere in ceramica attica, con la scena del rapimento della dea Teti da parte del re Peleo, della met\u00e0 del V secolo ed una coppa con la scena di Ade offerente nel fondo e le Eumenidi lungo la parete esterna, databile tra 470 e 460 a.C., quest'ultimi parte del corredo della tomba 1 di Balone.\nEt\u00e0 Romana.\nLa sezione dedicata all\u2019et\u00e0 Romana \u00e8 focalizzata sulle tecnologie adottate dai Romani per modificare il territorio, sfruttarne al meglio le risorse naturali, migliorare e velocizzare gli spostamenti con strade e infrastrutture. Uno spazio particolare viene riservato alla societ\u00e0 dell\u2019epoca, alle occasioni d\u2019incontro, ai luoghi di spettacolo. Il percorso si apre con la fase di romanizzazione della pianura padana che vede la presenza di popolazioni celtiche, qui documentate da alcune tombe di popolazioni cenomani rinvenute a Lazisetta (VR). Varie carte evidenziano la progressiva estensione dei confini di Roma arricchita dall\u2019articolata rete viaria, chiaramente visibile nella Tabula Peutingeriana, un\u2019antica mappa stradale giunta a noi in una versione del IV secolo d.C., esposta in copia completa nel percorso museale. Alle scoperte scientifiche ed alle loro applicazioni in termini di tecniche costruttive, idraulica e meccanica, \u00e8 stata dedicata una saletta attrezzata con modellini in scala ed una ricostruzione della vite di Archimede. Un teatrino con sedute disposte ad emiciclo rimanda al tema dello spettacolo in epoca antica e pu\u00f2 essere utilizzato per attivit\u00e0 didattiche. In una saletta attigua vengono riproposti degli esempi di abbigliamento degli antichi Romani, in riferimento agli aspetti legati alla cura della persona. Segue il tema della villa rustica, un tipo di insediamento rurale di varie dimensioni che si diffonde nella Pianura Padana con la romanizzazione, ampiamente attestato anche in Polesine. L\u2019esempio pi\u00f9 noto, documentato da una campagna di scavi dell\u2019universit\u00e0 di Bochum (Germania), \u00e8 quello della Villa di Chiunsano, presso i comuni di Ficarolo e di Gaiba. Il complesso si sviluppa per quasi 65 metri di lunghezza con orientamento est-ovest ed era in origine dotato di una corte di servizio lastricata, probabilmente con funzioni artigianali, e di un ampio porticato. L\u2019ambientazione scenografica di elementi architettonici e la ricostruzione di un ambiente con ipocausto, rinvenuto nel complesso insediativo, permettono al visitatore la comprensione del livello agiato dei proprietari che abitarono la villa tra il I sec. a.C. fino alla tarda et\u00e0 imperiale . Uno spazio cospicuo \u00e8 dedicato alle terre disegnate, che rimandano alla sensazionale scoperta, mediante analisi di foto aeree relative al territorio di Villadose, della vasta parcellizzazione agraria riferibile alla centuriazione del \"municipium\" di Adria, esemplificata da una ricostruzione dell\u2019attivit\u00e0 di agrimensura . La sezione si conclude con un\u2019analisi delle varie tipologie di sepoltura diffuse in epoca romana, proponendo la ricostruzione di un recinto funerario rinvenuto a Runzi (Bagnolo di Po) e l\u2019esposizione di una tomba alla cappuccina con il relativo scheletro dell\u2019inumato .\nMedioevo.\nNella sezione medievale del Museo sono esposti materiali ritrovati nei territori compresi tra Adige e Po, zona d\u2019importanza strategica per il controllo degli scambi commerciali. Di maggior rilievo sono i siti archeologici di Badia Polesine, Ficarolo e Gaiba, Rovigo. Il percorso \u00e8 caratterizzato da impianti scenografici che rimandano alla cultura e alle arti delle tre fasi storiche principali del periodo medievale: Tardoantico, Alto Medioevo, Basso Medioevo.\nTardoantico (III-VI sec.).\nIntroduce il percorso un portale scenografico, caratterizzato dalla riproduzione delle mura bizantine e dei marmi delle chiese paleocristiane, ed un\u2019anta scorrevole immette al periodo tardoantico, illustrando la situazione geopolitica del periodo. Pannelli e installazioni sviluppano aspetti storici di carattere generale come il tema delle grandi migrazioni dei barbari e la vita rurale. Significativa \u00e8 la ricostruzione di un'edicola con pannelli scorrevoli, che espone le pi\u00f9 diffuse tecniche artigianali per le arti suntuarie, la pittura murale, i mosaici e gli stucchi. Le dinamiche insediative locali sono illustrate da una piantina del territorio polesano, che evidenzia le diverse testimonianze archeologiche tra IV e X secolo. Questa prima fase storica si qualifica per materiali archeologici di particolare rilievo, tra i quali spicca il corredo della dama di Chiunsano, pertinente a una sepoltura femminile databile al periodo ostrogoto, rinvenuta distesa sul selciato della villa rustica di Chiunsano, gi\u00e0 illustrata nella sezione dell\u2019et\u00e0 Romana. Lo scheletro, rivolto ad ovest, si presentava in buono stato ed era arricchito da un corredo funerario composto da monili in argento e granati di matrice ostrogota e alamanna databili agli inizi del VI secolo, chiari indicatori del ruolo sociale elevato della sepolta. L\u2019area tra i comuni di Ficarolo e di Gaiba attesta anche la presenza significativa di militari, documentata da un diploma frammentario rinvenuto a Chiunsano rilasciato dall\u2019imperatore Alessandro Severo nel 226 d.C. Al V secolo si assegna una singolare impugnatura di coltello in osso con iscrizione e una scena di circo, comparabile a quella di alcuni dittici consolari. Nei pressi di Ficarolo, in localit\u00e0 Chiesazza, venne ritrovato un cimitero altomedievale, composto da inumati chiaramente non originari del territorio . Altra area particolarmente significativa risulta essere intorno a Badia Polesine,presso Boaria Cavallo, dove nel 2007 \u00e8 stato rinvenuto in un pozzo profondo 4 metri un paiolo in rame ricco di monete e bracciali in oro, nascosti da frammenti di ceramiche, anfore e laterizi, sepolti durante la crisi del V secolo per preservarli dalle frequenti ruberie dell\u2019epoca. Non lontano, in localit\u00e0 Le Giare, \u00e8 stata rinvenuta una sepoltura maschile con un corredo di guarnizioni da cintura tipiche di un costume militare.\nAlto Medioevo ( VI-XI sec. ).\nIl periodo meno noto per il Polesine \u00e8 documentato da ricognizioni di superficie nel territorio compreso tra Rovigo e Adria, che attestano la presenza preponderante di insediamenti localizzati nella zona a sud del Canalbianco. Nel Delta invece si segnalano diverse sepolture di epoca bizantina ad Adria (VII sec.) e una continuit\u00e0 insediativa a San Basilio presso Ariano nel Polesine . La documentazione storica relativa a questi e ad altri centri polesani sorti in epoca medievale \u00e8 illustrata da trascrizioni di testi esposti sopra un tavolo, che ricostruisce lo \"scriptorium\" di un monastero e raccoglie anche le riproduzioni di alcune pagine della \"Bibbia Istoriata padovana\", un manoscritto prodotto probabilmente durante la dominazione carrarese di Padova, conservato presso l\u2019Accademia dei Concordi di Rovigo. Completano la documentazione le riproduzioni delle pergamene pi\u00f9 antiche conservate presso l\u2019Abbazia territoriale della Vangadizza, alcune cartografie storiche e significative prescrizioni pubblicate negli statuti medievali della citt\u00e0 di Rovigo. I pochi reperti esposti sono rappresentati da ceramiche da cucina, stoviglie in pietra ollare e da due fibule in bronzo a forma di croce provenienti da Gavello e Crespino.\nBasso Medioevo (XI- XV sec.).\nIl grande fervore artistico del periodo romanico e gotico \u00e8 rappresentato dalla scenografica ricostruzione del campanile di Pomposa, che fa da sfondo ad una struttura ad arco completata da una bardatura di cavallo da giostra, che immette nella sezione del Rinascimento. In questa ultima fase lo sviluppo in epoca estense del centro di Rovigo, e la presenza di strutture fortificate e torri, simili a quella documentata dagli scavi condotti a Pontecchio Polesine, attestano l\u2019importanza strategica del Polesine e dei suoi fiumi. Come testimonianze di quest\u2019epoca rimangono la scultura corrosa di un \"Giocoliere con scimmia\", proveniente dalla collezione della famiglia Silvestri di Rovigo, e materiali in proto maiolica e ceramica rivestita.\nRinascimento.\nUna quinta scenografica immette alla sezione \"Rinascimento\", delineando la prospettiva di Palazzo Roverella, edificio costruito nel 1474 per opera di Biagio Rossetti su incarico del cardinale Bartolomeo Roverella. Caratteristica principale di questo palazzo \u00e8 la facciata con l\u2019elegante colonnato del porticato che si affaccia su Piazza Vittorio Emanuele II. Ad accogliere il visitatore la Rovigo del Cinquecento, cantata anche da Ludovico Ariosto nell'Orlando furioso, dal quale deriva la definizione di Rovigo come \u201ccitt\u00e0 delle rose\u201d. I richiami alle pitture del tempio della Rotonda, insieme alla pianta della citt\u00e0 creata da Pierre Mortier nel 1670 e a riproduzioni di affreschi presenti nei diversi edifici storici, restituiscono l\u2019immagine vivace del movimentato periodo storico che segna per la citt\u00e0 il passaggio dal ducato di Ferrara al dominio della Serenissima Repubblica di Venezia. Il contesto europeo si caratterizza per grandi scambi commerciali anche verso il Nuovo Mondo appena scoperto e vede la circolazione, oltre che di manufatti, di prodotti esotici come nuovi frutti, spezie ed animali. Con l'invenzione della stampa si sviluppa la cartografia, strumento essenziale per rappresentare i nuovi territori esplorati e i nuovi confini geografici, espressione delle varie sovranit\u00e0 nazionali. La sala successiva \u00e8 dedicata alla lavorazione della ceramica e confronta le diverse tipologie di produzione, ben rappresentate dai reperti ceramici recuperati nel territorio polesano. Un video illustra le varie fasi di lavorazione della ceramica graffita e correda una parte espositiva feconda di esempi. La variet\u00e0 dei materiali esposti consente al visitatore di riconoscere le diverse tipologie: ceramica arcaica, caratterizzata da pezzi pi\u00f9 grezzi invetriati o semplicemente ingobbiati, che attesta i primi contatti commerciali con l'area di Ferrara, Padova e Venezia; la mezza maiolica, costituita da manufatti di produzione locale che venivano ingobbiati dipinti e invetriati per imitare la classica maiolica; la graffita, caratterizzata da una decorazione ottenuta dall\u2019incisione del disegno sopra l'ingobbio, un'argilla pi\u00f9 liquida usata per ricoprire i pezzi ancora crudi, successivamente dipinta e invetriata; la maiolica, un tipo di ceramica ricoperta da uno strato di smalto a base di ossidi di stagno e zinco che le conferisce maggiore brillantezza. Ricco il repertorio decorativo della maiolica con motivi a grottesca, caratterizzati da decorazioni ispirate ai dipinti parietali del periodo augusteo, con decorazione compendiaria e disegni essenziali ; oppure istoriata, con opere di pregio che rappresentano episodi storici e mitologici firmati da pittori di spicco come Francesco Xanto Avelli, attivo a Urbino nella prima met\u00e0 del XVI secolo e originario di Rovigo . Al grande pittore \u00e8 stato dedicato uno spazio esclusivo, con l\u2019esposizione di un piatto prodotto dall'artista nel 1540 che raffigura \"Ero e Leandro\", realizzato con la tecnica della maiolica policroma nei toni del giallo, blu e verde. La scena illustra il momento drammatico in cui il corpo di Leandro portato dal mare arriva sotto la torre della sua amata Ero, che assiste dalla finestra al drammatico gesto dell\u2019amato e decide di gettarsi in mare per morire. Sul lato destro della torre si pu\u00f2 ammirare la rappresentazione del dio Eros, con frecce e faretra gettate e terra, mentre si porta le mani al volto in un gesto disperato, sul lato sinistro l\u2019artista dipinge tre figure femminili, con un classico paesaggio sullo sfondo. Tra gli artisti del territorio polesano spicca la figura di Benvenuto Tisi da Garofalo e dei fratelli lendinaresi Lorenzo e Cristoforo Canozzi, che svilupparono l\u2019arte dell\u2019intarsio del legno, creando opere raffiguranti vedute urbane, nature morte e arredi di interni. I loro lavori sono caratterizzati dall\u2019uso della prospettiva a dal chiaroscuro, ottenuto con la tintura del legno, e si possono ammirare anche a Modena, Parma, Padova, Lucca e Pisa. La parte finale della sezione illustra attraverso alcuni plastici le tipologie abitative pi\u00f9 diffuse nel Rinascimento polesano, qui rappresentate da Palazzo Roncale, esempio tipico di palazzo di citt\u00e0. Vi \u00e8 inoltre un modellino di un caratteristico casone rurale e la rappresentazione in scala dello spaccato di Villa Badoer di Fratta Polesine, opera palladiana di spicco tra le ville dell\u2019aristocrazia veneziana in Polesine."}
{"id": "1889757", "revid": "86341", "url": "https://it.wikipedia.org/wiki?curid=1889757", "title": "Andrea Molino (giornalista)", "text": "Attualmente \u00e8 conduttore del \"tema del giorno\" di \"Omnibus\", alternandosi con Gaia Tortora ed Antonello Piroso. \u00c8 vice capo redattore politico della redazione del Tg La7.\nReti televisive e programmi.\nA Videomusic entra a far parte nel 1991 nella redazione politica del Tg.\nGiornalista professionista dal 1994 avendo iniziato come cronista parlamentare, nel 1996 conduce su Videomusic il programma su giovani e politica \"La Prima Volta\".\nPassa poi a TMC dove \u00e8 uno dei conduttori dell'edizione delle 12.45 di TMC News.\nQuando TMC cambia nome diventando LA7 conduce \"Diario di guerra\" (2001), con Giuliano Ferrara e Gad Lerner; conduce a tutt'oggi le dirette e gli speciali di politica."}
{"id": "1889758", "revid": "539155", "url": "https://it.wikipedia.org/wiki?curid=1889758", "title": "Il racconto del naufrago", "text": "Il racconto del naufrago \u00e8 un testo della letteratura dell'Antico Egitto, databile alla XII-XIII dinastia (1990 - 1645 a.C.), composto da autore ignoto e conservato nel papiro n. 1115 del Museo dell'Ermitage a San Pietroburgo.\nLa storia comincia con il ritorno di un funzionario del faraone dalla Nubia, dove si era recato a capo di una spedizione commerciale. A causa del fallimento di questa, egli teme di tornare al cospetto del faraone, ma un suo amico cerca di rassicurarlo, affermando che parlando astutamente riuscirebbe di certo a rabbonire il suo re.\nIn merito a questa vicenda decide di raccontargli la proprio esperienza personale: anni addietro, durante una spedizione ordinata dal faraone, la sua nave naufrag\u00f2 tra le onde del Mar Rosso e tutto l'equipaggio mor\u00ec. Solo lui sopravvisse, e le acque lo spinsero su un'isola dove incontr\u00f2 un serpente, il signore di Punt. Questi lo accolse e gli predisse che dopo quattro mesi sarebbe arrivata una nave e sarebbe potuto tornare a casa. Cos\u00ec avvenne, e prima di partire il serpente gli don\u00f2 moltissimi oggetti preziosi da portare al faraone. Cos\u00ec egli fece ritorno in Egitto, mentre l'isola con il serpente scomparirono, e il faraone lo accolse benevolmente, facendolo addirittura entrare a far parte della proprio corte.\nLe parole dell'amico per\u00f2 non sortiscono l'effetto sperato, e il racconto termina con le parole sconsolate del protagonista, cosciente della rovinosa sorte alla quale sta andando incontro."}
{"id": "1889759", "revid": "762947", "url": "https://it.wikipedia.org/wiki?curid=1889759", "title": "Andrea Molino (musicista)", "text": "Biografia.\nDal 1996 al 2007 \u00e8 stato direttore musicale della Pocket Opera Company di Norimberga e direttore artistico di Fabrica Musica (2000-2006).\nNel 1997, come direttore musicale della Pocket Opera Company di Norimberga, ha diretto la prima di \"Unreported inbound Palermo\" di Alessandro Melchiorre e nel 2000 la prima versione scenica di \"Surrogate Cities\" di Heiner Goebbels.\nNel suo ruolo di direttore artistico di Fabrica Musica, ha curato vari progetti. \"CREDO\", teatro musicale multimediale sul tema dei conflitti etnici e religiosi, ha debuttato nell'aprile 2004 allo Staatstheater Karlsruhe ed \u00e8 stato quindi presentato alla Stazione Termini di Roma con l'Orchestra del Maggio Musicale Fiorentino, sempre sotto la sua direzione, in occasione del Summit Mondiale dei Premi Nobel per la Pace; nel luglio 2005 ha poi inaugurato il Queensland Music Festival, in Australia. \"WINNERS\", sul tema \"vincitori e vinti\", ha debuttato sotto la sua direzione nel luglio 2006 al Brisbane Festival, in Australia, per poi essere presentato in prima europea l'ottobre 2006 a Parigi nella Grande Salle del Centro Georges Pompidou.\nLa prima mondiale del concerto scenico multimediale \"un Temps v\u00e9cu, ou qui pourrait l'\u00eatre\" ha avuto luogo nel giugno 2008 presso Le Fresnoy, a Lille, dove Molino \u00e8 stato \u201cArtiste Invit\u00e9\u201d per la stagione 2007-2008.\nNell'ottobre 2009 ha assunto la direzione artistica del World Venice Forum di Venezia. Nel concerto di chiusura alla Basilica dei Frari ha diretto l'Orchestra della Fenice nel suo concerto multimediale \"Of Flowers And Flames\", in occasione del 25\u00ba anniversario della tragedia di Bhopal, in India. La prima di \"Three Mile Island\", sull'incidente nucleare in Pennsylvania nel 1979, \u00e8 avvenuta nel marzo 2012 allo ZKM - Centre for Arts and Media a Karlsruhe con i Neue Vocalsolisten Stuttgart e il Klangforum Wien. Il progetto ha ricevuto il Music Theatre Now Award 2012.\nLa sua ultima opera, \"- qui non c'\u00e8 perch\u00e9 -\", \u00e8 andata in scena al Teatro Comunale di Bologna nell'aprile 2014; \u00e8 stata ripresa a maggio 2015 a \"deSingel\" di Anversa per \"Vlaamse Opera\" (\"Opera XXI Festival\").\n\"I want the things\", scritto per David Moss (musicista), \u00e8 stato presentato nel 2020 dall'Abbey Theatre di Dublino nell'ambito del progetto \"Dear Ireland\".\nCome direttore d\u2019orchestra ha diretto \"Wozzeck\" di Alban Berg con la regia di William Kentridge e \"Il Naso\" di Dmitrij \u0160ostakovi\u010d per la regia di Barrie Kosky per Opera Australia alla Sydney Opera House, la prima mondiale di \"The Cellist\" di Cathy Marston alla Royal Opera House a Londra, \"Kr\u00f2l Roger\" di Szymanowski all'Opera Reale di Stoccolma, un programma Mahler-Messiaen-Strauss alla Hamer Hall di Melbourne con Thomas Hampson e la Melbourne Symphony Orchestra e \"Carmen\" al Th\u00e9\u00e2tre du Capitole de Toulouse. Per Opera Australia in precedenza aveva diretto tra l'altro il \"Kr\u00f2l Roger\" con la regia di Kasper Holten (Green Room Award 2018), \"Carmen\", \"Tosca\" e \"La boh\u00e8me\" (quest'ultima come Gala di Capodanno 2015 alla Sydney Opera House), \"Macbeth\" e \"Un Ballo in Maschera\" (con la regia di \u00c0lex Oll\u00e9 - La Fura dels Baus).\nAl Gran Teatro La Fenice di Venezia ha inaugurato la stagione sinfonica 2010 con la prima del \"Requiem\" di Bruno Maderna; alla Fenice aveva inaugurato la Biennale Musica 2005 con \"Surrogate Cities\" di Heiner Goebbels e diretto le prime del \"Signor Goldoni\" di Luca Mosca e de \"Il Killer di Parole\" di Claudio Ambrosini. Ha diretto l'Orchestra del Maggio Musicale Fiorentino, l'Orchestre Philharmonique de Bruxelles, la Badische Staatskapelle Karlsruhe, i Bochumer Symphoniker, i Dresdner Sinfoniker, la BBC SSO di Glasgow, la Royal Swedish Orchestra di Stoccolma, l'Orchestre national du Capitole de Toulouse, l'Orchestre nationa de Lyon, l'Orchestre Symphonique et Lyrique di Nancy, la Melbourne Symphony Orchestra, la Queensland Symphony Orchestra all'Edinburgh International Festival, Konzerthaus di Vienna, Sydney Festival, Berliner Festspiele / M\u00e4rz Musik alla Philharmonie di Berlino, Queensland Music Festival, Brisbane Festival, Teatro Comunale (Bologna), Teatro dell'Opera di Roma, Op\u00e9ra national de Nancy, Staatstheater Darmstadt, Romaeuropa Festival, Schauspielhaus di Zurigo, Biennale di Zagabria, Musik der Jahrhunderte a Stoccarda, Festspielhaus Hellerau a Dresda.\nLe sue registrazioni sono pubblicate in CD e DVD tra l'altro da Stradivarius, Milano, Na\u00efve, Parigi, ECM, Monaco di Baviera, e ABC Classics, Sydney. Le sue composizioni sono pubblicate da RAI Trade, Nuova Stradivarius e Ricordi."}
{"id": "1889761", "revid": "124507692", "url": "https://it.wikipedia.org/wiki?curid=1889761", "title": "Bosco dei Poeti", "text": "Il Bosco dei Poeti \u00e8 un'area naturale di interesse artistico e culturale situata tra il comune di Dolc\u00e8 e la sua frazione Peri. \u00c8 stato fondato nel 2003 da LOME, al secolo Lorenzo Menguzzato. \nAll'interno di questo bosco, dell'imponente dimensione di 130 ettari, vi sono 12 km di sentieri e sono esposte oltre 1000 opere di circa 600 artisti italiani e internazionali. Tra le personalit\u00e0 che hanno donato opere al Bosco dei Poeti vi sono Karol Wojtyla, il Dalai Lama, Alda Merini, Andrea Zanzotto, Nanni Balestrini.\nLa pietra del Dalai Lama e quella di Karol Wojty\u0142a.\nAll'inizio dei sentieri del Bosco dei Poeti vi sono due importanti opere di interesse storico e culturale. Sono due differenti pietre, posizionate a poca distanza l'una dall'altra, sulle quali sono incise due poesie donate personalmente dal Dalai Lama e da Karol Wojty\u0142a."}
{"id": "1889763", "revid": "287204", "url": "https://it.wikipedia.org/wiki?curid=1889763", "title": "Aftermath", "text": ""}
{"id": "1889771", "revid": "1154737", "url": "https://it.wikipedia.org/wiki?curid=1889771", "title": "Riserva naturale speciale della Val Sarmassa", "text": "La Riserva naturale speciale della Val Sarmassa, istituita nel 1993, \u00e8 una riserva regionale sita in provincia di Asti, nei comuni di Vinchio, Vaglio Serra e Incisa Scapaccino. Copre una superficie di oltre 200 ettari, ed \u00e8 compresa tra i 153 ed i 276 metri sul livello del mare di altitudine.\nFauna.\nSono presenti nel territorio della riserva numerose specie animali: nel sottobosco \u00e8 possibile rintracciare scoiattolo, moscardino, lepre, volpe e riccio, mentre nelle zone umide quali il lago Blu si ritrovano vari anfibi e libellule.\nUpupa, picchio, ghiandaia e gruccione sono invece alcuni degli uccelli presenti nel parco.\nGeologia.\nL'area della riserva rientra nel Bacino Pliocenico Astigiano; conchiglie marine fossili sono facilmente rinvenibili nei numerosi affioramenti argillosi e sabbiosi.\nStoria.\nL'area deve il suo nome al popolo dei Sarmati che nell'antichit\u00e0 visse in questi luoghi; abitata dapprima da popolazioni preistoriche, la cui presenza \u00e8 testimoniata dal ritrovamento in zona di oggetti in pietra, l'area fu poi occupata da trib\u00f9 celto-liguri e dai suddetti Sarmati, in seguito conquistati dai Romani."}
{"id": "1889774", "revid": "184755", "url": "https://it.wikipedia.org/wiki?curid=1889774", "title": "Torta mantovana", "text": "La torta mantovana (PAT) \u00e8 un dolce il cui nome non \u00e8 legato al territorio bens\u00ec, probabilmente, a vicende storiche. \u00c8 un dolce tipico della cucina mantovana ed \u00e8 relativamente diffuso in Toscana e la zona tradizionale di produzione \u00e8 Prato. Famosa \u00e8 quella sfornata dallo stesso biscottificio che produce i Biscotti di Prato. \u00c8 un dolce a pasta soffice e profumata, di un colore giallo intenso, ricca di mandorle, burro e spolverata abbondantemente di zucchero a velo.\n\u00c8 ottima come dessert ma anche come dolce da prima colazione o da merenda.\nLa si accompagna benissimo con il caff\u00e8, il latte o il t\u00e8.\nLeggende e storia.\nGli eventi che riconducono al nome sono legati ad una vicenda che ha per met\u00e0 il sapore di leggenda e per met\u00e0 quello della storia. Si racconta che la ricetta della \"mantovana\" fosse un lascito, alla corte De'Medici, di Isabella d'Este che a 16 anni, nel 1490, spos\u00f2 Francesco II Gonzaga, divenendo cos\u00ec Marchesa di Mantova.\nLa Marchesa nel 1514 fu ospite di papa Leone X a Roma, citt\u00e0 in cui torn\u00f2 pi\u00f9 volte negli anni a venire.\nIn quelle occasioni Isabella d'Este scelse Firenze come citt\u00e0 di transito.\nPrato, come la citt\u00e0 di Mantova, fu dominio dei longobardi: potrebbe essere un'altra spiegazione del nome, ricondotto a quel particolare periodo storico.\nUn'altra teoria sull'origine del nome narra che nel 1875 due suore di Mantova in pellegrinaggio verso Roma per il Giubileo furono ospitate da Antonio Mattei, e queste per ringraziarlo gli donarono la ricetta della torta Mantovana.\nDifferenze.\nLa torta mantovana non \u00e8 assolutamente da confondere con la sbrisolona, del tutto diversa nella forma e in molti ingredienti, oltre che per zona di produzione che \u00e8 quella di Mantova."}
{"id": "1889775", "revid": "1964990", "url": "https://it.wikipedia.org/wiki?curid=1889775", "title": "Nazionale di beach soccer dell'Italia", "text": "La nazionale di beach soccer dell'Italia \u00e8 la selezione maschile italiana di beach soccer, facente parte del \"Club Italia\" in seno alla Federazione Italiana Giuoco Calcio. Rappresenta l'Italia nelle competizioni ufficiali o amichevoli riservate a squadre nazionali.\nLa nazionale italiana ha vinto l'Euro Beach Soccer League nel 2005 nel 2018 e nello stesso torneo ha raggiunto per due volte il secondo posto (1998, 2010), tre volte il terzo (2001, 2009, 2012). Al campionato del mondo di beach soccer il miglior risultato raggiunto \u00e8 il secondo posto, nel 2008 e nel 2019. Ai Giochi europei ha ottenuto la medaglia d'argento nel 2015 a Baku. Nel medesimo anno la nazionale ha partecipato ai Giochi del Mediterraneo sulla spiaggia, aggiudicandosi la medaglia d'oro.\nRosa.\nLista dei 12 giocatori partecipanti al campionato mondiale di beach soccer 2019.\nCT: Emiliano Del Luca\nGiocatori del passato.\nLista composta da ex-giocatori professionisti di calcio o da giocatori di beach soccer che hanno totalizzato molte presenze nella rappresentativa nazionale, portandola anche alla vittoria dell'Euro Beach Soccer League.\nPartecipazioni ai tornei internazionali.\nIn questa tabella sono presenti anche le edizioni non organizzate dalla FIFA e anche quelle dove la nazionale italiana non era gestita dalla FIGC.\nStatistiche dettagliate sui tornei internazionali.\nMondiali.\nIn questa tabella sono presenti anche le edizioni non organizzate dalla FIFA e anche quelle dove la nazionale italiana non era gestita dalla FIGC.\nEuropei.\nIn questa tabella sono presenti anche le edizioni dove la nazionale italiana non era gestita dalla FIGC."}
{"id": "1889776", "revid": "83531", "url": "https://it.wikipedia.org/wiki?curid=1889776", "title": "Giro di Polonia 2005", "text": "Il Giro di Polonia 2005, sessantaduesima edizione della corsa, si svolse in sette tappe dal 12 al 18 settembre 2005, per un percorso totale di 1246,5 km. Fu vinto dal lussemburghese Kim Kirchen che termin\u00f2 la gara in 32h11'58\".\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Team Miche e Intel-Action."}
{"id": "1889778", "revid": "125194275", "url": "https://it.wikipedia.org/wiki?curid=1889778", "title": "Mac OS X Snow Leopard", "text": "Mac OS X 10.6 Snow Leopard (ossia leopardo delle nevi) \u00e8 la settima versione di Mac OS X, sviluppata da Apple. Il SO \u00e8 stato presentato dal CEO Steve Jobs al Keynote del giugno 2009 a San Francisco durante il WWDC; contestualmente \u00e8 stata distribuita un'anteprima per sviluppatori. Prende il posto della versione Mac OS X Leopard e dopo circa 2 anni \u00e8 stato sostituito da Mac OS X Lion.\nStoria.\nNel giugno 2009, nel corso della Worldwide Developers Conference 2009, Snow Leopard \u00e8 stato presentato ufficialmente e ne \u00e8 stata annunciata la distribuzione per il mese di settembre del 2009. In seguito a un pi\u00f9 veloce sviluppo e alla \"release\" della versione Golden Master nello stesso mese di agosto 2009, Apple ha scelto il 28 agosto 2009 come data di distribuzione del nuovo OS. Il 24 agosto 2009 l'Apple Store ha presentato Mac OS X Snow Leopard nelle versioni client e server. \u00c8 possibile acquistare una copia di Mac OS X Snow Leopard Server a 499 euro senza limiti di uso per i client. Le ordinazioni sono state attivate da quello stesso giorno.\nDescrizione.\nEssendo stato pubblicizzato come un perfezionamento di Leopard, Il sistema operativo \u00e8 stato messo in vendita a 18\u20ac (49\u20ac per la versione Family Pack da cinque licenze) contro i tradizionali 129\u20ac dei nuovi sistemi operativi Apple. La versione stand-alone completa, per chi aggiorna da Mac OS X 10.4 Tiger, \u00e8 stata inclusa nel Mac Box Set insieme a iLife 2009 (la suite per l'elaborazione dei dati multimediali digitali) e iWork 2009 (la suite per ufficio di Apple) a 169\u20ac (229\u20ac per la versione Family Pack).Questa versione del sistema non \u00e8 focalizzata sull'introduzione di nuove funzionalit\u00e0, ma piuttosto sul miglioramento delle prestazioni, dell'efficienza e nella riduzione dello spazio occupato su disco. Molte app fornite con il sistema sono state riscritte per sfruttare meglio l'hardware moderno. Sono stati creati nuovi framework, come OpenCL che consente agli sviluppatori di sfruttare la scheda grafica nelle loro apps. Inoltre, Snow Leopard si pu\u00f2 installare soltanto sui computer Macintosh con processore Intel, pur consentendo tramite rosetta l'esecuzione di app compilate per i processori PowerPC.\nRequisiti di sistema.\nApple ha pubblicato i seguenti requisiti di sistema di base per Snow Leopard, anche se per certe specifiche app come il supporto all'accelerazione hardware H.264 in QuickTime ed OpenCL, siano richieste GPU con architettura a degli shader unificati (NVIDIA Geforce 8600M GT, GeForce 8800 GT, GeForce 8800 GTS, Geforce 9400M, GeForce 9600M GT, GeForce GT 120, GeForce GT 130. ATI Radeon 4850, Radeon 4870):\nSnow Leopard non supporta i Mac basati su architettura PowerPC (per esempio Power Macintosh, PowerBook, iBook, iMac (G3, G4 e G5), eMac e Mac mini precedenti al 2006)."}
{"id": "1889780", "revid": "7", "url": "https://it.wikipedia.org/wiki?curid=1889780", "title": "Castello Bricherasio di Fubine", "text": ""}
{"id": "1889820", "revid": "838137", "url": "https://it.wikipedia.org/wiki?curid=1889820", "title": "Fight (gruppo musicale)", "text": "I Fight furono un gruppo heavy metal formato nel 1993 in Arizona, Stati Uniti, dal frontman dei Judas Priest Rob Halford.\nLa band anglo-americana, venne fondata dal cantante dei Judas Priest Rob Halford, personaggio leggendario nella storia dell'heavy metal, dopo alcuni diverbi con la sua band storica. Il gruppo prese le distanze dall'heavy metal classico e tecnico dei Priest, prendendo spunto dallo stile dei Pantera, il groove metal, che in quel periodo ottenne particolari consensi all'interno della scena heavy metal.\nStoria.\nTerminato il tour di \"Painkiller\", nei Judas Priest sorsero forti dissidi che culminarono con l'inaspettata uscita di Halford dal gruppo. Esistevano diverse versioni: si dice che abbandon\u00f2 per le condizioni fisiche non buone dovute all'incidente di Toronto, inoltre \u00e8 stato detto che and\u00f2 via perch\u00e9 sconvolto dal suicidio dei due fans dei Judas Priest, infine si vocifera che lasci\u00f2 il gruppo perch\u00e9 stavano circolando troppe voci sulla sua omosessualit\u00e0 (che verr\u00e0 rivelata, dallo stesso cantante, nel 1998). Il 3 marzo 1992 Halford sfrutt\u00f2 l'opportunit\u00e0 di raggiungere i Pantera in concerto al locale Irvine Meadows in California dove assieme suonarono le reinterpretazioni dei Judas Priest \"\"Grinder\" e \"Metal Gods\". Questi di risposta collaborarono con il cantante alla composizione di una traccia chiamata \"Light Comes Out Of Black\"\"\n. Registrata a Dallas, la traccia verr\u00e0 inclusa nella colonna sonora del film \"\" in luglio. Ispirato dal nuovo stile dei Pantera, il cantante decise di fondare un nuovo progetto, portando con s\u00e9 il batterista Scott Travis (prima di entrare nei Priest, questo era stato membro degli Hawk, Racer X e The Scream). Il resto della formazione venne composta da Brian Tilse alla chitarra e Jay Jay (vero nome John Brown) al basso, mentre alla seconda chitarra figurava Russ Parrish, chitarrista proveniente da un progetto del bassista dei Dokken Jeff Pilson chiamato War &amp; Peace (in seguito Parrish suoner\u00e0 negli Steel Panther. Jay Jay, era all'epoca impegnato in un altro progetto parallelo, i Satanic Industries Ltd., un gruppo industrial metal con cui aveva inciso un disco omonimo nel 1993. Jay Jay incontr\u00f2 Rob grazie alla sua attivit\u00e0 di tatuatore al HTC Precision Piercing di Phoenix, Arizona, quando gli disegno alcuni tatuaggi. Questa formazione incise delle demo al Vintage Sound Studio di Phoenix, trovando presto un accordo discografico con la Epic Records. In seguito il gruppo debutt\u00f2 live al Mason Jar di Phoenix, Arizona nell'agosto 1993. L'album di debutto \"War of Worlds\", pubblicato nel settembre 1993, prendeva strade separate dal classico stile dei Judas Priest. Halford abbass\u00f2 di tono la sua voce, cos\u00ec come le chitarre, semplificando anche la struttura dei brani. Le tracce erano state registrate ai Wisseloord Studios di Hilversum, Paesi Bassi sotto la produzione dello stesso Halford e Attie Bauw. Molti criticarono questo lavoro per essere semplicemente una copia dello stile dei Pantera, tuttavia il gruppo riusc\u00ec a conquistare una buona fetta di sostenitori. \"War Of Words\" entr\u00f2 nelle classifiche statunitensi piazzandosi al n\u00b0 83, mentre Attie Bauw ricevette un paio di nomination ai Grammy Awards per \"Producer of the Year\" e \"Best Engineered Album\". I tour ebbero inizio a Francoforte, Germania il 19 ottobre, supportati dai The Organization. Le date in Inghilterra furono senza supporto al Nottingham Rock City al Astoria 2 di Londra, dove vennero per\u00f2 mal accolti da alcuni fans dei Priest. Il cantante reag\u00ec criticando i media britannici. Negli States Halford venne invece accolto positivamente, intraprendendo una serie di date nel ruolo di \"headliner\" con i Cathedral l'11 novembre al Chance di Poughkeepsie, New York. Il \"Nailed To The Road\" tour, al fianco dei Voivod, ebbe luogo al Sunset Strip di Orlando, Florida il 6 gennaio. Seguirono altre date in Giappone, Australia e Sud America. Russ Parrish abbandon\u00f2 presto la formazione per raggiungere il cantante dei Racer X Jeff Martin ed il chitarrista Paul Gilbert in una reinterpretazione band glam chiamata The Electric Fence. Halford arruol\u00f2 il nativo di Tucson Robby Lochner, per il resto del tour. La nuova formazione debutt\u00f2 durante alcune date negli USA al fianco degli Anthrax in aprile. In luglio il gruppo venne invitato a far parte del Summer Shit tour con i Metallica e i Suicidal Tendencies. Il 21 agosto, al Bicentennial Park di Miami, Florida i Metallica diedero l'addio al tour con i Fight invitandoli sul palco durante la loro performance suonando la reinterpretazione dei Judas Priest \"Rapid Fire\". Una volta completate le date, Lochner intraprese la carriera solista.\nNel gennaio 1994 segu\u00ec la pubblicazione del EP \"Mutations\" comprendente remix e tracce live, inclusa la reinterpretazione dei Judas Priest \"Freewheel Burning\". Halford in questo periodo diede una mano alla thrash metal band Allegiance ad emergere, assicurando loro un contratto con la Polygram per il loro debutto \"D.E.S.T.I.T.U.T.I.O.N.\" (1994). Verso la fine dello stesso 1994, Halford prese parte ad un progetto chiamato \"Bullring Brummies\", fondato unicamente per partecipare al tribute album dei Black Sabbath \". Questo progetto era composto dalla sezione ritmica dei Sabbath con Geezer Butler al basso e Bill Ward alla batteria, Wino degli The Obsessed e Jimmy Wood all'armonica, per registrare il brano \"The Wizard\"\". I Fight riapparirono verso la fine del 1994 con un nuovo singolo natalizio trasmesso nelle radio dal titolo di \"Christmas Ride\".\nNell'aprile 1995 il gruppo pass\u00f2 alla pubblicazione del secondo album \"A Small Deadly Space\", che non ottenne buone posizioni nelle classifiche americane piazzandosi al n\u00b0 120. Questo album vedeva l'entrata del nuovo chitarrista ritmico Mark Chaussee. Per questo lavoro la band opt\u00f2 per collaborare nuovamente con il produttore Attie Bauw. Poco prima della pubblicazione del disco, il 12 marzo, Halford partecip\u00f2 al concerto di beneficenza LIFEbeat al Los Angeles Palladium, cantando i brani dei Judas Priest \"\"Rapid Fire\" e \"Solar Angels\"\" con gli Anthrax."}
{"id": "1889825", "revid": "339392", "url": "https://it.wikipedia.org/wiki?curid=1889825", "title": "Franchi (armi)", "text": ""}
{"id": "1889832", "revid": "767487", "url": "https://it.wikipedia.org/wiki?curid=1889832", "title": "Aaron Gillespie", "text": "Biografia.\nGli Underoath.\nAaron nacque in Florida in una famiglia profondamente cristiana. Da bambino frequent\u00f2 scuole private, e crescendo fu sempre membro attivo della Chiesa.\nAll'et\u00e0 di 14 anni, gli venne proposto di suonare la batteria per una band in formazione, quella che poi verr\u00e0 conosciuta come Underoath, dopo che il padre dell'ex chitarrista Luke Morton lo vide suonare in chiesa.\nNel 2002, viene posto in commercio il primo album degli Underoath (\"The Changing of Times\") con Gillespie anche alla seconda voce, aggiungendo un tocco di melodia ai brani cantati fino a quel momento solo in scream.\nL'album \"They're Only Chasing Safety\" pubblicato dagli Underoath nel 2004, \u00e8 stato scritto per la maggior parte da Gillespie, a proposito di una sua relazione conclusa durata quattro anni. In un'intervista concessa ad Alternative Press, disse: \"Penso che sarei morto se non avessi scritto quelle canzoni. Ho pensato di aver rovinato la vita di qualcun altro. \u00c8 difficile da spiegare, ma non puoi far finta che vada tutto bene e andare avanti e sposarti.\"\nThe Almost.\nGillespie \u00e8 il cantante anche del suo progetto parallelo \"The Almost\". L'album di debutto, \"Southern Weather\", \u00e8 uscito il 3 aprile 2007, ma \u00e8 stato registrato un anno prima. Gillespie ha registrato le parti di tutti gli strumenti, tranne il basso in alcune tracce, nelle quali ha suonato il bassista (e cantante) dei The Starting Line, Kenny Vasoli.\nDurante il tour del 2007 degli Underoath, nella data di Las Vegas Gillespie ha dovuto essere ricoverato d'urgenza per un'infezione alla mano. Invece di cancellare alcuni show, gli Underoath hanno chiesto a Kenny Bozich, batterista degli Almost, di sostituirlo, e Timothy McTague (chitarrista degli Underoath) ha fatto le sue parti vocali.\nVita privata.\nSi \u00e8 sposato con Jamie Anne Robertson il 25 novembre 2006, e si \u00e8 trasferito con lei a Salt Lake City, in Utah, per stare vicini alla famiglia di lei. Pi\u00f9 avanti, Aaron e Jamie sono tornati in Florida, e attualmente vivono a Tarpon Springs."}
{"id": "1889841", "revid": "599013", "url": "https://it.wikipedia.org/wiki?curid=1889841", "title": "Alhassane Keita", "text": "Carriera.\nEsordisce in Marocco con l'Olympique de Khouribga. Nel 2001 si trasferisce in Svizzera nel Zurigo. Qui resta per cinque stagioni nelle quali conta 131 presenze e 58 reti, laureandosi miglior marcatore nella stagione 2005-2006, culminata nella conquista del titolo da parte del club tigurino. Nel 2006 si trasferisce in Arabia Saudita nell'Al-Ittihad, dove resta per due stagioni mettendo a segno 28 reti. Nel 2008 viene acquistato dal Maiorca, dove conta 47 presenze e 8 gol. Nel 2010 si trasferisce in prestito per la stagione 2010-2011 al Real Valladolid.\nNel gennaio del 2011 annulla il suo contratto con il Real Valladolid e firma un contratto con l'Al-Shabab, ritornando quindi in Arabia Saudita. Sempre nel 2011 rescinde il suo contratto con l'Al-Shabab per trasferirsi negli Emirati Arabi Uniti, militando nelle file dell'Emirates Club. Dopo essere tornato in Svizzera nel 2013, al San Gallo, il 31 dicembre 2014 rescinde il contratto con il club elvetico e vola negli Stati Uniti al Jacksonville"}
{"id": "1889842", "revid": "767487", "url": "https://it.wikipedia.org/wiki?curid=1889842", "title": "Cheratosi", "text": "Il termine cheratosi indica l'alterazione dell'epidermide, che, per via dell'ispessimento del tessuto, raggiunge un livello sopraelevato rispetto alla cute circostante, dal colorito bruno-grigiastro, dall'aspetto verrucoso; solitamente coperta da una grossa crosta grassa di facile asportazione.\nCaratteristiche.\nLa cheratosi si differenzia in congenite (dovute a ittiosi), e secondarie a micosi ed eczemi; accompagnano il processo di invecchiamento dell'organismo.\nLe lesioni cheratosiche compaiono solitamente su volto, dorso e mani di individui anziani con cute seborroica, determinando la cheratosi seborroica. Da sottolineare, invece, anche l'alta percentuale di riscontro tra marinai e contadini che, per doveri professionali, sono soggetti a lungo all'azione radiativa del sole con conseguente cheratosi solare. A causa di una possibile degenerazione del fenomeno in corni cutanei o epiteliomi, la cheratosi dev'essere asportata chirurgicamente e seguita da un esame istologico per verificare lo stato del tessuto."}
{"id": "1889844", "revid": "2160814", "url": "https://it.wikipedia.org/wiki?curid=1889844", "title": "Teodoro Gaza", "text": "Biografia.\nA parte la nascita a Tessalonica e l'alto livello di istruzione, non sappiamo quasi nulla della vita di Teodoro Gaza prima della sua venuta in Italia nel 1440, quando si pensa avesse l'et\u00e0 di circa 25 anni. Sbarcato a Palermo, fu poi a Pisa, Pavia, Milano e Mantova, lavorando come amanuense e insegnante di greco. Dal 1446 al 1449 fu all'Universit\u00e0 di Ferrara, come studente di medicina e docente di letteratura greca (fu anche rettore dell'Universit\u00e0, ma all'epoca si trattava di una carica ricoperta da uno studente). Gli studi di medicina non si conclusero con la laurea, ma l'insegnamento ebbe grande successo, procurandogli vari inviti. Nel 1449 accett\u00f2 di raggiungere la corte papale del pontefice Niccol\u00f2 V, dove si trovava gi\u00e0 il cardinale Bessarione e dove inizi\u00f2 la sua fortunata attivit\u00e0 di traduttore. Nel 1455 si trasfer\u00ec a Napoli, chiamato alla corte di Alfonso il Magnanimo. Dopo la morte del sovrano, nel 1458, soggiorn\u00f2 in varie localit\u00e0 dell'Italia meridionale prima di tornare a Roma, dove rimase fino al 1474. L'anno successivo si ritir\u00f2 a Policastro, e pi\u00f9 precisamente nella Badia di San Giovanni a Piro, nella quale fu procuratore e fattore generale, donatagli dal Bessarione intorno al 1462, dove mor\u00ec. Qui nel 1466, il 7 ottobre, scrisse gli Statuti della Terra di S. Giovanni a Piro, capitoli che costituirono il diritto positivo dell'Abbazia e dell'Universit\u00e0 della Terra di S. Giovanni a Piro. Le sue ossa riposavano nella chiesa del Cenobio di S. Giovanni Battista, la cui lapide marmorea nel 1700 fu trasferita nella Chiesa Matrice di S. Pietro, dove \u00e8 tuttora (spoglia di caratteri poich\u00e9 logorati dal passo dei fedeli).\nGaza insegnante, grammatico e filosofo.\nTeodoro Gaza dette un importante contributo alla diffusione in Italia della conoscenza della cultura greca non solo con le sue lezioni di letteratura greca, ma anche compilando, forse gi\u00e0 negli anni ferraresi, una grammatica greca (\"\u0393\u03c1\u03b1\u03bc\u03bc\u03b1\u03c4\u03b9\u03ba\u1f74 \u03b5\u1f30\u03c3\u03b1\u03b3\u03c9\u03b3\u03ae\", \"Introduzione alla grammatica\") in quattro libri, che ebbe grande successo. Fu inoltre autore di varie opere filosofiche nelle quali illustr\u00f2 e difese le posizioni aristoteliche.\nLe traduzioni.\nGaza si specializz\u00f2 nella traduzione di testi scientifici, facendo conoscere in particolare, per la prima volta in occidente, le opere zoologiche di Aristotele e quelle botaniche di Teofrasto, influenzando cos\u00ec notevolmente lo sviluppo delle scienze biologiche dei secoli XV e XVI. Le sue traduzioni includono:\nSpesso le traduzioni non si attenevano strettamente ai manoscritti usati, ma emendavano (il pi\u00f9 delle volte felicemente) il testo. Teodoro di Gaza tradusse anche dal latino in greco il \"De senectute\" e il \"Somnium Scipionis\" di Cicerone."}
{"id": "1889854", "revid": "135224", "url": "https://it.wikipedia.org/wiki?curid=1889854", "title": "Benelli M4", "text": ""}
{"id": "1889857", "revid": "135224", "url": "https://it.wikipedia.org/wiki?curid=1889857", "title": "Ghost Recon Advanced Warfighter 2", "text": ""}
{"id": "1889862", "revid": "31789", "url": "https://it.wikipedia.org/wiki?curid=1889862", "title": "Old Bailey", "text": "Old Bailey, anche conosciuto con il nome di Central Criminal Court, \u00e8 un edificio nel centro di Londra che insieme ad altri ospita la Corte della Corona e il tribunale penale centrale di Londra, che giudica i principali casi criminali della Grande Londra e, in via eccezionale, di altre parti dell'Inghilterra. Sorge nel luogo nel quale si trovava la Prigione medievale di Newgate, in una strada denominata \"Old Bailey\", che segue il percorso delle mura fortificate della City (dette \"bailey\") e che ha dato il nome alla corte.\nSi trova tra Holborn Circus e la Cattedrale di Saint Paul.\nStoria.\nLa corte originale medioevale era situata presso le mura occidentali della City, ma venne distrutta dal grande incendio di Londra nel 1666. Venne ricostruita nel 1673, in un edificio a tre piani di tipo Open Air, per evitare che uno spazio chiuso aumentasse la propagazione di malattie come il tifo, che era diffuso tra i prigionieri.\nNel 1743 venne ristrutturata e fu nuovamente racchiusa la corte con le mura e venne costituito un passaggio per collegare la corte con la prigione di Newgate per facilitare il passaggio dei prigionieri. A causa della nuova struttura chiusa il pericolo di epidemie aument\u00f2, e nel 1750 il tifo uccise sessanta persone.\nNel 1774 venne nuovamente ricostruita, con l'aggiunta di una seconda corte nel 1824. Nel 1834 venne chiamata \"Central Criminal Court\" (\"Tribunale Penale Centrale\") e venne estesa la sua giurisdizione.\nInizialmente la corte si occupava solo dei crimini commessi nella capitale ma nel 1856, l'ostilit\u00e0 dell'opinione pubblica verso il dottor William Palmer, accusato di omicidio e avvelenamento, fece temere che nello Staffordshire, la sua contea, non potesse avvenire un processo equo. A causa di questo il Parlamento eman\u00f2 il \"Central Criminal Court Act\" del 1856, che stabilisce che un reato commesso al di fuori del territorio di Londra pu\u00f2, se necessario, essere giudicato all'Old Bailey.\nL'attuale edificio risale al 1902 (fu aperto ufficialmente il 27 febbraio 1907), e venne disegnato da E.W. Mountford. Costruito sul sito della prigione di Newgate, dopo che quest'ultima venne demolita per fare spazio alla Corte. Sopra l'ingresso principale vi \u00e8 la seguente scritta:\nIl palazzo venne personalmente inaugurato dal re Edoardo VII.\nSulla cupola che sormonta il tribunale \u00e8 presente la statua della Giustizia, creata dallo scultore inglese Frederick Pomeroy. La statua raffigura la personificazione della Giustizia, ovvero una donna che tiene una spada nella mano destra e una bilancia nella mano sinistra (da notare che a differenza della personificazione comune, la donna non \u00e8 bendata).\nDurante la battaglia d'Inghilterra, nella Seconda guerra mondiale, l'Old Bailey venne bombardato e danneggiato gravemente. All'inizio degli anni '50 venne ricostruito e restaurato e nel 1952 venne nuovamente riaperto l'interno della Hall principale.\nDal 1968 al 1972 venne costruito il nuovo \"South Block\", progettato dagli architetti Donald McMorran e George Whitby, contenente tribunali pi\u00f9 moderni. La famosa facciata dell'edificio contiene il portone principale che attualmente non \u00e8 utilizzato a causa degli attentati dell'IRA.\nL'entrata principale dell'edificio viene utilizzata solo in occasione di visite del \"Lord Mayor\" (il sindaco) o dei monarchi. L'entrata normalmente utilizzata si trova sul lato sud.\nGiudici.\nI giudici dell'Old Bailey vengono chiamati con i titoli di \"\"My Lord\" o \"My Lady\"\", sia che si tratti di giudici dell'Alta Corte o di giudici circoscrizionali o di \"recorders\". Il Lord Mayor of the City of London e l'aldermanno della City of London hanno la possibilit\u00e0 di seguire i processi sedendosi negli stessi scranni dei giudici, non potendo per\u00f2 partecipare al dibattito. Il giudice permanente pi\u00f9 anziano viene nominato \"Recorder of London\", ed il suo sostituto \"Common Serjeant of London\"."}
{"id": "1889873", "revid": "33689", "url": "https://it.wikipedia.org/wiki?curid=1889873", "title": "Spy vs. Spy", "text": "Spy vs. Spy (letteralmente \"Spia contro spia\") \u00e8 un fumetto statunitense, senza parole e in bianco e nero, pubblicato sulla rivista Mad Magazine a partire dal 1961, ideato dal disegnatore cubano Antonio Prohias. I protagonisti sono appunto due spie che cercano di eliminarsi a vicenda utilizzando armi sofisticate; spesso i duelli mostrano un notevole grado di umorismo.\nDal 1997 il fumetto \u00e8 disegnato da Peter Kuper.\nStoria della pubblicazione.\nAntonio Prohias, prolifico fumettista cubano noto per la sua satira politica, emigr\u00f2 negli Stati Uniti il 1\u00ba maggio 1960, tre giorni prima che il governo di Fidel Castro nazionalizzasse l'ultima stampa libera cubana. Egli ha cercato lavoro nella sua professione e si rec\u00f2 agli uffici della rivista Mad Magazine a New York. Venne assunto a seguito del successo del prototipo del suo primo fumetto \"Spy vs. Spy\", una satira sulla guerra fredda.\nProh\u00edas complet\u00f2 un totale di 241 strisce per la rivista Mad, che ebbero un grande successo, l'ultima che apparve appartenente all'autore originale \u00e8 nel numero # 269 (marzo 1987), ma apparvero anche in alcune tavole domenicali. \"Wiliam Gaines\" per\u00f2 obblig\u00f2 l'autore a censurare una delle sue strisce (rivista numero #84 del gennaio 1964) perch\u00e9 si vedono le spie bere alcolici e fumare (Gaines aveva una forte presa di posizione contro il fumo).\nProh\u00edas alla fine si ritir\u00f2 per motivi di salute, e mor\u00ec all'et\u00e0 di 77 anni il 24 febbraio 1998 a causa del cancro, ma le strisce continuarono, da parte di Peter Kuper.\nPersonaggi.\nIl fumetto presenta sempre due spie completamente identiche, fatta eccezione per il fatto che uno \u00e8 sempre vestito di bianco, e l'altro di nero. La coppia \u00e8 costantemente in guerra, utilizzando una variet\u00e0 di trappole per danneggiarsi a vicenda. La vittoria delle spie \u00e8 alternata in tutte le strisce.\nNel 1962, nella rivista numero #73 di \"Mad Magazine\", la striscia \u00e8 stata ribattezzata \"Spy vs Spy vs Spy\", in quanto ha fatto debutto una terza spia, ovvero una donna vestita di grigio. La \"spia Grigia\" \u00e8 apparsa solo di recente, ma ha sempre trionfato, con l'infatuazione delle spie in bianco e nero a suo vantaggio.\nProh\u00edas ha dichiarato: \"La spia femmina ha rappresentato la neutralit\u00e0. Lei avrebbe deciso per la spia bianca e quella in nero, e ha anche aggiunto un po' di equilibrio e variet\u00e0 alla base della \"formula\" del fumetto\".\nL'ultima apparizione della spia grigia \u00e8 stata nella rivista numero #99 (dicembre 1995).\nAltri media.\nSerie animata.\nLa striscia a fumetti fu trasformata successivamente in una serie di cartoni animati omonimi, trasmessi in Italia nel corso del 2001 all'interno del rinato programma \"Candid Camera\". Nel 2011 le spie sono poi apparse nella serie televisiva \"Mad\" di Cartoon Network, ancora inedita in Italia.\nVideogiochi.\nI protagonisti della striscia sono apparsi anche in una serie di videogiochi:\nAltro.\nTra gli svariati oggetti di merchandising raffiguranti le due celebri spie si contano gadget come figurine, magliette, action figure, staction figure e peluche, oltre ad un omonimo gioco da tavolo pubblicato dalla Milton Bradley Company.\nLe due spie sono protagoniste di alcune pubblicit\u00e0 della bevanda Mountain Dew del 2004, in cui fanno continuamente guerra per ottenerla.\n\"Spy vs. Spy\" \u00e8 anche il nome di un album di John Zorn, di una canzone del chitarrista John Scofield, e di una band australiana ska."}
{"id": "1889874", "revid": "22475", "url": "https://it.wikipedia.org/wiki?curid=1889874", "title": "Spy vs Spy", "text": ""}
{"id": "1889875", "revid": "110157", "url": "https://it.wikipedia.org/wiki?curid=1889875", "title": "Benelli Armi", "text": "La Benelli Armi Spa \u00e8 un'azienda italiana produttrice di armi da fuoco con sede in Urbino (Provincia di Pesaro e Urbino).\nFondata nel 1967, \u00e8 specializzata nella produzione di fucili semiautomatici per uso venatorio, sportivo e per la difesa ed esporta in 78 Stati del mondo.\nStoria.\nGli inizi.\nL'azienda nasce nel 1967 per iniziativa di Giovanni Benelli, secondogenito della omonima famiglia. Insieme con il fratello Giuseppe, nel 1911 Giovanni Benelli aveva dato vita alla Benelli moto. Qualche anno dopo, agli inizi degli anni Venti, ancora giovane si cimenta anche nel campo della produzione armiera costruendo artigianalmente, pezzo per pezzo, una doppietta a cani esterni.\nNel 1941 nella fabbrica pesarese di motociclette viene realizzato il primo semiautomatico calibro 12 con castello in speciale lega leggera a base di alluminio; il fucile \u00e8 coperto da quattro brevetti.\nGiovanni Benelli pensa anche ad una versione calibro 16 del prototipo; doppietta e semiautomatico resteranno per\u00f2 dei prototipi senza mai giungere alla fase della produzione anche se questa fu avviata nel 1960.\nGli anni Sessanta e il 121: una nuova era.\nAl 1960 infatti risale la messa a punto del sistema inerziale Benelli, ideato dal meccanico progettista bolognese Bruno Civolani. L'intuizione su cui Benelli scommette \u00e8 quella appunto di sfruttare l'inerzia delle masse anzich\u00e9 il tradizionale meccanismo a presa di gas, assicurando un cinematismo molto pi\u00f9 rapido. La nuova arma sviluppata da questo progetto, come recitava il claim di uno spot degli anni '70, era in grado di sparare cinque colpi in meno di un secondo, dimostrandosi l'automatico pi\u00f9 veloce al mondo. Il primo modello prodotto \u00e8 il 121, considerato il precursore di molte innovazioni tecnologiche e da molti addetti ai lavori ritenuto il miglior semiautomatico mai costruito. L'idea convince i Benelli, che di l\u00ec a poco aprono il nuovo stabilimento della Benelli Armi a Urbino, un capannone incassato in un vallone dove arriva la linea ferroviaria da Fano, perfettamente mimetizzato rispetto allo splendore rinascimentale del nucleo storico urbinate.\nGli anni Settanta.\nCon l'introduzione del sistema a svincolo inerziale, sottoposto nel corso degli anni a continue migliorie tecniche, Benelli acquisisce un ruolo fondamentale nell'evoluzione del semiautomatico. Dal capostipite, il 121, discende nel 1978 una nuova serie di semiautomatici: la SL80, che comprende il 121, il 123, lo Special 80 e l'Extra Lusso. Nel 1975 l'azienda approda in Spagna, dove apre uno stabilimento oggi conosciuto sotto il nome BBI (Beretta Benelli Iberica).\nGli anni Ottanta.\nNel 1983 il Benelli Montefeltro (dal nome della regione storica a cavallo tra le Marche, l'Emilia-Romagna e la Toscana e del Duca di Urbino, Federico da Montefeltro); il Benelli Raffaello, omaggio al pittore urbinate Raffaello Sanzio, fucile che vede la luce nel 1987.\nGli anni Ottanta, segnano per\u00f2 anche un periodo di svolta. \u00c8 infatti il 1983 quando la propriet\u00e0 dell'azienda, dopo una fase di difficolt\u00e0, passa dalla famiglia Benelli alla Beretta, dal 1995 Beretta Holding.\nGli anni Novanta.\nNel 1992 viene realizzato il prodotto Super Black Eagle, seguito, nel 1997, dal Centro, un'evoluzione del Super 90. Sempre nel 1997 nella casa urbinate viene introdotto il Banco di prova nazionale, uno strumento che serve a validare i fucili certificandone direttamente in loco la qualit\u00e0, la sicurezza e la funzionalit\u00e0. Nello stesso anno apre i battenti la gemella americana dell'azienda, la Benelli Usa.\nGli anni Duemila: la fornitura ai Marines americani.\nAd inizio anni duemila si verifica la vittoria dell'appalto per la fornitura al Corpo dei Marines americani. \u00c8 il Benelli M4 Super 90 a convincere i Marines Usa grazie alla sua resistenza, al funzionamento a presa di gas (Argo) e alle capacit\u00e0 di adattamento in situazioni estreme. Ad adottarlo sono in realt\u00e0 tutte le branche dell'esercito, tanto che il semiautomatico va ad integrare tutto il combat shotgun in servizio. Per i 40 anni di attivit\u00e0 dell'azienda viene realizzato un fucile chiamato Bimillionaire.\nLo stabilimento.\nLa Benelli ha sede ancor oggi nella citt\u00e0 rinascimentale di Urbino, nelle Marche. Lo stabilimento, ampliato pi\u00f9 volte, \u00e8 in grado di impiegare 280 dipendenti, con un indotto che coinvolge circa 3.000 addetti.\nTecnologie e brevetti.\nInerziale.\nIl sistema inerziale, a firma dell'ingegner Bruno Civolani: risale al 1966, un anno prima che la fabbrica Benelli aprisse. L'intuizione fu quella di sfruttare l'energia del rinculo, grazie all'otturatore che rimane fermo subito dopo lo sparo e che si apre solo quando le pressioni in canna hanno raggiunto valori di sicurezza, per completare i cinematismi necessari al riarmo. Nell'otturatore \u00e8 presente una robusta molla, appositamente tarata per il lavoro che deve svolgere, che assolve a tutte le funzioni del fucile. L'energia del rinculo viene prima immagazzinata dalla molla e poi riutilizzata per l'estrazione ed espulsione dei bossoli spenti, l'armamento del cane, l'introduzione di una nuova cartuccia, la chiusura dell'otturatore.\nLa modernit\u00e0 di questo sistema era data in primo luogo dal fatto di conferire all'arma una rapidit\u00e0 fino ad allora sconosciuta, tanto che il record che fu fatto (un cacciatore dipendente dell'azienda fu in grado di sparare nel 1969 cinque colpi in meno di un secondo, il tutto cronometrato da 5 giornalisti) ne conferma la velocit\u00e0. Inoltre riduceva l'usura del fucile, consentendo al tempo stesso operazioni di pulizia meno frequenti. Infine dotava l'arma di una duttilit\u00e0 estrema nello sparo di una vasta gamma di cartucce.\nVinci Inertia System.\nIl brevetto che porta questo nome \u201cfirma\u201d un modulo otturatore che raggruppa in un unico insieme tutte le funzioni necessarie per il completo ciclo di riarmo. Rispetto ai tradizionali semiautomatici inerziali Benelli il Vinci Inertia System ha tutta la massa per il funzionamento inerziale concentrata nell'otturatore, che trova posto all'interno del modulo canna. Tutti i particolari che costituiscono il gruppo otturatore e che sono in movimento rispetto all'arma, si muovono assialmente al modulo canna. Ci\u00f2 consente di avere un miglior bilanciamento ed una maggiore stabilit\u00e0 dell'arma all'atto dello sparo, assicurando maggiore affidabilit\u00e0 di funzionamento grazie alla semplicit\u00e0 del sistema.\nComfortech System.\nIl Comfortech System \u00e8 il primo sistema al mondo capace di assorbire parte dell'energia sprigionata al momento dello sparo. La geometria della calciatura e i materiali utilizzati permettono infatti di contenere l'urto prima che arrivi alla spalla del cacciatore. Consente inoltre di ammorbidire la spinta del rinculo e facilita il raggiungimento di migliori performance di tiro.\nProgressive Comfort.\n\u00c8 un sistema utilizzato per la calciatura, l'evoluzione tecnologica del Comfortech System: agisce come un ammortizzatore. Il dispositivo sfrutta la stessa logica del sistema Comfortech, ma permette di avere un fucile molto pi\u00f9 confortevole. Progressive Comfort consente infatti di assorbire il rinculo del fucile contro la spalla a seconda della grammatura della cartuccia che si spara. Un sistema ma altamente sensibile che grazie ad un meccanismo ad alette collegato direttamente al calciolo che si deforma progressivamente, assorbe gran parte dell'energia cinetica sprigionata dopo lo sparo.\nA.R.G.O..\nAuto Regulating Gas Operated \u00e8 il sistema, che presiede al meccanismo di funzionamento a presa di gas, impiegato nei modelli Argo e M4. Costituito da un gruppo a presa di gas contenente un pistone a corsa breve, A.R.G.O. \u00e8 posto sotto la canna, in prossimit\u00e0 della camera di scoppio, cos\u00ec da sfruttare i gas pi\u00f9 caldi e a pressione maggiore. I gas sprigionati dalla canna in questo modo si espandono accelerando la corsa del pistone che va contemporaneamente ad urtare contro il perno di spinta otturatore trasmettendo allo stesso un impulso sufficiente a farlo arrestare. Questo sistema serve a garantire precisione di tiro, affidabilit\u00e0 e durata nel tempo del fucile.\nCrio System.\nL'impiego della criogenia, trattamento diffuso soprattutto nel settore aerospazioale e in quello della strumentazione chirurgica, riguarda la canna e lo strozzatore dei fucili Benelli, questi componenti vengono trattati termicamente venendo messi all'interno di apposite celle frigorifere. Il Crio system consente di contenere e uniformare le vibrazioni e le dilatazioni al momento dello sparo. L'applicazione di questa tecnica sullo strozzatore serve invece ad evitare la deformazione dei pallini di piombo dovuta alla presenza di addensamenti.\nProdotti.\nSerie Limitate.\nIl 1981 segna l'anno di esordio delle prime serie limitate, con le quali Benelli commemora anniversari e importanti avvenimenti. Il primo fucile di questo tipo, realizzato nel quinto centenario dalla morte di Federico da Montefeltro, \u00e8 il \u201cFederico Duca di Urbino\u201d. Degli 11 esemplari uno viene donato al re di Spagna Juan Carlos. Il 1992 \u00e8 invece la volta del \u201cColombo\u201d, prodotto in mille esemplari, dedicato alla scoperta dell'America. Tre anni dopo, siamo nel 1995, la Benelli commemora il Rinascimento, con un semiautomatico che ricorda proprio quella felice fase storica urbinate e che riporta inciso nella carcassa lo stemma del Ducato. Nel trentennale dell'azienda \u00e8 invece \u201cGiubileo\u201d a celebrare la ricorrenza. Nel 1998 \u00e8 ancora Federico il protagonista: l'omonimo semiautomatico riproduce infatti un'incisione con l'inconfondibile profilo del Duca. Il 1999 \u00e8 l'anno del \u201cMillionaire\u201d, voluto per celebrare il milionesimo semiautomatico della casa urbinate, una serie ripresa almeno concettualmente dal \u201cBimillionaire\u201d, che nel 2007 celebra i 40 anni di attivit\u00e0 e i due milioni di fucili prodotti. Nel 2004 Benelli decide di dedicare un pezzo unico a Roberto Baggio. Pensato per celebrare il palmar\u00e8s del giocatore, il fucile viene denominato \u201cBaggio\u201d. Altro esemplare realizzato in serie limitata, con una tiratura di 350 copie, in calibro 12 e 20, \u00e8 il \u201cDynamic\u201d. Gli ultimi pezzi in serie limitata sono la carabina \u201cArgoE Limited edition\u201d, il \u201cSuper Black Eagle II\u201d e il \u201cRaffaello Arabesque\u201d in calibro 12 e 20.\nCuriosit\u00e0.\nIl logo.\nNei primi anni a comparire sui fucili e nelle campagne pubblicitarie il logo era un leone, inserito all'interno di una ghirlanda. Negli anni successivi la rappresentazione del logo ha subito modifiche. Dal 1989 il caratteristico fucile semiautomatico stilizzato \u00e8 diventato il modo di comunicare l'azienda e il suo prodotto. Nelle ultime rivisitazioni il campo di sfondo ha assunto il colore rosso.\nCinema.\nI fucili e le pistole Benelli sono protagonisti anche in molte opere cinematografiche. Nel corso degli anni sono numerose le pellicole in cui compaiono le armi della casa urbinate. In \u201c2 Fast 2 Furious\u201d troviamo il Benelli M1 Super 90, semiautomatico dalla canna liscia. La stessa arma compare in \u201cFace/Off\u201d, in \u201cPredator 2\u201d, in \u201cStreet Kings\u201d, in \u201cAlien Nation\u201d, in \u201cL.A. Takedown\u201d, in \u201cMarked for Death\u201d, in \u201cThe Gataway\u201d e anche in \u201cThe Dark Knight\u201d. Nel 1995, per \u201cBatman Forever\u201d, era stato scelta la pistola Benelli MP95E.\nAnche la B76, la piccola semiautomatica di casa Benelli, \u00e8 presente in \u201cDouble Team\u201d e \u201cBlack Out\u201d. Nel 1990, in \u201cRobocop 2\u201d, compare l'M3. Otto anni pi\u00f9 tardi la stessa arma viene scelta per \u201cBlade\u201d. Per il fucile a pompa Benelli i titoli non finiscono qui: lo si ritrova infatti in \u201cEraser\u201d, in \u201cMr. &amp; Mrs. Smith\u201d e in \u201cAttack Force\u201d.\nL'elenco prosegue con il modello M4: appare nel 2006 in \u201cMiami Vice\u201d, e poi, dopo altri passaggi cinematografici, in \u201cKillers\u201d e in John Wick Capitolo 2 con Keanu Reeves. Il Benelli Nova, fucile usato sia per la caccia sia dalle Forze dell'Ordine, compare nel 2013, in \u201cFast &amp; Furious 6\u201d.\nVideogiochi.\nNel 1998 l'M1 viene scelto per \u201cJurassic Park: Traspasser\u201d sviluppato dalla DreamWorks Interactive. I prodotti dell'azione compaiono poi in \u201cRainbow Six\u201d, \u201cGlobal Operation\u201d, \u201cCombat Arms\u201d, \u201cAliens: Colonial Marines\u201d, \u201cResident Evil\u201d e \u201cResident Evil 2\u201d.\nSport.\nIl russo Aleksej Klimov ha conquistato il record olimpico a Londra nel 2012 e per quattro anni consecutivi (dal 2008 al 2011) l'oro nella Coppa del mondo di tiro dai 25 metri impugnando una pistola Benelli MP 90 S WC. Kira Mozgalova vanta nel suo palmares l'oro nella Coppa del mondo di Monaco del 2010; Jasna \u0160ekari\u0107 \u00e8 stata per diversi anni oro nella Coppa del Mondo, argento alle Olimpiadi di Sydney del 2000 e, nel 2013, il bronzo nella finale dei giochi del Mediterraneo in Turchia.\nFanno parte del team Benelli anche Luigi Silvestroni, dal 1998 campione Italiano shotgun a squadre nella categoria Limited Pump e pi\u00f9 volte vincitore dell'oro nel Campionato Europeo (categoria manual); Paolo Zambai, vincitore di venti medaglie tra ori e argenti; Davide Cerrato 3\u00ba classificato a squadre nella categoria standard ai campionati mondiali di Debrecen; Bruno La Bruna, campione italiano nella categoria Shootgun Modif cal. 12 nel 2013; Alberto Cardinali, vincitore dell'oro nei Campionati italiani del 2003; Dino Briganti, Giancarlo Iori, portacolori della Benelli nella categoria disabili e doppio oro nei Campionati italiani 2010 per il tiro con pistola da fuoco MP 90s. Altri sportivi che fanno parte del team Benelli sono Francesca Cartoni, Mariana Quintanilla, Massimo Ciccioli."}
{"id": "1889888", "revid": "56818", "url": "https://it.wikipedia.org/wiki?curid=1889888", "title": "Pino wollemi", "text": ""}
{"id": "1889890", "revid": "547034", "url": "https://it.wikipedia.org/wiki?curid=1889890", "title": "Sinngedichte", "text": "Sinngedichte (Epigrammi) op. 1, \u00e8 un valzer di Johann Strauss (figlio).\nQuando la stampa viennese diede l'annuncio che Johann Strauss jr., lo sconosciuto figlio di Johann Strauss padre, il 15 ottobre 1844 avrebbe debuttato come compositore e direttore d'orchestra intrig\u00f2 molto il pubblico viennese che attese con ansia il giorno del debutto, specialmente perch\u00e9 come luogo era stato scelto il \"Casin\u00f2 Dommayer\" di Hietzing, locale in cui Strauss padre si esibiva regolarmente.\nDopo aver ottenuto il permesso dal consiglio municipale di Vienna, il 5 settembre 1844, per \"Esibirmi con un'orchestra da 12 a 15 elementi in locali e al \"Casin\u00f2 Dommayer\" di Hietzing che gi\u00e0 mi ha assicurato di poter tenere spettacoli musicali non appena avr\u00f2 creato una mia orchestra\", il diciottenne Johann Strauss reclut\u00f2 i membri della sua orchestra alla taverna \"Zur Stadt Belgrad\" nel sobborgo di Josefstadt.\nFu cos\u00ec che il 15 ottobre 1844 Johann Strauss jr. fece il suo debutto nel mondo musicale esibendosi con la sua orchestra al \"Casin\u00f2 Dommayer\" davanti ad un pubblico di circa 600 persone.\nNaturalmente non vi fu molto interesse per le interpretazioni che il ragazzo diede delle opere di suo padre, Auber, Franz von Supp\u00e9 e Giacomo Meyerbeer, il pubblico voleva sentire le composizioni del giovane musicista.\nIl pubblico non fu deluso e ciascuno dei quattro brani scritti appositamente per l'occasione fu accolto da un tripudio di applausi e da numerose richieste di bis.\nL'editore di Johann, Pietro Mechetti, successivamente annot\u00f2 i numeri delle 4 opere in ordine inverso a quello in cui i lavori furono eseguiti: \"Gunstwerber\" op. 4, valzer, \"Herzenslust\" op. 3, polka, \"Debut-Quadrille\" op. 2, \"Sinngedichte\" op. 1, valzer."}
{"id": "1889901", "revid": "6923", "url": "https://it.wikipedia.org/wiki?curid=1889901", "title": "Odeon di Agrippa", "text": "L'\"Odeon\" di Agrippa fu un \"od\u00e9on\" (sala per concerti e conferenze) collocato al centro dell'antica agor\u00e0 di Atene e costruito nel 16-14 a.C. come dono alla citt\u00e0 da parte di Agrippa, amico e genero di Augusto. Gli Ateniesi avevano poi dedicato ad Agrippa un monumento collocato all'ingresso dei Propilei dell'Acropoli.\nL'edificio dell'odeon occupava parte dell'antica piazza, nel luogo dove tra il VI e il V secolo a.C. si trovava la cosiddetta \"Orchestra\", andata in disuso dopo la costruzione del teatro di Dioniso. La contemporanea costruzione della nuova agor\u00e0 romana aveva reso inoltre possibile ridurre l'ampiezza dell'antica piazza del mercato.\nAveva pianta rettangolare (51,40\u00a0m x 43.20\u00a0m) e poteva ospitare circa 1000 spettatori su diciannove file di sedili disposte in una cavea divisa in settori e che manteneva la forma circolare, all'interno dello spazio rettangolare della sala. Comprendeva inoltre un palcoscenico rialzato, con una scena decorata da erme in marmi colorati con teste in marmo bianco, e un'orchestra pavimentata in marmi colorati. Riceveva luce da aperture praticate nella parte alta dei muri e da un doppio colonnato con sei grandi colonne corinzie aperto sul retro.\nAll'esterno era circondato su tre lati da un criptoportico sotterraneo, sormontato da portici (\"stoai\") ed era decorato con pilastri corinzi. La facciata sul lato nord fu decorata con sostegni costituiti da pilastri a cui si addossavano statue di giganti (anguipedi, ossia con estremit\u00e0 inferiori serpentiformi al posto delle gambe) e tritoni (con code di pesce al posto delle gambe); i torsi derivano dalle sculture frontonali del Partenone.\nL'ingresso si trovava originariamente sul lato sud, dalla terrazza dove si trovava la Sto\u00e0 di mezzo, mentre sul lato opposto settentrionale un piccolo ingresso dava accesso al palcoscenico.\nIl soffitto della sala, ampio 25\u00a0m, croll\u00f2 alla met\u00e0 del II secolo d.C. e l'\"odeon\" con soli 500 posti, l'introduzione di un muro trasversale per il sostegno del tetto.\nIl nuovo edificio venne distrutto durante l'invasione degli Eruli del 267 e al suo posto nel V secolo venne costruito un edificio bizantino, con ambienti, cortili, peristili e terme, variamente interpretato come ginnasio o come sede di una scuola, ovvero come palazzo del governatore bizantino. Il complesso riutilizzava i telamoni dell'edificio pi\u00f9 antico per monumentalizzare l'ingresso.\nLa funzione principale al momento del crollo del tetto doveva essere quella di sala per letture pubbliche, mentre le rappresentazioni musicali si dovevano svolgere nell'odeon di Erode Attico."}
{"id": "1889904", "revid": "709565", "url": "https://it.wikipedia.org/wiki?curid=1889904", "title": "Circle of Life (serie televisiva)", "text": "Circle of Life \u00e8 una serie televisiva tedesca andata in onda per nove stagioni su ARD.\nEpisodi.\nIn Italia, la serie \u00e8 trasmessa da Canale 5 da sabato 7 giugno 2008 dalle ore 09:20 alle 10:20; dal 21 giugno 2008 il sabato e la domenica dalle ore 9:50 alle 10:50."}
{"id": "1889905", "revid": "75435", "url": "https://it.wikipedia.org/wiki?curid=1889905", "title": "Latinismi", "text": ""}
{"id": "1889906", "revid": "125005508", "url": "https://it.wikipedia.org/wiki?curid=1889906", "title": "Benben", "text": "Il Benben, nella mitologia egizia, e pi\u00f9 specificamente nella cosmogonia di Eliopoli (cfr. Enneade), era la collina primigenia che emerse dall'oceano primordiale del Nun, e sulla quale il dio creatore Atum gener\u00f2 se stesso e la prima coppia divina.\nNei Testi delle piramidi, linea 1587, si fa riferimento ad Atum cio\u00e8 \u201ccollina\u201d: si dice che si trasform\u00f2 in una piccola piramide, situata in Annu, il luogo ove si diceva risiedesse.\nLa pietra di Benben.\nBenben, che potrebbe significare \"il radiante\", era una sacra pietra conica venerata nel tempio solare di Eliopoli sulla \"collina di sabbia\" del tempio ove il dio primevo si era manifestato e nel luogo dove cadevano i primi raggi del sole nascente.\nIl medesimo culto era celebrato anche a Napata e nell'oasi di Siwa ove la pietra conica fu, in epoca tarda, paragonata ad un \"umbilicus\".\nSi ricollegava comunque sempre al dio creatore e nella mitologia elaborata dal clero eliopolitano \"\"rappresentava senza dubbio un raggio di sole\". (Gardiner)\"\nSecondo alcune teorie il Benben sarebbe stato un meteorite di composizione ferrosa (siderite) caduto in epoca preistorica.\nModello architettonico.\nVerosimilmente il Benben, visto il suo importante significato religioso, fu il modello di riferimento in varie strutture architettoniche, quali gli obelischi dei templi solari, ad Abu Gurab, la cuspide degli obelischi ed il Pyramidion. Dalla forma conica originale, la pietra, fu trasformata successivamente per esigenze architettoniche in una piccola piramide a base quadrangolare e con cuspide sovente coperta da lamine d'oro.\nMiti e tradizione.\nAl medesimo mito era collegata la fenice, il mitico e favoloso uccello chiamato Benu, anch'esso venerato a Eliopoli, ove si diceva vivesse sul Benben.\nSecondo B. Kemp la relazione tra il Benben, il Benu ed il sole potrebbe essere basata su un'assonanza tipicamente egizia: il sole nascente, \"weben\", proiettava i suoi raggi sul Benben, sul quale viveva il Benu.\nLa linea 600 dei Testi delle Piramidi recita di Atum:\"...tu che sorgi, come il benben, nella Dimora del Benu in Eliopoli...\" (Hart, p.\u00a016).\nAltre citt\u00e0, secondo le proprie cosmogonie, svilupparono diversi miti sulla collina primordiale come a Menfi ove era la personificazione di Tatenen, iniziale dio della terra e di tutto ci\u00f2 che era buono.\nIn un testo tebano del tempio di Khonsu, anch'esso identificato come la collina primieva, il benben si sarebbe formato dalle gocce del seme di Atum, cadute nell'oceano primordiale e che solidificandosi avrebbero formato il primo tumulo contenente al suo interno lo spirito del dio."}
{"id": "1889907", "revid": "767487", "url": "https://it.wikipedia.org/wiki?curid=1889907", "title": "Denis Novato", "text": "Nel 2007 l'album di Walter Ostanek \"Dueling polkas\" di cui \u00e8 coautore ed esecutore \u00e8 stato nominato per il Grammy Award nella categoria \"Polka Album\". Denis Novato \u00e8 anche compositore e insegnante di fisarmonica diatonica.\nNel 2002 forma il gruppo Denis Novato Trio."}
{"id": "1889911", "revid": "36426", "url": "https://it.wikipedia.org/wiki?curid=1889911", "title": "Oratorio del Crocifisso", "text": "L'oratorio del Santissimo Crocifisso \u00e8 un oratorio eretto da Giacomo della Porta in Roma, nel rione Trevi, in piazza dell'Oratorio.\nStoria.\nL'oratorio fu costruito per ospitare le riunioni della Confraternita del Santissimo Crocifisso, sorta all'inizio del XVI secolo come Compagnia, nella chiesa di San Marcello al Corso, a ricordo di un \"prodigio\" ivi manifestatosi nel 1519; la chiesa fu pressoch\u00e9 distrutta da un furioso incendio (a seguito del quale dovette poi essere ristrutturata dal Sansovino e da Antonio da Sangallo), si salv\u00f2 solo una parete che ospitava un crocifisso ligneo del Quattrocento. Il Crocifisso fu poi pi\u00f9 volte portato in processione da San Marcello a San Pietro durante la pestilenza che attinse la Citt\u00e0 negli anni successivi, con ampio seguito devozionale. Racconta l'Armellini che\nNacquero cos\u00ec le processioni del Crocifisso, celebri a Roma, organizzate dalla Confraternita, e che si svolgevano dalla chiesa fino a San Pietro in Vaticano la sera del gioved\u00ec santo, con l'utilizzo di una serie di macchine in legno.\nNel 1562 la Confraternita, approvata da papa Clemente VII nel 1526, decise la costruzione di un nuovo oratorio ed affid\u00f2 la costruzione all'architetto Giacomo della Porta, che port\u00f2 a termine i lavori nel 1568, grazie alle sovvenzioni dei Cardinali Ranuccio e Alessandro Farnese.\nDurante la Repubblica Romana del 1798-99 l'oratorio fu depredato e devastato, e rimase fatiscente per una ventina d'anni. Fu restaurato nel 1821, come ricorda un'epigrafe in loco.\nDescrizione.\nL'interno dell'oratorio si presenta a navata unica. Il soffitto attuale ha sostituito quello realizzato da Flaminio Boulanger, ebenista, nel 1584, e andato distrutto nel XVIII secolo; fu costruito alla fine del XIX secolo e dipinto da Giovanni Gagliardi con un \"Trionfo della Croce\".\nLe pareti ospitano affreschi (\"Storie della croce\") incentrati sul tema della croce e del suo ritrovamento: il ciclo pittorico \u00e8 frutto dell'elaborazione del letterato, amico di Michelangelo, Tommaso de' Cavalieri e realizzato da Girolamo Muziano tra il 1578 e il 1584. All'opera hanno partecipato i maggiori pittori manieristi operanti a Roma alla fine del XVI secolo: Giovanni de Vecchi, il Pomarancio, Cesare Nebbia.\nSull'altare maggiore \u00e8 posta una copia del miracoloso crocifisso di San Marcello al Corso.\nMusica.\nDal tardo Cinquecento l'oratorio del Ss. Crocifisso fu sede di importanti esecuzioni di musica sacra, nel periodo di quaresima e per la festa della Croce, affidate di volta in volta a maestri del calibro di Palestrina, Marenzio e altri. Gi\u00e0 dalla prima met\u00e0 del Seicento vi furono eseguite musiche spirituali di carattere drammatico in forma di dialogo, su soggetti tratti dalla Bibbia, in stile recitativo e su testi in latino, convenzionalmente definiti oratori.\nDelle musiche eseguite poco prima della met\u00e0 del XVII secolo nell'oratorio del Ss. Crocifisso di S. Marcello ci ha lasciato una splendida descrizione Andr\u00e9 Maugars, un gambista francese al servizio del cardinale Richelieu, che soggiorn\u00f2 a Roma nel 1638-39, che vale la pena riportare interamente in traduzione italiana:\nTra i maggiori compositori che collaborarono alle musiche dell'oratorio Ss. Crocifisso di San Marcello vanno ricordati Stefano Landi, Virgilio Mazzocchi, Giacomo Carissimi, Carlo Caproli, Francesco Foggia, Giovanni Bicilli, Alessandro Melani, Bernardo Pasquini, Alessandro Scarlatti, Francesco Gasparini, Tommaso Bernardo Gaffi e altri.\nOrgano a canne.\nIl primo organo a canne dell'oratorio, presente nella chiesa fin dal 1582, venne costruito dall'organaro Francesco Palmieri di Fivizzano ed in seguito fu restaurato nel 1660 da Giuseppe Testa. Sulla cantoria ottocentesca sopra l'ingresso fu collocato un organo costruito da Johannes Conrad Werle nel 1744. Lo strumento \u00e8 stato restaurato nel 1980 da Alfredo Piccinelli.\nL'organo, collocato al centro della cantoria in controfacciata, ha un'unica tastiera di 45 note con prima ottava scavezza e pedaliera scavezza di 9 note costantemente unita al manuale; la trasmissione \u00e8 quella meccanica originale. L'organo presenta l'insolita caratteristica di avere la tastiera collocata nel fianco destro della cassa e non direttamente sotto alla canne di facciata; un sistema di trasmissione mediante rulli di legno collega i tasti ai ventilabri del somiere collocato nella posizione abituale."}
{"id": "1889914", "revid": "110157", "url": "https://it.wikipedia.org/wiki?curid=1889914", "title": "Oratorio del Santissimo Sacramento (Roma)", "text": "La chiesa del Santissimo Sacramento \u00e8 un oratorio di Roma, nel rione Trevi, sito in piazza Poli, lungo via del Tritone.\nStoria e descrizione.\nLa chiesa fu eretta tra il 1576 e il 1596 per la Confraternita del Santissimo Sacramento della vicina Chiesa di Santa Maria in Via; fu restaurata da Carlo Rainaldi nel 1681; fu poi completamente riedificata nel 1727. Quando poi nell'Ottocento fu aperta via del Tritone, fu demolito il fabbricato posto a destra della chiesa, speculare a quello tuttora esistente sul lato sinistro, rompendo in tal modo l'armoniosit\u00e0 della struttura dell'intero complesso.\nL'interno della chiesa \u00e8 ad un'unica navata; conserva affreschi ottocenteschi di Luigi Martinori, conseguenza del restauro operato da Tito Armellini tra il 1865 e il 1867; all'altare maggiore vi \u00e8 un dipinto di Francesco Trevisani raffigurante la \"Sacra Famiglia\"."}
{"id": "1889918", "revid": "726373", "url": "https://it.wikipedia.org/wiki?curid=1889918", "title": "Lady Cop", "text": "Lady Cop \u00e8 una serie televisiva tedesca che \u00e8 andata in onda per sei stagioni su \"Das Erste\"."}
{"id": "1889920", "revid": "63945", "url": "https://it.wikipedia.org/wiki?curid=1889920", "title": "Sidis Reggio Emilia", "text": ""}
{"id": "1889921", "revid": "767487", "url": "https://it.wikipedia.org/wiki?curid=1889921", "title": "Denis Novato Trio", "text": "Il Denis Novato Trio \u00e8 un gruppo musicale sloveno di musica folk, ed \u00e8 composto da Denis Novato (fisarmonica diatonica), Walter Bet (chitarra) e Walter Unterhofer (basso tuba).\nSi \u00e8 formato nei primi anni del ventunesimo secolo sotto la spinta di Denis Novato, virtuoso di fisarmonica diatonica, che ha affiancato l'attivit\u00e0 del gruppo alla propria carriera solista. Il repertorio del gruppo consiste nella rilettura di canzoni popolari italiane, slovene, austriache ed altro.\nNel 2007 hanno collaborato con il cantante bergamasco il Bepi nel realizzare alcune canzoni e partecipando ad alcune tappe del suo tour del 2008."}
{"id": "1889922", "revid": "110157", "url": "https://it.wikipedia.org/wiki?curid=1889922", "title": "Cappella della Madonna dell'Archetto", "text": "La cappella della Madonna dell'Archetto \u00e8 un piccolo oratorio di Roma, nel rione Trevi, in Via di San Marcello 41b. Il nome ufficiale della chiesa \u00e8 chiesa di Santa Maria Causa Nostrae Laetitiae.\nStoria e descrizione.\nQuesta cappella fu costruita nel XIX secolo per ospitare un'antica immagine della Madonna che si venerava sotto un angusto arco di passaggio presso palazzo Savorelli Muti Papazzurri, un tempo palazzo Balestra. Chiuso il vicolo, il marchese Alessandro Savorelli Muti Papazzurri vi fece edificare una piccola cappella ove pose l'immagine dipinta su pietra maiolica nel 1690 dal pittore bolognese Domenico Maria Muratori. L'edificio fu solennemente inaugurato e aperto al pubblico il 31 maggio 1851.\nLa cappella \u00e8 una rara gemma d'architettura neorinascimentale, ricca di marmi preziosi e di metalli, opera dell'architetto Virginio Vespignani; essa contiene pitture di Costantino Brumidi, lo stesso che poi affrescher\u00e0 la cupola del Campidoglio di Washington; sull'altare \u00e8 posta l'immagine della \"Madonna causa nostrae letitiae\".\nTale immagine fu vista ruotare ripetutamente gli occhi il 9 luglio 1796, come affermato da numerosi testimoni e come riportato nel libro \"Gli occhi di Maria\", di Rino Cammilleri e Vittorio Messori.\nUna riproduzione dell'immagine si trova su palazzo Castellani, all'angolo tra piazza di Trevi e via del Lavatore."}
{"id": "1889924", "revid": "1305772", "url": "https://it.wikipedia.org/wiki?curid=1889924", "title": "Bena", "text": "I Bena (o Wabena) sono un gruppo etno-linguistico degli altopiani del distretto di Njombe, nella regione di Iringa, nella Tanzania centro-meridionale. Nel 2001 la popolazione di Bena in Tanzania \u00e8 stata stimata a persone. Condividono numerosi tratti culturali e linguistici con altre etnie dell'area, quali Kingwa, Safwa, Pangwa, Hehe e Sangu.\nEconomia.\nI Bena vivono principalmente di agricoltura. Poich\u00e9 le comunit\u00e0 Bena vivono ad altitudini intorno ai 2000 m, si dedicano alle coltivazioni resistenti al freddo, come patate, grano e mais. Relativamente alla media nazionale, sono un gruppo che gode di una certa ricchezza; le loro comunit\u00e0 sono note, tra l'altro, per le ottime scuole.\nLingua.\nLa lingua bena (o \"kibena\", o \"ekibena\") \u00e8 una lingua appartenente al ceppo delle lingue bantu. Ha un'affinit\u00e0 lessicale del 71% con il pangwa, del 65% con lo hehe, del 55% con il sangu, del 53% con il kinga, del 51% con il wanji e del 47% con il kisi. \u00c8 attualmente oggetto di uno studio di standardizzazione che ha anche lo scopo di definire la sua trascrizione standard. Alcuni tentativi di trascrivere il bena e di definirne un vocabolario standard sono gi\u00e0 stati fatti in passato, ed esiste una traduzione in bena del Nuovo Testamento, compilata nel 1920. Della lingua esistono numerosi dialetti, come Lupembe, Nyikolwe, Mdandu, Makambako e Bena Manga; quest'ultimo \u00e8 un linguaggio derivato dalla fusione di elementi delle lingue bena e kinga.\nReligione.\nNelle comunit\u00e0 Bena coesistono il Cristianesimo e la religione tradizionale. Il cristianesimo fu portato nell'area di Njombe dai missionari tedeschi, e di conseguenza la denominazione pi\u00f9 diffusa \u00e8 quella luterana. \nStoria.\nLe origini e la storia antica dei Bena sono incerti. Presso la foce del fiume Rufiji esiste un gruppo etnico che si autodefinisce \"Bena\", presso i quali sopravvive il ricordo di un'antica migrazione verso gli altopiani di Njombe; questa potrebbe quindi essere la zona d'origine dei moderni Bena. Dallo stesso gruppo migrati dal Rufiji potrebbero discendere anche le etnie pi\u00f9 strettamente correlate ai Bena, come Kingwa, Safwa, Pangwa, Hehe e Sangu."}
{"id": "1889927", "revid": "1573940", "url": "https://it.wikipedia.org/wiki?curid=1889927", "title": "Chiesa di Santa Croce e San Bonaventura dei Lucchesi", "text": "La chiesa della Santa Croce e di San Bonaventura dei Lucchesi \u00e8 una chiesa di Roma, nel rione Trevi, in via dei Lucchesi, tra la Fontana di Trevi e la Pontificia Universit\u00e0 Gregoriana. \u00c8 la chiesa nazionale dei lucchesi residenti a Roma.\nStoria.\nLa chiesa fu costruita nel 1695 su una preesistente chiesa medievale, \"San Nicola de Portiis\" (o \"de Trivio\"), demolita nel 1685, e i cui resti sono visibili nei sotterranei della chiesa attuale. L'antica chiesa, nel 1536 venne concessa da mons. Ludovico De Torres, per interessamento dei Colonna, ai padri cappuccini, che costruirono il loro convento nell'attiguo giardino, e la riedificarono per volere di Gregorio XIII nel 1575, dedicandola a san Bonaventura: la nuova chiesa fu consacrata nel 1580 dal vescovo Bartolomeo Doria. Essendosi poi i cappuccini, nel 1631, trasferiti nel nuovo convento presso Piazza Barberini, Urbano VIII concedette la chiesa ai Lucchesi, i quali avevano nell'Urbe una piccola comunit\u00e0 costituita soprattutto da mercanti e la dedicarono alla Santissima Croce, in virt\u00f9 del culto reso al Volto Santo, antico Crocifisso ligneo venerato tuttora nella Cattedrale di Lucca.\nLa nuova chiesa sorse su disegno di Mattia de Rossi e fu restaurata nel corso dell'Ottocento. L'interno presenta una armoniosa decorazione barocca di marmi e fregi d'oro; nel presbiterio si trova un dipinto raffigurante la \"Madonna di Lucca\".\nAlla chiesa \u00e8 annessa la casa generalizia della Societ\u00e0 di Maria Riparatrice: la chiesa conserva le spoglie della beata Maria di Ges\u00f9, fondatrice della congregazione.\nEssa, un tempo Chiesa Nazionale, \u00e8 ora chiesa regionale dei Lucchesi."}
{"id": "1889929", "revid": "24823", "url": "https://it.wikipedia.org/wiki?curid=1889929", "title": "Retroanalisi", "text": ""}
{"id": "1889931", "revid": "287204", "url": "https://it.wikipedia.org/wiki?curid=1889931", "title": "Chiesa di Santa Maria dell'Umilt\u00e0 (Roma)", "text": "La chiesa di Santa Maria dell'Umilt\u00e0 \u00e8 un luogo di culto cattolico del centro storico di Roma, situato nel rione Trevi, in via dell'Umilt\u00e0.\nStoria e descrizione.\nEssa venne costruita nella prima met\u00e0 del XVII secolo ed ebbe come committente la figlia di Caterina de' Medici, Francesca Baglioni, vedova di Francesco Orsini, che oltre alla chiesa fece costruire anche un annesso convento, destinato in origine alle nobildonne romane cadute in povert\u00e0, ma che col tempo divenne uno dei pi\u00f9 esclusivi conventi della citt\u00e0, ed arriv\u00f2 ad abbracciare l'intero isolato.\nNel 1703 la facciata fu ricostruita da Carlo Fontana. Fu poi rifatta nel 1859 da Andrea Busiri Vici, architetto di Pio IX e principale architetto del Vaticano anche dopo l'Unit\u00e0 d'Italia, inglobandola nella facciata del convento che era stato destinato a convitto e sopraelevato di un piano. Dopo l'Unit\u00e0 infatti chiesa e convento furono affidati alla Congregazione di Propaganda Fide che trasform\u00f2 il convento in convitto per studenti di teologia del Nordamerica. Ancora oggi \u00e8 sede del Pontificio Collegio Nordamericano.\nL'interno della chiesa \u00e8 ad un'unica navata, con decorazioni settecentesche di Carlo Fontana. Vi si possono ammirare:\nNella chiesa \u00e8 presente anche un piccolo organo, di appena 10 registri, di Aristide Cavaill\u00e9-Coll risalente al 1868."}
{"id": "1889934", "revid": "28057", "url": "https://it.wikipedia.org/wiki?curid=1889934", "title": "Chiesa di Santa Maria in Trivio", "text": "La chiesa di Santa Maria in Trivio \u00e8 una chiesa di Roma, nel rione Trevi, in piazza dei Crociferi.\nStoria.\nLa chiesa ebbe anticamente la denominazione di \"Santa Maria in Xenodochio\" o pi\u00f9 semplicemente \"in synodo\", per la vicinanza con l'ospizio per ammalati e pellegrini (xenodochio), fondato secondo la tradizione dal generale di Giustiniano, Belisario, che resse l'Italia dopo averla liberata dai Goti nel 537. La chiesa mantenne questo nome fino al XV secolo, quando venne gradualmente sostituito da quello di \"Santa Maria in Trivio\".\nNel 1535 la chiesa era parrocchia, soppressa nel 1601, ripristinata nel 1669 e definitivamente soppressa da Leone XII nel 1825.\nNel 1571 la chiesa fu affidata all'ordine dei Crociferi, che tra il 1573 e il 1575 fecero ricostruire la chiesa dall'architetto Giacomo Del Duca. Dopo la soppressione dei Crociferi la chiesa pass\u00f2 di mano diverse volte: nel 1657 fu affidata ai Camilliani, che provvidero ad ulteriori lavori di restauro e decorazione; nel 1839 fu affidata ai Caracciolini; infine nel 1854 Pio IX la affid\u00f2 alla Congregazione dei Missionari del Preziosissimo Sangue che ancora oggi la possiedono.\nDescrizione.\nLa facciata della chiesa \u00e8 vivacemente animata da paraste e cornici, e da finestre, targhe e nicchie. L'interno si presenta ad un'unica navata, con abside e otto cappelle laterali, quattro per parte.\nLa volta fu affrescata dal pittore Antonio Gherardi nel 1669-1670, incorniciata da stucchi dorati, con raffigurazioni riguardanti la vita di Maria. Al centro troviamo tre scene: la \"Presentazione di Maria al tempio\", l\"Assunzione\", la \"Circoncisione di Ges\u00f9\". Attorno a queste tre scene centrali, si sviluppano altre raffigurazioni: la \"Nativit\u00e0 della Vergine\", la \"Visita di Elisabetta\", la \"Fuga in Egitto\", la scena di \"Ges\u00f9 fra i dottori nel tempio\", l\"Adorazione dei Magi\", la \"Sacra Famiglia\". La volta \u00e8 stata recentemente restaurata (1999).\nNelle quattro cappelle di destra possiamo ammirare:\nAll'altare maggiore, nell'edicola che sovrasta il tabernacolo, si trova una tavola con \"Madonna col bambino\" (XV secolo), inserita all'interno di una raggiera dorata, sormontata da una corona donata dal Capitolo Vaticano nel 1677.\nNelle quattro cappelle di sinistra possiamo ammirare (risalendo la chiesa verso l'uscita):\nNel soffitto della sacrestia \u00e8 conservato un bel affresco raffigurante il \"Trionfo della croce\", opera di Bartolomeo Morelli del 1674."}
{"id": "1889937", "revid": "92723", "url": "https://it.wikipedia.org/wiki?curid=1889937", "title": "Chiesa di San Nicola da Tolentino (Roma)", "text": "La chiesa di San Nicola da Tolentino \u00e8 luogo di culto cattolico di Roma, nel rione Trevi, nella salita omonima.\nStoria.\nLa chiesa fu eretta dagli Agostiniani scalzi nel 1599, ma fu subito riedificata nel 1654 a spese dei principi Pamphili su disegni del Baratta, mentre la facciata fu realizzata da Francesco Buzio nel 1670.\nDescrizione.\nEsterno.\nLa facciata e la scalinata che la precede, sono state realizzate nel 1670 su progetto di Francesco Buzio.Questa si presenta divisa su due ordini, e tripartita da lesene, controlesene e colonne. L'ordine inferiore presenta nella parte centrale il portale con paraste e architrave che sorreggono il timpano a tutto sesto. Laterali due nicchie vuote con il blasone della famiglia Panphili con le colombe che portano un ramo d'ulivo.\nInterno.\nL'altare maggiore, cos\u00ec come gli altri altari della chiesa, \u00e8 opera di Alessandro Algardi ed \u00e8, secondo l'Armellini (op. cit. p.\u00a0271), \"\u201cun capolavoro di stravaganze secentistiche\u201d\"; sopra l'altare, in una nicchia, vi \u00e8 un gruppo di statue raffiguranti la \"Visione di san Nicola da Tolentino con la Vergine, sant'Agostino e santa Monica\". La \"cappella Gavotti\" \u00e8 opera di Pietro da Cortona, con statue di Antonio Raggi ed Ercole Ferrata. Nella prima cappella a sinistra \u00e8 riprodotto il \"Santo Sepolcro\" di Gerusalemme.\nLa seconda cappella di destra ospita il monumento funebre del cardinale Aghagianian.\nNell'annesso convento, dopo gli agostiniani scalzi, vi dimorarono le monache dette battistine. Vi risiede il Pontificio Collegio Armeno, nel cui rito \u00e8 officiata la chiesa.\nAddossata al collegio, sulla piazza a sinistra della chiesa, si erge un khachkar che commemora il genocidio del popolo armeno. Un'altra analoga stele, ma pi\u00f9 antica, si trova nel chiostro interno del collegio.\nUna targa marmorea \u00e8 stata apposta nel 2006 dal comune di Roma a ricordo delle vittime del Metz Yeghern.\nOrgano a canne.\nCaso assai singolare, \u00e8 il pregiato organo a canne attribuito all\u2019organaro romano Celestino Testa (1629), \u201cpreda bellica\u201d proveniente dalla citt\u00e0 distrutta di Castro, antico feudo fortificato della famiglia Farnese, letteralmente \u201c\"fatta eguagliare al suolo\"\u201d dai Pamphilj sotto il papato di Innocenzo X nel 1649, a pretesto dell\u2019uccisione di monsignor Cristoforo Giarda. L'organo, funzionante, \u00e8 l'unico oggetto sopravvissuto di questa antica citt\u00e0 e dell'antica chiesa di San Savino."}
{"id": "1889942", "revid": "901803", "url": "https://it.wikipedia.org/wiki?curid=1889942", "title": "Chiesa di Santa Rita da Cascia alle Vergini", "text": "La chiesa di Santa Rita da Cascia alle Vergini \u00e8 una chiesa di Roma, nel rione Trevi, in via delle Vergini (angolo via dell'Umilt\u00e0).\nStoria.\n\u00c8 complessa la storia di questa chiesa. Essa fu costruita nel 1615 col titolo di \"Santa Maria delle Vergini\" sul luogo di una preesistente chiesa dallo stesso nome ed affidata alle cure delle monache agostiniane del vicino collegio della Madonna del Rifugio; essa poi venne subito ricostruita (1634-1636) perch\u00e9 troppo piccola per le esigenze del collegio; nel 1660 fu infine ultimato il convento delle monache, sotto la direzione dell'architetto Domenico Castelli. La chiesa, con il monastero, rimase alle Agostiniane fino al 1870, quando fu confiscata dallo Stato italiano, assieme al convento, sconsacrata e destinata a sede dell'Intendenza di Finanza.\nNel 1904, quando la chiesa di Santa Rita da Cascia in Campitelli, alle pendici del Campidoglio, fu smontata per la costruzione del monumento a Vittorio Emanuele II, il tempio venne riaperto al pubblico per ospitare la Confraternita della Santa Spina della Corona di Nostro Signore Ges\u00f9 Cristo e di santa Rita da Cascia che in quello aveva la sua antica sede; cos\u00ec la chiesa fu riconsacrata e dedicata a santa Rita da Cascia.\nDescrizione.\nLa facciata della chiesa (1681) \u00e8 attribuita a Mattia de Rossi, mentre il campanile fu aggiunto nel 1689.\nL'interno della chiesa si presenta a croce greca, con decorazione di epoca barocca; l'affresco della cupola raffigurante la \"Gloria del paradiso\" \u00e8 attribuito a Michelangelo Ricciolini; nella controfacciata si trova un organo in legno scolpito e dorato; a sinistra dell'entrata vi \u00e8 la \"cappella di Lourdes\" costruita a forma di grotta nel 1912.\nUn progetto di modifica della facciata, con l'introduzione di una finestra nelle specchiature laterali, \u00e8 stato approntato dall'architetto Alfredo Coacci nel 1909 per conto dell'allora Camerlengo dell'Arciconfraternita di Santa Rita da Cascia, Domenico Consolini; malgrado tali finestre servissero a dare luce e aria a due degli ambienti di servizio della chiesa, il progetto non pare essere stato mai eseguito."}
{"id": "1889949", "revid": "1573940", "url": "https://it.wikipedia.org/wiki?curid=1889949", "title": "Chiesa dei Santi Claudio e Andrea dei Borgognoni", "text": "La chiesa dei Santi Andrea e Claudio dei Borgognoni \u00e8 un luogo di culto cattolico di Roma, sito nel rione Trevi in piazza San Claudio, adiacente a piazza San Silvestro.\nStoria.\nLa chiesa \u00e8 legata ai Borgognoni che, verso la fine della guerra dei trent'anni, in circa dodicimila emigrarono a Roma, unendosi a una comunit\u00e0 di commercianti e banchieri che pi\u00f9 di cento anni prima si era stabilita nella citt\u00e0 attorno alla attuale via del Corso. I borgognoni nel 1652 si costituirono in confraternita acquistando un oratorio nella zona da loro abitata nei pressi dell'attuale piazza San Silvestro. Nel 1662 accanto alla chiesa fu aperto un ospizio per i pellegrini. Papa Innocenzo XI proclam\u00f2 l'oratorio chiesa nazionale dei Borgognoni.\nNel 1726 fu demolita l'antica chiesa seicentesca e nel giugno del 1728 iniziarono i lavori del nuovo edificio, affidati dapprima a Sebastiano Cipriani e completati poi da Antoine D\u00e9rizet. L'edificio fu consacrato nel 1731 e dedicato ai due santi Claudio, martire del III secolo, e Andrea apostolo. Dal 1886 la chiesa \u00e8 officiata dai padri sacramentini, che vi tengono la \"adorazione solenne\" dell'eucaristia.\n\u00c8 una delle 5 chiese cattoliche francofone di Roma, insieme con Trinit\u00e0 dei Monti, San Luigi dei Francesi, San Nicola dei Lorenesi e Sant\u2019Ivo dei Bretoni.\nDescrizione.\nLa facciata ospita le statue dei due santi protettori della chiesa, \"Sant'Andrea\" di Luca Br\u00e9ton, e \"San Claudio\" di Guglielmo Antonio Grandjacquet, entrambe del 1771.\nL'interno si presenta a croce greca, con cupola emisferica; nei pennacchi sono raffigurati gli stucchi dei \"Quattro evangelisti\"; mentre nei quattro archi su cui appoggia la cupola vi sono stucchi di \"Angeli\", allegorie della Passione, della Speranza e della Fede.\nSull'altare maggiore una scultura in bronzo raffigurante il \"Globo terrestre\" fa da trono all'esposizione eucaristica all'interno di una raggiera dorata; sopra la raggiera, un affresco di Antonio Bicchierai che raffigura \"L'Eterno benedicente\". Nel coretto alla sua sinistra si trova l'organo a canne, opera di Carlo Vegezzi-Bossi (1910).\nNella cappella laterale sinistra vi \u00e8 l'urna in marmi policromi, opera di Corrado Mezzana, con le spoglie di Pierre-Julien Eymard, fondatore dei padri sacramentini. Sopra l'altare vi \u00e8 una tela di Placido Costanzi che raffigura una \"Visione di san Carlo Borromeo cui appare un santo vestito di bianco\" (1731). Ai lati della cappella dipinti moderni del 1939.\nNella cappella laterale destra, dedicata a san Giuseppe, vi sono opere moderne di Cleto Luzzi (1949), con \"Sogno di san Giuseppe\" e \"Fuga in Egitto\", mentre sull'altare troneggia un \"San Giuseppe tra due angeli\" di Guido Francisci."}
{"id": "1889954", "revid": "7", "url": "https://it.wikipedia.org/wiki?curid=1889954", "title": "Sofia di Bricherasio", "text": ""}
{"id": "1889958", "revid": "92723", "url": "https://it.wikipedia.org/wiki?curid=1889958", "title": "Chiesa dei Santi Vincenzo e Anastasio a Trevi", "text": "La chiesa dei Santi Vincenzo e Anastasio \u00e8 un luogo di culto cattolico di Roma, situata nel rione Trevi, posta in piazza di Trevi, adiacente alla famosissima omonima fontana settecentesca.\nStoria.\nQuesta chiesa conobbe nel corso della sua storia diverse denominazioni:\nLa chiesa dunque ha un'origine medievale. Essa viene annoverata fra le filiali di San Silvestro in Capite in una bolla di papa Giovanni XII del 962. \u00c8 menzionata pure nei cataloghi del XV secolo. Dal XVI secolo in poi ha assunto la duplice denominazione dei Santi Vincenzo ed Anastasio.\nUna caratteristica speciale della chiesa \u00e8 l'imponente facciata, u. un. realizzato in travertino. La soluzione edilizia posta in angolo si apre fantasiosamente sulla piazza. Una disposizione di colonne corinzie composta da due coppie di colonne messe insieme sottolinea la facciata verticale, e contrasta con le cornici sfalsate orizzontali ed i motivi dei timpani. Nonostante l'imponenza dell'effetto colonna, la facciata \u00e8 allentata da inserimenti figurativi nella zona superiore. Anche la misura di sfalsare il timpano superiore in tre forme appare efficace.\nDue trabeazioni sovrapposte a quella principale, tutte e tre con frontoni arcuati, angolati o spezzati, concentrano l'attenzione sulla riccamente scultorea campata centrale dei due piani della facciata, in una composizione teatrale \"pi\u00f9 curiosa che esemplare\" che trov\u00f2 pochi imitatori. Il suo denso ammasso di colonne corinzie, dieci nell'ordine inferiore e sei in alto, fanno un totale, con le colonne che fiancheggiano il finestrone del livello superiore, diciotto colonne corinzie completamente disimpegnate, facendo s\u00ec che i burloni romani soprannominassero la facciata il canneto, \"il canneto\" .\nL'odierna chiesa barocca fu costruita da Martino Longhi il Giovane tra il 1644 e il 1650 per il cardinale Giulio Mazzarino, il quale volle sulla facciata non solo il suo busto, ma anche quello di Ortensia Mancini, sua nipote, \"protetta\" di diversi regnanti europei dell'epoca. \u00c8 l'unico caso in Roma della presenza di una laica nella facciata di una chiesa. Inoltre, sulla sommit\u00e0 della facciata, lo stemma del Cardinale committente \u00e8 sostenuto da due fanciulle a petto nudo. E questo \u00e8 ancor pi\u00f9 raro per una chiesa a Roma.\nAttualmente la chiesa fa parte del Fondo per gli Edifici di Culto (F.E.C.) dello Stato Italiano. Questa chiesa \u00e8 stata donata da Giovanni Paolo II agli ortodossi bulgari nel 2002.\nDescrizione.\nLa facciata, su due ordini, \u00e8 tra le pi\u00f9 caratteristiche della Roma barocca per la forte concentrazione (da alcuni critici ritenuta persino eccessiva) di colonne ed edicole verso la parte mediana del prospetto, al fine di sottolineare l'asse centrale del tempio secondo i canoni scaturiti dopo la Controriforma.\nL'interno si presenta ad una sola navata, con tre cappelle per lato. All'altare maggiore un dipinto di Francesco Pascucci con il \"Martirio dei santi Vincenzo e Anastasio\".\nNella chiesa fu sepolto imbalsamato il grafico e incisore trasteverino Bartolomeo Pinelli (1835), ma senza monumento e lapide riconoscitiva, cosicch\u00e9 ancora oggi non \u00e8 possibile ritrovare tracce della sua sepoltura. L'Istituto nazionale di studi romani pose nella chiesa una lapide, per memoria, nel 1933.\nInterno.\nL'interno \u00e8 a navata unica con tre cappelle laterali per lato. L'altare maggiore \u00e8 sovrastato da una tela di Francesco Pascucci raffigurante il martirio di San Vincenzo e Sant'Anastasio.\nBartolomeo Pinelli, insieme alla principessa Z\u00e9na\u00efde Volkonskij nata principessa Belosselskij Belozerskij, suo marito e sua sorella, sono sepolti nella chiesa.\nL'interno \u00e8 stato ridisegnato con un'iconostasi secondo il culto ortodosso."}
{"id": "1889963", "revid": "16758", "url": "https://it.wikipedia.org/wiki?curid=1889963", "title": "Nikolaus Bacher", "text": ""}
{"id": "1889964", "revid": "16758", "url": "https://it.wikipedia.org/wiki?curid=1889964", "title": "Nicol\u00f2 Bacher", "text": ""}
{"id": "1889965", "revid": "287204", "url": "https://it.wikipedia.org/wiki?curid=1889965", "title": "Micura de Ru", "text": ""}
{"id": "1889973", "revid": "392652", "url": "https://it.wikipedia.org/wiki?curid=1889973", "title": "Re del mare", "text": "Re del Mare (norreno: S\u00e6konungr) \u00e8 il nome dato dai Vichinghi al pi\u00f9 potente capitano (o ad uno dei pi\u00f9 potenti capitani) dei pirati del tempo.\nI Re del Mare potevano essere dei veri re, di Svezia (come Yngvi e J\u00f6rundr), di Danimarca o di Norvegia, o dei figli di re (come Refil), ma potevano anche essere persone che non avevano nulla sulla terraferma, come Hj\u00f6rvard l'Ylfing.\nNelle saghe norrene, questi uomini senza casa sulla terra potevano diventare cos\u00ec potenti da sottomettere un paese e diventare loro stessi re. Due esempio sono S\u00f6lve, che uccise il re svedese \u00d6sten, e Haki, che uccise il re svedese Hugleikr. Tuttavia, in entrambi i casi essi persero il potere per mancanza di sostegno popolare.\nElenco dei Re del Mare.\nEcco l'elenco dei 75 Re del Mare secondo il \"Nafna\u00feulur\" (strofe 1-5):"}
{"id": "1889975", "revid": "114325", "url": "https://it.wikipedia.org/wiki?curid=1889975", "title": "Re del Mare", "text": ""}
{"id": "1889976", "revid": "114325", "url": "https://it.wikipedia.org/wiki?curid=1889976", "title": "S\u00e6konungr", "text": ""}
{"id": "1889977", "revid": "114325", "url": "https://it.wikipedia.org/wiki?curid=1889977", "title": "Saekonungr", "text": ""}
{"id": "1889978", "revid": "729019", "url": "https://it.wikipedia.org/wiki?curid=1889978", "title": "Ferrovia Udine-Cervignano", "text": "La ferrovia Udine-Cervignano \u00e8 una linea ferroviaria che corre interamente nella regione del Friuli-Venezia Giulia, nella provincia di Udine. La ferrovia parte da Udine seguendo un percorso interamente pianeggiante, fino ad arrivare a Palmanova, per proseguire fino a Cervignano.\nSulla linea, che \u00e8 interamente elettrificata, transitano solo treni regionali, con treni ogni mezz'ora nelle ore di punta e con frequenza oraria nell'arco della giornata. Nei giorni festivi \u00e8 servita da pochi treni esclusivamente nelle ore di punta e da un servizio transfrontaliero tra Trieste Centrale e Villach Hbf, operato da FUC.\nGode di un certo numero di treni merci per lo scalo di Cervignano e in parte anche di Palmanova; questi provengono da Udine o dalla cintura di Udine, diretti a varie destinazioni, tra cui Trieste, come alternativa al tracciato via Gorizia.\nLe corse che circolano nel tratto da Udine a Cervignano hanno come capolinea Trieste, Udine, Carnia oppure Tarvisio.\nVi sono nodi di interscambio soltanto a Udine con la linea per Venezia, la linea per Trieste, la linea per Tarvisio e la linea per Cividale, a Cervignano con la linea per Venezia e la linea per Trieste e a Palmanova con la linea per San Giorgio di Nogaro, che per\u00f2 \u00e8 dismessa e sostituita da autocorse.\nStoria.\nIl tratto ferroviario Udine-Palmanova \u00e8 stato aperto il 26 agosto 1888, facente parte della linea \"storica\" Udine-San Giorgio di Nogaro-Portogruaro, mentre il tratto ferroviario Palmanova-Cervignano \u00e8 stato aperto il 1\u00ba gennaio 1917.\nLa ferrovia ha ricevuto il completamento dell'elettrificazione solo negli anni '80.\nCon il cambio orario del 15 dicembre 2013 l'unica stazione intermedia rimasta aperta al servizio viaggiatori \u00e8 quella di Palmanova."}
{"id": "1889985", "revid": "81103", "url": "https://it.wikipedia.org/wiki?curid=1889985", "title": "Saks Fifth Avenue", "text": "Saks Fifth Avenue \u00e8 una catena di grandi magazzini statunitensi di propriet\u00e0 e gestione della Saks Fifth Avenue Enterprises (SFAE), una sussidiaria della Saks Incorporated. Compete con i grandi magazzini di New York come Neiman Marcus, Bergdorf Goodman e Barneys New York. Il quartier generale di Saks \u00e8 a New York.\nLa Saks Fifth Avenue Enterprises possiede 54 negozi e 48 outlet, tutti sotto il nome Saks.\nLa storia.\nSaks Fifth Avenue \u00e8 il successore di un business fondato da Andrew Saks nel 1867 e incorporato a New York nel 1902 con il nome di \"Saks &amp; Company\". Il fondatore mor\u00ec nel 1912 e nel 1923 la Saks &amp; Co. si fuse con la \"Gimbel Brothers, Inc.\", operando come una sussidiaria autonoma. Il 15 settembre 1924, Horace Saks e Bernard Gimbel aprirono il primo Saks Fifth Avenue a New York.\nQuando Adam Gimbel, cugino di Bernard, divenne il presidente di Saks Fifth Avenue nel 1926, la compagnia mir\u00f2 ad un'attivit\u00e0 nazionale. Il primo negozio distaccato fu aperto a Palm Beach, in Florida, nel 1926. Un altro segu\u00ec a Southampton (stato di New York nel 1928. Ma il primo vero grande magazzino fuori sede completo fu aperto a Chicago nel 1929, seguito da un altro negozio a Miami Beach. Nel 1938 Saks si espanse anche sulla West Coast, aprendo a Beverly Hills, California.\nAlla fine degli anni trenta Saks aveva un totale di 10 negozi, anche in zone residenziali come Mount Stowe, Sun Valley e Newport Beach. Altri grandi magazzini completi furono aperti nel 1940 a Detroit e nel 1949 a Pittsburgh. Il negozio di San Francisco apr\u00ec nel 1952. Altre espansioni condussero ad aprire negozi nel Texas, nel Midwest e perfino in Arabia Saudita, rendendo cos\u00ec Saks una compagnia internazionale. Nel novembre 2007, Saks ha aperto un negozio anche a Citt\u00e0 del Messico.\nNel 1998 la societ\u00e0 \u00e8 stata comprata da \"Proffitt, Inc.\", che alla fine dell'acquisto ha cambiato il proprio nome in Saks Incorporated.\nIl 18 maggio 2009 Diego Della Valle, patron della Tod's, ha comunicato l'acquisto di una quota del 5,9% dei grandi magazzini di lusso americani Saks per 30,3 milioni di dollari, diventando il secondo azionista. Secondo Bloomberg Della Valle ha acquistato 8.500.000 titoli fra il 20 febbraio e il 15 maggio. Nell'ottobre 2010 Della Valle sarebbe salito al 20 % del capitale, ci\u00f2 lo porterebbe ad essere il maggior azionista insieme al magnate delle comunicazioni Carlos Slim Hel\u00fa."}
{"id": "1889986", "revid": "287204", "url": "https://it.wikipedia.org/wiki?curid=1889986", "title": "Le stanze illuminate", "text": "Le stanze illuminate \u00e8 il terzo romanzo dello scrittore di origine sudafricana Richard Mason. Un omaggio alla storia del suo Paese, intreccia le vicende attuali di un'anziana donna residente a Londra con quelle dei suoi antenati vittime della guerra anglo-boera, attraverso un viaggio nei ricordi intrecciati alle pagine di un diario. Il libro \u00e8 inoltre una riflessione sulla vecchiaia, sullo scontro, che gli anziani vivono, tra mondo interiore e mondo esteriore.\nTrama.\nNella Londra del 2004, Eloise, una donna cinquantenne la cui vita \u00e8 votata agli \"hedge fund\" nel settore dei minerali, deve trovare una sistemazione per l'anziana madre Joan. Da qui prende l'avvio la narrazione delle vicende delle due donne: la prima alle prese con un rischioso investimento che finisce per mettere in discussione non solo la sua carriera, ma anche la sua storia personale e i suoi affetti; la seconda sulle tracce del proprio passato e di quello della sua famiglia e del suo Paese (il Sudafrica dei primi del '900), mentre nel presente \u00e8 costretta ad adattarsi alla tirannia della vita in ospizio."}
{"id": "1889987", "revid": "287204", "url": "https://it.wikipedia.org/wiki?curid=1889987", "title": "Marin Cilic", "text": ""}
{"id": "1889988", "revid": "185700", "url": "https://it.wikipedia.org/wiki?curid=1889988", "title": "Guida vulcanologica", "text": ""}
{"id": "1889993", "revid": "991694", "url": "https://it.wikipedia.org/wiki?curid=1889993", "title": "Avond (Evening); Red Tree", "text": ""}
{"id": "1889997", "revid": "767487", "url": "https://it.wikipedia.org/wiki?curid=1889997", "title": "Bao Lan", "text": "Biografia.\nDiscendente dalla famiglia dell'ultimo imperatore vietnamita Bao Dai, il Maestro Bao Lan \u00e8 nato in Vietnam, nella provincia di Quang Tri, il 5 marzo 1954. Sin da giovane si dedic\u00f2 alla pratica di Judo e Tae Kwon Do (una delle arti marziali pi\u00f9 diffuse in Vietnam, nonostante di origini coreane). Dopo diversi anni di pratica trov\u00f2 la sua vera passione nello studio del Viet Vo Dao e del Vo Co Truyen, conseguendo il grado di Istruttore. Nel 1972, giunto in Italia per frequentare la Facolt\u00e0 di Ingegneria di Padova, inizi\u00f2 ad insegnare e diffondere il Viet Vo Dao, disciplina quasi sconosciuta nel nostro Paese. Da allora, grazie a un lavoro ormai trentennale, il Viet Vo Dao si \u00e8 largamente diffuso in tutto il Veneto e in parte della Lombardia (Brescia, Mantova, Milano, Pavia), con palestre seguite da istruttori qualificati, ai quali il Maestro Bao Lan ha sempre cercato di trasmettere non solo la tradizione delle arti marziali, ma anche la filosofia e la cultura del popolo vietnamita. \nFedele al suo \u201cVo Danh\u201d (nome d'arte), che \u00e8 Kim Long (Drago D'Oro), sinonimo di nobilt\u00e0, forza ed elevazione, il Maestro Bao Lan ogni anno torna in patria per continuare lo studio delle arti marziali e del combattimento. La sua impostazione tradizionale si lega ad una mentalit\u00e0 moderna, che gli consente di unire lo spirito orientale a metodi di lavoro scientifico. \nAmico di tutti i cultori del Budo, tiene spesso seminari e stage aperti a vari stili. \nAttualmente \u00e8 Esperto Internazionale 8\u00b0 dang; membro della Federazione Internazionale (\u201cVietnamese Martial Arts World Federation\u201d) e del Consiglio dei Maestri del Viet Vo Dao. \u00c8 Direttore Tecnico delle regioni Veneto e Lombardia, Presidente Onorario della Federazione Viet-Boxing Italia, Direttore Tecnico dell'Associazione Viet Tai Chi Italia."}
{"id": "1889999", "revid": "742538", "url": "https://it.wikipedia.org/wiki?curid=1889999", "title": "M\u00e9dard Chouart des Groseilliers", "text": "Biografia.\nBattezzato il 31 luglio 1618 nella parrocchia di Charly-sur-Marne, Chouart des Grosseilliers era figlio di M\u00e9dard Chouart e di Marie Poirier. Raggiunse la Nuova Francia nel 1641. Attorno al 1646 era tra la trib\u00f9 degli Huroni assieme ai missionari Gesuiti. Tra il 1654 e il 1656 esplor\u00f2 la regione settentrionale dell'attuale stato canadese dell'Ontario. Fu inoltre uno dei primi visitatori a raggiungere il Lago Superiore. I Nativi americani lo informarono dell'enorme quantit\u00e0 di pellicce nelle zone a nord-ovest.\nNel 1659 assieme a Pierre-Esprit Radisson, del quale aveva sposato la sorella, ritorn\u00f2 nella zona del Lago superiore. Nel 1660 ritornarono in Nuova Francia, con un'enorme quantit\u00e0 di pellicce trasportate su un centinaio di canoe ma la merce fu confiscata e i due uomini furono arrestati dalle autorit\u00e0 francesi, poich\u00e9 non avevano il permesso di commerciare.\nCos\u00ec Des Grosseilliers si rec\u00f2 in Francia per ottenere giustizia e per interessare le autorit\u00e0 francesi a sviluppare il commercio delle pellicce nel Nord-Ovest, ma avendo fallito la sua missione, part\u00ec per Boston, insieme a Radisson, per coinvolgere le autorit\u00e0 inglesi nelle sue spedizioni. Dopo aver incontrato il colonnello George Cartwright, interessato all'idea, li porto in Inghilterra e li present\u00f2 alla corte del re Carlo II.\nNel giugno 1668 partirono dall'Inghilterra con due navi mercantili noleggiate dal principe Rupert, con destinazione la Baia di Hudson, viaggiando verso nord. Questa nuova via, pi\u00f9 corta, eliminava la necessit\u00e0 di passare per il fiume San Lorenzo, controllato dai francesi. Una delle due navi, proprio quella in cui era imbarcato Chouart des Grosseilliers ebbe un'avaria e dovette tornare in Inghilterra. Dopo questa missione, venne fondata la Compagnia della Baia di Hudson, di cui Chouart des Grosseilliers fece parte.\nNel 1674, i due esploratori, insoddisfatti dal trattamento della Compagnia, vennero convinti dal gesuita francese Charles Albanel di ritornare in Francia. Tuttavia vennero ricevuti freddamente dal governatore Frontenac. Nel 1682 parteciparono a una missione di riconquista della baia di Hudson per conto della Francia.\nDes Grosseilliers e il cognato Radisson furono considerati dei traditori dalle autorit\u00e0 francesi, ma il primo fu autorizzato a ritornare in Nuova Francia. In seguito aiut\u00f2 i francesi nelle loro spedizioni militari contro gli inglesi. Si stabil\u00ec a Trois-Rivi\u00e8res dove mor\u00ec nel 1696."}
{"id": "1890000", "revid": "729019", "url": "https://it.wikipedia.org/wiki?curid=1890000", "title": "Ferrovia Palmanova-San Giorgio di Nogaro", "text": "La ferrovia Palmanova-San Giorgio di Nogaro \u00e8 una linea ferroviaria dismessa che corre interamente nella regione del Friuli-Venezia Giulia, nella provincia di Udine.\nStoria.\nIl tratto ferroviario Palmanova-San Giorgio di Nogaro \u00e8 stato aperto il 26 agosto 1888 \nCaratteristiche.\nLa linea era a binario unico. Sulla linea transitano solo alcune autocorse nei giorni feriali invernali che permettono di raggiungere Palmanova ed avere una coincidenza con i treni per Udine. "}
{"id": "1890003", "revid": "110157", "url": "https://it.wikipedia.org/wiki?curid=1890003", "title": "Federazione italiana Viet Vo Dao", "text": "La Federazione italiana Viet Vo Dao si \u00e8 costituita a Roma nel 1980 ed \u00e8 tuttora l'unica Associazione Sportiva nel italiana a poter utilizzare legalmente il nome Viet Vo Dao ed il distintivo della Federazione Internazionale. Il Ministero dell'Industria del Commercio e dell'Artigianato, in data 2 ottobre 1989, ha concesso alla Federazione Viet Vo Dao Italia Associazione Sportiva Dilettantistica, come marchio di primo deposito il brevetto n\u00b0 513966 per la protezione dell'originalit\u00e0 del \u201cdistintivo\u201d ed il brevetto n\u00b0 513967 per la protezione dell'originalit\u00e0 del nome \u201cVIET VO DAO\u201d."}
{"id": "1890004", "revid": "2224691", "url": "https://it.wikipedia.org/wiki?curid=1890004", "title": "Violette Szabo", "text": "Biografia.\nNata da padre inglese e madre francese, la Szabo crebbe a Londra dove frequent\u00f2 la scuola a Brixton fino a 14 anni. Allo scoppio della Seconda guerra mondiale lavorava come commessa presso Le Bon March\u00e9.\nIncontr\u00f2 suo marito, Etienne Szabo, un ufficiale francese di origini ungheresi, durante una parata di commemorazione della Presa della Bastiglia a Londra. Etienne Szabo mor\u00ec in seguito alle ferite riportate durante la battaglia di El Alamein poco dopo la nascita della loro unica figlia, Tania. La morte del marito convinse Violette ad unirsi nel 1941 allo Special Operations Executive (SOE).[la morte del marito, dovuta alle ferite riportate nella battaglia di El Alamein (novembre 1942), non \u00e8 coerente con l\u2019anno di adesione al SOE indicato nel testo (1941)]\nSpia per gli Alleati.\nViolette fu sottoposta ad una intensa serie di addestramenti una volta introdotta nel SOE. Questi includevano: navigazione diurna e notturna, fuga ed evasione, uso di armi tedesche e alleate, combattimento corpo a corpo, demolizioni, uso di esplosivi, comunicazione e crittografia. Un incidente in paracadute ritard\u00f2 tuttavia il suo utilizzo nelle missioni sul campo fino al 5 aprile 1944, quando fu paracadutata oltre le linee nemiche tedesche in Francia.\nDopo aver riorganizzato una delle reti della Resistenza Francese, condusse diverse operazioni di sabotaggio a ponti e strade, oltre che il recupero di informazioni importanti come gli obiettivi dei bombardamenti tedeschi in territorio alleato. Ritorn\u00f2 brevemente a Londra il 30 aprile 1944.\nLa seconda missione e la cattura.\nRitorn\u00f2 in Francia il 7 giugno 1944, il giorno successivo al D-Day, con il compito di coordinare le attivit\u00e0 dei maquisard per il sabotaggio delle linee di comunicazione tedesche a seguito dell'Operazione Nettuno.\nL'auto su cui viaggiava attir\u00f2 l'attenzione delle truppe tedesche ad un posto di blocco. A seguito del conflitto a fuoco che ne segu\u00ec, la Szabo venne catturata e imprigionata.\nTrasferita in custodia alle Sicherheitsdienst nei pressi di Limoges, fu sottoposta a tortura. Trasferita nella prigione di Fresnes prima e nel campo di concentramento di Ravensbr\u00fcck poi, venne l\u00ec giustiziata il 5 febbraio 1945 a soli 23 anni.\nTre anni dopo fu consegnata nelle mani della figlia Tania la George Cross, la pi\u00f9 alta delle onorificenze britanniche al valor civile.\nI libri.\nIl primo libro ispirato direttamente alle vicende di Violette Szabo fu Carve her name with pride di R. J. Minney.\nNel 2007 la figlia Tania ha pubblicato il libro \"Young Brave and Beautiful\", sulle due missioni di Violette durante la seconda guerra mondiale.\nNella cultura di massa.\nLe esperienze di guerra di Violette Szabo hanno ispirato nel 1958 il film \"Scuola di spie\" di Lewis Gilbert, tratto dal romanzo di R. J. Minney, con Virginia McKenna nel ruolo di Violette Szabo.\nNel 2009 \u00e8 stato pubblicato il videogame Velvet Assassin, liberamente ispirato al personaggio di Violette Szabo pi\u00f9 che alle vere esperienze vissute dall'agente.\nNote.\n Nel romanzo di Larry Collins del 1985 dal titolo 'Operazione Fortitude' la figura della protagonista, Catherine Pradier di madre francese e padre inglese e divenuta agente del SOS per vendicare la morte della madre uccisa durante la fuga da Parigi, \u00e8 liberamente ispirata a Violette Szab\u00f2. Altres\u00ec il personaggio del capo della Gestapo a Parigi, nel romanzo Hans Dieter Stroemolburg sembra ricalcare quella di Horst Kopkow, criminale di guerra nazista 'salvato' dai servizi segreti britannici per la sua collaborazione dopo la sconfitta della Germania."}
{"id": "1890007", "revid": "12458", "url": "https://it.wikipedia.org/wiki?curid=1890007", "title": "M\u00e9dard des Groseilliers", "text": ""}
{"id": "1890009", "revid": "125588881", "url": "https://it.wikipedia.org/wiki?curid=1890009", "title": "Adriano Graziano", "text": "Storia.\nNoto alle forze dell'ordine fin dal 1985, \u00e8 stato soprannominato \"'O Professore\" e pi\u00f9 volte arrestato per associazione a delinquere, estorsione, tentato omicidio e altri reati. Figlio di Salvatore Luigi Graziano e Chiara Manzi (che furono entrambi tra gli autori della \"\"Strage delle Donne\"), \u00e8 stato anch'egli accusato di essere uno dei responsabili dell'eccidio, successo a Lauro nel 2002, considerato l'episodio culmine della faida che vede il clan Graziano, da oltre 30 anni, in guerra con il clan Cava. \nSfuggito ad un blitz dei carabinieri il 5 maggio 2008 che port\u00f2 all'arresto di altri 22 affiliati alla cosca Graziano, viene arrestato in un centro commerciale a Valmontone, mentre fa shopping con un imprenditore di Moschiano, il 27 luglio dello stesso anno.\nProsciolto dall'accusa di aver partecipato alla cosiddetta \"Strage delle Donne\"\" e dopo l'annullamento di una condanna a 10 anni di reclusione per associazione camorristica, \u00e8 stato scarcerato nel 2014, dopo aver scontato circa 6 anni di detenzione in regime del 41 bis.\n\"Villa Alta Chiara\", la masseria bunker del boss, sita in Quindici, alla via Eduardo De Filippo, \u00e8 oggi un maglificio. Contro le cancellate del maglificio, il 20 ottobre del 2015, due giorni prima della sua inaugurazione, ignoti hanno esploso diversi colpi di arma da fuoco."}
{"id": "1890018", "revid": "1318658", "url": "https://it.wikipedia.org/wiki?curid=1890018", "title": "Alrekr e Eir\u00edkr", "text": "La \"Saga degli Ynglingar\".\nSecondo la \"Saga degli Ynglingar\", Alrekr ed Eir\u00edkr erano figli del precedente re Agni e di sua moglie Skj\u00e1lf. Quando il padre mor\u00ec, essi condivisero il regno. Erano possenti in guerra e negli sport, ma erano soprattutto provetti cavalieri e gareggiavano l'uno con l'altro in cavalleria e cavalli.\nUn giorno cavalcarono fuori dalla loro tenuta e non tornarono pi\u00f9. Furono ritrovati morti con le teste spaccate, ma senza armi con loro eccetto i morsi dei loro cavalli; si ritenne allora che i due fratelli avessero litigato e si fossero uccisi con i loro morsi. A loro succedettero i figli di Alrekr, Yngvi e \u00c1lfr.\nTuttavia in altre versioni mor\u00ec solo Alrekr, mentre nel passo di \"Ynglingatal\" di \u00dej\u00f3\u00f0\u00f3lfr da Hvinir, citato da Snorri Sturluson, solo Alrekr muore esplicitamente. La morte di Eir\u00edkr sembra sia stato un errore di comprensione del passo di Snorri dovuto ad influenze di re successivi. Ecco il passo citato da Snorri, nell\"Ynglingatal\":\nL'Ynglingatal riporta poi che Yngvi e \u00c1lfr succedettero ad Alrekr ed Eir\u00edkr.\nL\"Historia Norvegi\u00e6\" fornisce un riassunto in latino dell\"Ynglingatal\" pi\u00f9 vecchio della citazione di Snorri:\nNel riassunto latino, \"Hogna\" \u00e8 un errore di trascrizione di Agne. Al contrario dell\"Ynglingatal\", l\"Historia Norvegi\u00e6\" riporta Dagr quale predecessore di Alrekr, mentre Agne risulta il successore di Alrekr e Yngvi (erroneamente chiamato \"Ingialdr\") il successore di Agne. L\"\u00cdslendingab\u00f3k\", fonte ancora precedente, cita la linea di discendenza dell\"Ynglingatal\" e fornisce la stessa successione dell\"Historia Norvegi\u00e6\" (la lista dei re in esso contenuta recita \"xi Dagr. xii Alrekr. xiii Agni. xiiii Yngvi\"[...]).\nLa \"Saga di Gautrekr\" e la \"Hr\u00f3lfs saga Gautrekssonar\".\nAnche la \"Saga di Gautrekr\" dice Alrekr ed Eir\u00edkr figli di Agni e Skj\u00e1lf e co-re, e fu presso di loro che il guerriero Starka\u00f0r scapp\u00f2 dopo aver ucciso re V\u00edkarr. Starka\u00f0r prima li segu\u00ec come compagno nelle loro spedizioni vichinghe, poi, quando Alrekr ed Eir\u00edkr ebbero smesso, part\u00ec per altre spedizioni da solo.\nMa re Alrekr ebbe breve vita, poich\u00e9 Eir\u00edkr lo colp\u00ec a morte con un morso mentre erano fuori ad allenare i propri cavalli e rimase il solo a governare la Svezia. Questa versione afferma che Eir\u00edkr regn\u00f2 a lungo, come riportato nella \"Hr\u00f3lfs saga Gautrekssonar\" (\"Saga di Hr\u00f3lfr figlio di Gautrekr\").\nQuesta seconda saga introduce il personaggio di \u00deornbj\u00f6rg, la figlia di re Eir\u00edkr e della regina Ingigerd, un'esperta skjaldm\u00f6 che governava su parte del regno; \u00deornbj\u00f6rg tuttavia chiamava se stessa \"re \u00de\u00f3rbergr\". Alla fine ella si innamor\u00f2 di Hr\u00f3lfr Gautreksson ed accett\u00f2 di sposarlo, poi depose le armi dandole a suo padre Eir\u00edkr e inizi\u00f2 a ricamare.\nLe \"Gesta Danorum\".\nSaxo Grammaticus, nel 5\u00b0 libro delle sue \"Gesta Danorum\", parla di \"Ericus Desertus\" (Erik l'Eloquente) e di suo padre, il campione \"Regnerus\" (Ragnar), due norvegesi al servizio di re \"G\u00f8tarus\" (G\u00f6tar) di Norvegia, monarca altrimenti sconosciuto. Questo Erik sembra essere l'Eir\u00edkr l'Eloquente o Eir\u00edkr Saggio-nel-Parlare menzionato da Snorri Sturluson nello \"Sk\u00e1ldskaparm\u00e1l\" come membro degli Ylfingar. Egli tuttavia non ha lasciato chiare tracce nella letteratura norrena sopravvissuta.\nSaxo compensa a ci\u00f2 parlando a lungo delle divertenti gesta di Erik. Spiega come Erik abbia superato in astuzia ogni nemico con inganni sottili e sia divenuto il consigliere di Fr\u00f3\u00f0i, il figlio di re Fri\u00f0leifr di Danimarca. Le spedizioni per conto di Fr\u00f3\u00f0i andarono sempre bene grazie all'astuzia e all'abilit\u00e0 di Erik. Alla fine Erik spos\u00f2 la sorella di Fr\u00f3\u00f0i, Gunvara, e il fratellastro maggiore di Erik, \"Rollerus\" (Roller) fu nominato re di Norvegia.\nSaxo poi introduce un re degli Svedesi chiamato \"Alricus\" (Alrik) che corrisponde all'Alrekr della tradizione norrena. Alrekr era in guerra con Gestiblindus re dei Gautar (i Geati) e costui venne appoggiato da Fr\u00f3\u00f0i (nella \"Saga di Herv\u00f6r\" \"Gestumblindi\" \u00e8 il nome assunto da Odino travestito, ed \u00e8 possibile che anche questo Gestiblindus sia Odino travestito).\nErik e Skalk di Scania combatterono e uccisero il figlio di Alrik, Gunthiovus (\"Gunn\u00fej\u00f3fr\"), leader degli uomini di V\u00e4rmland. Poi Saxo descrive un colloquio segreto tra Alrik ed Erik in cui Alrik tent\u00f2 di convincere Erik ad unirsi alla sua causa. Quando fall\u00ec, Alrik chiese che la guerra fosse decisa da un unico combattimento tra s\u00e9 stesso e Gestiblindus; Erik rifiut\u00f2 l'offerto per la debolezza e l'et\u00e0 avanzata di Gestiblindus, ma fece la controfferta di combattere lui stesso quel duello con Alrik. Il combattimento si fece. Alrik fu ucciso ed Erik sembrava ferito mortalmente, perci\u00f2 il rapporto fatto a re Fr\u00f3\u00f0i diceva che Erik era morto, mentre Erik invece stette solo a lungo in convalescenza. Fr\u00f3\u00f0i venne a conoscenza della verit\u00e0 solo quando Erik stesso torn\u00f2 annunciando che Fr\u00f3\u00f0i era ora re di Svezia, V\u00e4rmland, H\u00e4lsingland e Sol\u00f8r; Fr\u00f3\u00f0i assegn\u00f2 poi tutte quelle terre ad Erik perch\u00e9 le governasse e gli diede inoltre le due Lapponie, la Finlandia e l'Estonia come paesi tributari.\nSaxo spiega che questo Erik fu il primo re svedese a chiamarsi cos\u00ec ma che divenne un nome molto comune dopo di lui presso i re svedesi; scrive anche che Erik incontr\u00f2 ed aiut\u00f2 il campione Arngrim, versione che concorda con la \"Saga di Herv\u00f6r\", dove i figli di Arngrim incontrano il successore di Erik, Yngvi (vedi Angantyr e Hjalmar).\nIl fatto che il duello avvenne alla fine di un \"colloquio segreto\" suggerisce che Alrekr ed Erik fossero soli quando lottarono, come lo erano le loro controparti nelle fonti norrene; il fatto che si credesse che Erik fosse morto suggerisce la conoscenza della versione della \"Saga degli Ynglingar\", in cui entrambi muoiono. Non vengono menzionati morsi, ma Erik non \u00e8 da nessuna parte un bravo duellante o un campione: \u00e8 piuttosto un ingannatore che vince grazie a stratagemmi e distorcendo le parole, perci\u00f2 Saxo o la sua fonte potrebbe aver sorvolato su uno stratagemma che includesse il morso di un cavallo.\nSaxo menziona anche il soggiorno di Starka\u00f0r in Svezia nel 6\u00b0 libro, in un sunto della vita di Starka\u00f0r fino a quel punto della sua storia, ma non indica quale o quali re regnavano allora in Svezia, dicendo solo: \"egli and\u00f2 nella terra degli Svedesi, dove visse nell'ozio nello spazio di sette anni con i figli di Fr\u00f8\". Fr\u00f8 \u00e8 ovviamente il dio Freyr, antenato della dinastia svedese.\nAll'inizio del 6\u00b0 libro, Saxo scrive che Erik mor\u00ec per una malattia e che gli succedette suo figlio \"Haldanus\" (Halfd\u00e1n). Halfd\u00e1n fu ucciso poi da rivali al trono, ma il guerriero Starka\u00f0r vi insedi\u00f2 l'erede di Halfd\u00e1n, Siward, come nuovo re; la figlia di Siward, Signe, era sposata con Harald di Danimarca, co-re con suo fratello Fr\u00f3\u00f0i. Poi il figlio di Harald, Halfd\u00e1n, ora re di Danimarca, uccise Siward in guerra, ma il figlio di sua figlia Signe e di Fr\u00f3\u00f0i, Erik, erede diretto al trono, si lev\u00f2 contro Halfd\u00e1n. Dopo una lunga guerra questo secondo Erik fu catturato da Halfd\u00e1n e lasciato in un bosco in catene per essere divorato dalle belve; con lui, sembra, la linea svedese di Erik l'Eloquente, a quanto dice Saxo, termina.\nCommenti.\nNon \u00e8 chiaro se i racconti nelle \"Gesta Danorum\" e quelli nella \"Saga degli Ynglingar\" su un re danese di nome Halfd\u00e1n che diventa re di Svezia siano o no collegati.\nLa tradizione dei due gemelli e dei due cavalli sembra essere un luogo comune nelle civilt\u00e0 indoeuropee, dove si trovano spesso leggende di fondazioni da parte di due gemelli, uno dei quali uccide l'altro (Romolo e Remo); \u00e8 possibile che Alrekr ed Eir\u00edkr siano riflessi di tali tradizioni.\nL'identificazione di Saxo del leggendario Eir\u00edk l'Eloquente con il leggendario re svedese Eir\u00edkr ebbe probabilmente origine da un abbellimento di un cantore favorevole ai Danesi o ai Norvegesi."}
{"id": "1890019", "revid": "287204", "url": "https://it.wikipedia.org/wiki?curid=1890019", "title": "Alrekr e Eirikr", "text": ""}
{"id": "1890023", "revid": "114325", "url": "https://it.wikipedia.org/wiki?curid=1890023", "title": "Alrek e Eir\u00edk", "text": ""}
{"id": "1890025", "revid": "71433", "url": "https://it.wikipedia.org/wiki?curid=1890025", "title": "Lions Gate", "text": ""}
{"id": "1890027", "revid": "287204", "url": "https://it.wikipedia.org/wiki?curid=1890027", "title": "Alrek e Eirik", "text": ""}
{"id": "1890030", "revid": "114325", "url": "https://it.wikipedia.org/wiki?curid=1890030", "title": "Alrik e Erik", "text": ""}
{"id": "1890031", "revid": "114325", "url": "https://it.wikipedia.org/wiki?curid=1890031", "title": "Eir\u00edkr e Alrekr", "text": ""}
{"id": "1890032", "revid": "287204", "url": "https://it.wikipedia.org/wiki?curid=1890032", "title": "Eirikr e Alrekr", "text": ""}
{"id": "1890033", "revid": "114325", "url": "https://it.wikipedia.org/wiki?curid=1890033", "title": "Eir\u00edk e Alrek", "text": ""}
{"id": "1890034", "revid": "287204", "url": "https://it.wikipedia.org/wiki?curid=1890034", "title": "Eirik e Alrek", "text": ""}
{"id": "1890035", "revid": "1543377", "url": "https://it.wikipedia.org/wiki?curid=1890035", "title": "Karl Zuegg", "text": "Biografia.\n\u00c8 stato colui che ha guidato e fatto espandere l'azienda di famiglia, la Zuegg di Lana, situata nella provincia di Bolzano, (ora con sede a Verona), tra gli anni '40 e gli anni '90 del XX secolo. Ha infatti fatto parte del consiglio di amministrazione dal 1937 al 1992 ed \u00e8 stato il presidente dal 1940 al 1986.\nEra subentrato infatti nel 1940 al padre Karl ed allo zio Vigil Zuegg nella conduzione dell'azienda che, fondata nel 1860 come azienda agricola dal padre di questi ultimi (Karl Zuech - la famiglia cambier\u00e0 cognome solo nel 1903), si era ne frattempo espansa dapprima come magazzino di frutta, poi come produttore di marmellate e confetture.\nFu sotto la sua guida che, a partire dagli anni '50, l'azienda si espanse a livello nazionale (con le sedi di Verona - aperta nel 1962 e che dal 1998 sede dell'azienda a Luogosano), ed ancora sotto la sua guida che nacquero due dei marchi ancora oggi famosi per i prodotti Zuegg: le confetture Frutta Viva (nate nel 1961) e i succhi di frutta Skipper (1988)."}
{"id": "1890036", "revid": "114325", "url": "https://it.wikipedia.org/wiki?curid=1890036", "title": "Erik e Alrik", "text": ""}
{"id": "1890037", "revid": "114325", "url": "https://it.wikipedia.org/wiki?curid=1890037", "title": "Alrekr", "text": ""}
{"id": "1890038", "revid": "114325", "url": "https://it.wikipedia.org/wiki?curid=1890038", "title": "Alrek", "text": ""}
{"id": "1890039", "revid": "114325", "url": "https://it.wikipedia.org/wiki?curid=1890039", "title": "Alrik", "text": ""}
{"id": "1890040", "revid": "114325", "url": "https://it.wikipedia.org/wiki?curid=1890040", "title": "Eir\u00edkr", "text": ""}
{"id": "1890041", "revid": "287204", "url": "https://it.wikipedia.org/wiki?curid=1890041", "title": "Eirikr", "text": ""}
{"id": "1890043", "revid": "114325", "url": "https://it.wikipedia.org/wiki?curid=1890043", "title": "Eir\u00edk", "text": ""}
{"id": "1890044", "revid": "287204", "url": "https://it.wikipedia.org/wiki?curid=1890044", "title": "Eirik", "text": ""}
{"id": "1890047", "revid": "1305772", "url": "https://it.wikipedia.org/wiki?curid=1890047", "title": "Erik", "text": ""}
{"id": "1890054", "revid": "767487", "url": "https://it.wikipedia.org/wiki?curid=1890054", "title": "Tricastin", "text": "Il Tricastin \u00e8 una regione storica e naturale del sud della Francia, in Provenza. Ha il suo centro nel paese di Saint-Paul-Trois-Ch\u00e2teaux, e comprende territori del sud-est della Dr\u00f4me e del nord-ovest della Vaucluse.\nDeve il suo nome alla trib\u00f9 gallica dei Tricastini, antichi abitatori dell'area. Questi avevano la loro capitale nell'odierna Saint-Paul, da loro chiamata \"Noviomagus\", divenuta poi \"Augusta Tricastinorum\" sotto il regno di Augusto e successivamente \"Colonia Flavia Tricastinorum\". Il nome attuale della citt\u00e0, Saint-Paul-Trois-Ch\u00e2teaux, \u00e8 di origine medievale; la designazione \"Trois-Ch\u00e2teaux\" (\"Tre castelli\") deriva da una confusione linguistica tra il termine \"Tricastini\" (riferito appunto alla trib\u00f9 celtica) e \"Tria Castra\", che significa appunto \"Tre Castelli\" in lingua latina.\nAttualmente, la regione ospita una centrale elettronucleare e i vigneti da cui si ricava il vino AOC \"Coteaux du Tricastin\"."}
{"id": "1890055", "revid": "125016822", "url": "https://it.wikipedia.org/wiki?curid=1890055", "title": "Mercedes-Benz C215", "text": "C215 \u00e8 la sigla di un'autovettura coup\u00e9 prodotta dalla Mercedes-Benz dal 1999 al 2006 e costituente la seconda serie della cosiddetta Classe CL, ossia la classe delle coup\u00e9 di lusso della Casa tedesca.\nStoria e profilo.\nL'erede della grossa coup\u00e9 C140 viene presentata nel marzo del 1999 al Salone dell'automobile di Ginevra. La nuova vettura va a costituire una gamma a s\u00e9, denominata \"Classe CL\", che in realt\u00e0 era gi\u00e0 stata inaugurata nel 1996 dalla \"C140\" stessa, i cui modelli sono stati ribattezzati utilizzando la sigla \"CL\" proprio a partire da quell'anno. La nuova C215, quindi, va a rappresentare la seconda delle tre serie della Classe CL. Rispetto al modello che va a sostituire, la C215 \u00e8 pi\u00f9 snella e slanciata, nonch\u00e9 pi\u00f9 dinamica nelle forme, e d\u00e0 un taglio deciso alla mastodontica imponenza della versione precedente. In effetti, la C215 \u00e8 stata progettata e realizzata sulla stessa falsariga della W220, con la quale condivide la base meccanica, ma non solo. Anche il largo impiego di materiali leggeri (leghe di alluminio e di magnesio in primis) \u00e8 stato un fattore comune ai due modelli. Alla fine, nella nuova coup\u00e9, si \u00e8 arrivati ad un risparmio di peso di 340 kg. Inoltre, come la berlina da cui deriva, la C215 \u00e8 leggermente meno ingombrante del modello che l'ha preceduta, essendo pi\u00f9 corta di 7.2 cm e pi\u00f9 stretta e pi\u00f9 bassa di 5.4\u00a0cm.\nLinee ed interni.\nLa C215 era pi\u00f9 slanciata e snella nello stile, e ci\u00f2 non era dovuto semplicemente alle proporzioni pi\u00f9 contenute: era la linea in generale a donare maggior dinamismo alla vettura, grazie al rinnovamento totale della carrozzeria, che nulla aveva a che spartire con il precedente. L'impostazione stilistica generale della vettura riprendeva quello delle precedenti coup\u00e9 della Casa tedesca, vale a dire con carrozzeria a tre volumi e fiancata priva di montante centrale. Il frontale pi\u00f9 affilato ed affusolato era dominato da quei doppi fari ellissoidali che avrebbero caratterizzato, con opportune variazioni sul tema, la quasi totalit\u00e0 della gamma Mercedes-Benz dalla Classe C in su. Grazie ad un accurato studio aerodinamico, la sezione frontale della C215 \u00e8 stata ridotta a 2.22 m2, aspetto che ha contribuito ad un miglioramento del Cx, sceso ad appena 0.28.\nLa vista laterale era semplice ed efficace, senza fronzoli di sorta, sottolineata da una sottile fascia a met\u00e0 portiera. Dalla vista laterale si nota anche l'inclinazione del lunotto e del montante posteriore, che ben si raccordava con la coda. Quest'ultima era la parte che pi\u00f9 di ogni altra tradiva la parentela tecnica della grossa coup\u00e9 con la serie W220. Simile era infatti il taglio dei fari posteriori, triangolari, avvolgenti e dal disegno simile.\nL'abitacolo era lussuoso ma anche sportiveggiante. Veniva fatto uso di materiali di pregio, come la radica di legno e la pelle. Posto guida e strumentazione erano molto ergonomici ed a portata di mano, grazie anche a strumenti come il volante multifunzione. In generale veniva ripreso quanto gi\u00e0 visto nella W220, ma vi erano anche alcune variazioni, soprattutto nella zona centrale. La plancia era dominata dal grande display di bordo per la visualizzazione delle principali funzioni della vettura. Tale display faceva parte del cosiddetto sistema \"Comand\", che presiedeva anche a tutte le funzioni di intrattenimento e di navigazione. A richiesta, la plancia poteva persino essere rivestita in marmo anzich\u00e9 in radica. I sedili anteriori erano dotati di attacco cinture incorporato, di ventole per il riscaldamento e di un sistema di sacche d'aria interne che attuava le funzioni di massaggio, mentre quelli posteriori offrivano spazio adeguato anche a persone di taglia non piccola e ci\u00f2 era possibile nonostante l'inclinazione del lunotto. Un servomotore reclinava i sedili anteriori per facilitare l'accesso ai passeggeri posteriori.\nStruttura, meccanica e motorizzazioni.\nCome la berlina W220, anche la coup\u00e9 C215 ha fatto gran uso di materiali leggeri persino nella scocca, per mantenere cos\u00ec ridotto il peso. La struttura generale \u00e8 rimasta comunque assai rigida per mantenere un adeguato livello di sicurezza passiva: vengono utilizzate barre antintrusione in acciaio per preservare l'incolumit\u00e0 dei passeggeri in caso di urto laterale.\nLo schema delle sospensioni prevedeva un avantreno a quattro bracci oscillanti con barra stabilizzatrice ed un retrotreno di tipo multilink. Entrambi gli assali prevedevano poi ammortizzatori ad olio, molle elicoidali e l'innovativo sistema ABC (Active Body Control), un sistema per il controllo della stabilit\u00e0, ma non il gi\u00e0 noto ESP, bens\u00ec un sistema che agisce in tempo reale anche sulla taratura delle sospensioni, irrigidendole o ammorbidendole a seconda dei casi. Tale sistema era a controllo elettronico e sfruttava dei cuscinetti che si gonfiavano in caso di rollio accentuato contrastando quindi il carico elevato che gravava sulle molle interessate.\nL'impianto frenante dotato di freni a dischi tutti e quattro autoventilanti. Completavano il quadro l'ABS ed il dispositivo BAS di assistenza alla frenata di emergenza.\nAl suo esordio la C215 era disponibile in un'unica motorizzazione, il V8 M113 da 5 litri e 306 CV. In seguito sarebbero arrivate le altre motorizzazioni, ancora pi\u00f9 potenti. Tutte quante erano accoppiate ad un cambio automatico a 5 rapporti. L'intera gamma motoristica del primo periodo di commercializzazione rispettava la normativa Euro 3 ed era composta unicamente da motori a benzina.\nEvoluzione.\nQuasi in contemporanea con il lancio della CL500 (cos\u00ec era chiamato l'unico modello inizialmente disponibile nonch\u00e9 il pi\u00f9 diffuso), venne presentata la CL600, la cui commercializzazione venne avviata alla fine del 1999. La \"CL600\" era mossa da un V12 da 5,8 litri e 360 CV, e disponeva inoltre del cosiddetto dispositivo ZAS (Zylinder Abschaltung, che significa \"disattiviazione dei cilindri\"), che ad andature tranquille, quando non \u00e8 necessaria una gran potenza, disattiva sei dei suoi dodici cilindri (tre per bancata), in modo da evitare consumi inutili. Il dispositivo ZAS era disponibile anche nella \"CL500\", sebbene solo a richiesta e non di serie.\nAll'inizio del 2000 venne introdotta la CL55 AMG, prima \"CL\" elaborata dalla AMG di Affalterbach: il suo motore, un V8 da 5,4 litri, erogava 360 CV ed era caratterizzato da un'indole sportiva, risultando anche pi\u00f9 grintoso di quello della stessa \"CL600\". Nella primavera del 2000, con l'arrivo della nuova stagione di Formula 1, la \"CL55 AMG\" viene adottata come safety car.\nAgli inizi del 2001 arriv\u00f2 nei listini italiani anche la CL55 AMG, mentre nel novembre dello stesso anno fu offerta la CL63 AMG, La ``CL 63 AMG\" CODICE M137.980. Il badge \"63\" \u00e8 stato utilizzato sul raro ed effimero CL 63 AMG del 2001. Questi sono stati prodotti in quantit\u00e0 limitate per un mese e offerti esclusivamente da AMG e solo a clienti selezionati in Europa e Asia, presumibilmente di Capi di Stato. Il CL 63 AMG era il C215 CL pi\u00f9 raro di tutti e solo 26 esemplari furono costruiti nel novembre 2001 (targa 51), alcuni consegnati nel Regno Unito e uno per la Francia registrato nel marzo 2002. Questi avevano un prezzo. di US $ 270.000.\nNel 2002 si ebbe il restyling di mezza et\u00e0: frontalmente venne ridisegnato il paraurti anteriore, mentre i fari adottarono cristalli pi\u00f9 trasparenti. Gli specchietti retrovisori erano provvisti di una luce che si accendeva all'apertura delle portiere. Anche la coda sub\u00ec aggiornamenti estetici, tra cui i fanali con le 4 fasce bianche pi\u00f9 sottili anzich\u00e9 2. Gli aggiornamenti tecnici prevedevano un perfezionamento del sistema ABC e l'arrivo di nuovi motori: la \"CL600\" venne equipaggiata con un nuovo V12 da 5,5 litri, ma stavolta sovralimentato da due turbocompressori: la potenza massima saliva a 500 CV. Tutta la gamma, poi, venne rivista per soddisfare la normativa Euro 4. Il motore della \"CL55 AMG\" ricevette la sovralimentazione mediante compressore volumetrico, arrivando cos\u00ec ad erogare 500 CV come nella \"CL600 \"con prestazioni e prezzi tutto sommato equivalenti, ma con pi\u00f9 grinta nell'erogazione e nel sound.\nNel 2003 vi fu l'avvento dell'estrema CL65 AMG, top di gamma mossa da un V12 6 litri biturbo capace di 612 CV, lo stesso motore montato sulle superammiraglie della Maybach che fu venduta in circa 600 esemplari. A partire dallo stesso anno, la \"CL500\" cambio automatico 7G-Tronic a 7 rapporti. A differenza della sua erede, la C215 non venne proposta in versioni che permettevano di superare i 250 km/h, elettronicamente limitati.\nCos\u00ec composta, la gamma arriv\u00f2 senza pi\u00f9 variazioni di rilievo al 2006, anno in cui la \"C215\" venne sostituita dal nuovo modello C216."}
{"id": "1890056", "revid": "110701264", "url": "https://it.wikipedia.org/wiki?curid=1890056", "title": "Mercedes-Benz C216", "text": "C216 \u00e8 la sigla di un'autovettura coup\u00e9 di grandi dimensioni prodotta dalla Mercedes-Benz dal 2006 al dicembre del 2013 e costituente la terza serie della cosiddetta Classe CL, ossia la classe delle coup\u00e9 ammiraglie della Casa tedesca.\nStoria e profilo.\nIl 13 settembre del 2006, al Salone di Parigi, \u00e8 avvenuta la presentazione della nuova coup\u00e9 di lusso destinata a sostituire la precedente Classe CL C215 nella gamma Mercedes-Benz. Seguendo la tradizionale successione dei numeri di serie tra diverse generazioni appartenenti alla stessa fascia di mercato, la nuova vettura portava la sigla di progetto \"C216\". Anche in questo caso, si trattava di una coup\u00e9 derivata direttamente dall'ammiraglia di Stoccarda, la Classe S, che pochi mesi prima era arrivata alla sua nuova generazione, siglata W221.\nLa \"C216\" \u00e8 cresciuta nelle dimensioni, solo di qualche centimetro, sufficiente a superare la soglia dei cinque metri di lunghezza, diventando per un breve periodo la coup\u00e9 pi\u00f9 lunga del mondo, almeno fino al 2008, quando avrebbe debuttato la Rolls-Royce Phantom Coup\u00e9, forte di 54 cm in pi\u00f9.\nLa concorrenza contro la quale la CL C216 ha dovuto misurarsi fin dal suo esordio era costituita in primis dalle versioni di punta della BMW Serie 6, ossia la \"650i\" e la \"M6\", oramai giunte alla generazione E63/64. Inoltre, un'altra avversaria di spicco era la Bentley Continental GT, contro la quale la C216 poteva contrapporre i suoi modelli di punta. In seguito, poi, si sarebbero fatte avanti altre avversarie in fasce di mercato simili, come le Maserati Granturismo e Ferrari 612 Scaglietti, altre gran coup\u00e9 di lusso da quasi cinque metri di lunghezza, e la britannica Jaguar XK, altra rivale di mercato, specie nella versione R.\nLa C216 \u00e8 stata pensata per raccogliere consensi nel mercato statunitense, da sempre un mercato strategico per il gruppo Daimler.\nLinee ed interni.\nLa CL C216 proponeva novit\u00e0 su tutti i fronti, a cominciare da quello puramente stilistico: esternamente, la linea appariva nel complesso pi\u00f9 sinuosa, ma anche pi\u00f9 aggressiva. Il frontale ha abbandonato la soluzione dei quattro fari tondi in favore di nuovi gruppi ottici a forma di spicchio, sistemati in posizione estremamente decentrata ed al di fuori della linea di battuta del cofano anteriore. Quest'ultimo era leggermente pi\u00f9 rialzato rispetto al piano dei parafanghi anteriori ed inglobava in piccola parte la parte superiore dell'imponente calandra trapezoidale a tre listelli orizzontali, dominata dal grande stemma a tre punte della Casa, stemma che veniva ripetuto anche poco pi\u00f9 in alto, all'estremit\u00e0 anteriore del cofano. Pulito e lineare il disegno del paraurti anteriore, tagliato in due da una linea orizzontale e con due fendinebbia circolari agli estremi. La vista laterale permetteva di apprezzare i tocchi di sportivit\u00e0 e dinamismo conferiti alla vettura dal team di designer della Casa tedesca, team diretto da Peter Pfeiffer. In particolare saltavano all'occhio i passaruota allargati, sia anteriormente che posteriormente, gli ormai consueti specchietti retrovisori con indicatori di direzione integrati, il padiglione arcuato, l'ancor pi\u00f9 tradizionale vetratura laterale priva di montante centrale, la linea cromata che sottolinea il corpo vettura nella parte bassa della fiancata, ed infine la marcata nervatura longitudinale che dal passaruota anteriore solca la vettura per quasi tutta la sua lunghezza fino a spegnersi in coda, dopo aver toccato l'angolo esterno dei fari posteriori. Questi ultimi, in realt\u00e0, sono stati disegnati in modo da far sembrare che la nervatura laterale continui anche al di sotto delle plastiche dei fari stessi, disegnando una zona riservata alle luci di retromarcia. Il lato interno dei fari posteriori della CL C216, invece, sono tagliati in obliquo dalla linea laterale di chiusura del portellone del bagagliaio.\nL'abitacolo della CL C216 mantiene l'abituale configurazione 2+2 dei posti con l'eleganza cara alla Casa tedesca. La plancia ed il cruscotto sono stilisticamente imparentati con quelli montati sulla Classe S W221, lanciata pochi mesi prima. L'accessibilit\u00e0 e l'abitabilit\u00e0 interna sono notevoli, anche nei sedili posteriori. La sportivit\u00e0 non \u00e8 invece marcata internamente, poich\u00e9 la CL \u00e8 stata concepita per essere in primis una comoda e confortevole coup\u00e9, piuttosto che una sportiva da strada senza compromessi. Il vano bagagli \u00e8 soddisfacente, grazie alla sua forma regolare, ma la capienza non \u00e8 da primato nella categoria.\nStruttura, meccanica e motorizzazioni.\nLa CL C216 condivide pianale e meccanica con la berlina W221, ma anche le tecnologie montate da quest'ultima. La scocca in acciaio e lega leggera, progettata secondo gli avanzati criteri di deformazione programmata, fa da cornice a soluzioni come le sospensioni a ruote indipendenti con avantreno a bracci trasversali e braccio obliquo ed il retrotreno multilink. Gli ammortizzatori sono anche qui di tipo pneumatico, ma con una differenza importante, rispetto alla W221, che sta nella loro gestione. Lo smorzamento delle vibrazioni in conseguenza delle asperit\u00e0 del fondo stradale \u00e8 in questo caso affidato al sistema ABC (Active Body Control), evoluzione del sistema Airmatic, presente invece nella W221. Il sistema ABC si avvale di 13 sensori che inviano ogni 10 millisecondi ad una centralina dedicata tutte le informazioni relative alla velocit\u00e0 della vettura ed al tipo di sollecitazioni subite dalle sospensioni, per quanto riguarda il rollio, il beccheggio ed altro ancora. In tal modo, tramite opportuni servomeccanismi idraulici, vengono regolate la rigidit\u00e0 delle sospensioni e l'altezza da terra della vettura, contrastando fenomeni indesiderati come ad esempio il vento laterale ed assicurando sempre un assetto di guida pressoch\u00e9 piatto. Come risultato, si ottiene che la CL C216 non patisce in pratica alcun scompenso d'assetto, grazie anche ad altri dispositivi che interagiscono con l'ABC, come l'ESP, l'ASR e l'ABS.\nL'impianto frenante a quattro dischi autoventilanti assicurano una frenata d'eccellenza, come si conviene ad una vettura di tale rango.\nAl suo debutto, la \"C216\" \u00e8 stata proposta in quattro motorizzazioni, tutte a benzina:\nPer alcuni mercati, come per esempio il nostro, le versioni AMG non sono entrate immediatamente in listino, ma solo qualche mese dopo, gi\u00e0 in pieno 2007.\nNon esistono trasmissioni manuali per la CL C216: la \"CL 500\" e la \"CL 63 AMG\" erano equipaggiate con un cambio automatico-sequenziale a gestione elettronica a 7 rapporti, il \"7G-Tronic\" ormai montato anche su alcuni altri modelli della Casa, mentre le altre due versioni montavano un automatico-sequenziale a 5 rapporti.\nEquipaggiamento.\nAl debutto, la C216 \u00e8 stata resa disponibile in due livelli di allestimento, denominati \"Chrome\" e \"Sport\". Le versioni AMG, per\u00f2, erano disponibili in un unico livello di allestimento dedicato.\nOltre che sui gi\u00e0 citati sistemi ABC, ABS, ESP ed ASR, la gamma C216 poteva contare anche su: sistema Pre-Safe (in caso di impatto imminente, predispone sedili, l'eventuale tetto apribile ed altri parametri delle vettura al fine di assicurare la maggior protezione possibile agli occupanti), ausilio alla partenza in salita, 8 airbag, vetri elettrici anteriori e posteriori, bracciolo ant. e post. sollevabili, portiere con chiusura servoassistita, cerchi in lega da 17/18/19/20 pollici, a seconda della versione, climatizzatore automatico multizona, Easy-Entry con regolazione automatica del volante, sedili elettrici con memoria per sedili, specchietti e volante, tergilavafari, inserti in radica, navigatore satellitare, retrovisori elettrici, termici e abbattibili, interni in pelle, sensori luci, pioggia e specchietto interno anabbagliante, accesso posteriore con sedili anteriori a reclinamento elettrico, sedili anteriori riscaldabili, avviso riduzione pressione pneumatici, sistema di visione notturna con parabrezza atermico, fonoassorbente e raggi infrarossi-riflettente, servosterzo parametrico, tetto apribile elettrico in cristallo, vernice metallizzata, vetri stratificati atermici, insonorizzati e IR-riflettenti, vani portaoggetti refrigerati.\nLa serie di optional include: parktronic, assistenza cambio corsia, distronic plus (auto riduzione velocit\u00e0 in funzione del veicolo che precede, sistema radar), DVD-charger, sedili multicountor con funzione massaggio, ventilazione, pelle traforata, e sedili adattivi al corpo, Sound System Sourround Harmann Kardon Logic 7 con 13 altoparlanti, frigobar posteriore, volante riscaldabile.\nEvoluzione.\nNel 2007, le versioni AMG esordirono anche nel mercato italiano, compresa la \"CL 63 AMG V-Max\", con limitatore di velocit\u00e0 spostato dai tradizionali 250\u00a0km/h a 300\u00a0km/h. La \"CL65\" \u00e8 stata invece proposta nel nostro Paese unicamente con il pacchetto V-Max di serie, mentre in altri Paesi (compresa la Germania), poteva essere acquistata anche con limitatore a 250\u00a0km/h. Sempre nel 2008, viene introdotta la CL 500 4-Matic, dotata di trazione integrale, prima coup\u00e9 Mercedes-Benz ad adottarla. Poich\u00e9 tale tipo di trazione si \u00e8 rivelato incompatibile con il sistema Active Body Control, la \"CL500 4-Matic\" \u00e8 unicamente disponibile con il sistema Airmatic.\nNel 2009 viene introdotta una versione a tiratura limitata denominata \"100 Years of a Star\". Tale versione, realizzata sulla base della \"CL 500\" in entrambe le varianti di trazione (posteriore o integrale), \u00e8 stata pensata per celebrare i 100 anni dalla nascita della Stella a tre punte, simbolo storico della Mercedes-Benz. La vettura \u00e8 equipaggiata con accessori quali il pacchetto sportivo AMG, i cerchi in lega AMG da 20 pollici, il logo Mercedes-Benz originario sul tunnel centrale e le pinze freno con la scritta \"Mercedes-Benz\".\nNel settembre 2010 si ha il restyling di mezza et\u00e0: in un primo tempo, sembrava che la Casa tedesca avesse deciso di ribattezzare il modello come \"Classe S Coup\u00e9\", esattamente come fece diversi anni prima con la coup\u00e9 C140. Ma in seguito si decise di mantenere la denominazione corrente. Esteticamente l'aggiornamento \u00e8 percepibile nel frontale, dove vengono ridisegnati i gruppi ottici, ora pi\u00f9 aggressivi e con tecnologia a led, vengono introdotte le luci diurne a led nel paraurti anteriore, anch'esso ridisegnato. Anche la calandra \u00e8 stata ridisegnata, e risulta pi\u00f9 grande e dotata di soli due listelli orizzontali anzich\u00e9 tre. Anche i fari posteriori usufruiscono della tecnologia a led. Dal punto di vista delle motorizzazioni, le novit\u00e0 si fanno pi\u00f9 consistenti, poich\u00e9 in pratica l'intera gamma \u00e8 stata rivoluzionata, risultando cos\u00ec composta:\nLa \"CL 63 AMG\" ha visto l'introduzione del nuovo cambio automatico-sequenziale Speedshift a 7 rapporti al posto del precedente \"7G-Tronic\".\nA dicembre del 2013 la \"C216\" esce di produzione: verr\u00e0 sostituita dalla nuova coup\u00e9 C217 su base Classe S W222, ma non conserver\u00e0 la denominazione \"CL\", bens\u00ec vi sar\u00e0 un ritorno alla vecchia denominazione \"S Coup\u00e9\", come negli anni novanta.\nModelli derivati.\nNel 2006 l'azienda Russo-Baltiqu\u00e8 \u00e8 stato acquistata da un gruppo di investitori tedeschi e russi, con l'idea di proporre una vettura di alta gamma, la Impression, una coup\u00e9 che sembra progettata nell'Europa degli anni trenta, presentata ufficialmente e in anteprima al Concorso di eleganza di Villa d'Este, (a Cernobbio) ad aprile 2006. Tale vettura era basata meccanicamente sulla Mercedes CL65 AMG..\nRiepilogo caratteristiche.\nDi seguito sono riepilogate le versioni previste per la gamma C216. I prezzi riportati si riferiscono al momento del debutto nel mercato italiano:"}
{"id": "1890057", "revid": "6923", "url": "https://it.wikipedia.org/wiki?curid=1890057", "title": "Mercedes-Benz C140", "text": ""}
{"id": "1890059", "revid": "106456", "url": "https://it.wikipedia.org/wiki?curid=1890059", "title": "Correre la cavallina", "text": "L'espressione italiana correre la cavallina (o scorrere la cavallina) \u00e8 una polirematica che sottintende \"far correre la cavallina\", con il significato di liberarsi dalle costrizioni sociali, ovvero di dedicarsi o lasciarsi andare ad una vita spensierata e gaudente, soprattutto nell'ambito delle relazioni sentimentali e sessuali. \nIpotesi sull'origine.\nRisulta evidente la correlazione con le corse equestri che si svolgevano nel medioevo, retaggio dei ludi romani, ove i cavalli venivano improvvisamente liberati dalla \"mossa\" per esprimere, in una breve corsa, tutta la loro foga. \nNel \"Malmantile Racquistato\", del pittore e poeta seicentesco Lorenzo Lippi, si trova il verso \u00ab... Scorse in Firenze ognor la cavallina / Ne' lupanari, con gran pompa e fasto ...\u00bb, indirizzato a mona Cionna.\nAnche Giovanni Boccaccio utilizz\u00f2 la similare espressione \u00ab... aveva prese le mosse quando andava a correr le giumente ...\u00bb (\"Decameron\" 1V, 2), narrando le esperienze libertine di frate Alberto e madonna Lisetta."}
{"id": "1890060", "revid": "205250", "url": "https://it.wikipedia.org/wiki?curid=1890060", "title": "Enzo Mirigliani", "text": "Biografia.\nQuinto di sei figli, Enzo Mirigliani lascia la casa paterna all'et\u00e0 di diciassette anni per arruolarsi nell'esercito italiano, dove rimane fino al 1952. Dal 1953 si occupa di concorsi di bellezza: entra a far parte di \"Miss Italia\" quattro anni dopo, e nel 1959 ne assume la direzione succedendo a Dino Villani. Nel 1991 fonda anche \"Miss Italia nel mondo\", concorso destinato alle giovani ragazze di origini italiane, nate e residenti in altre nazioni.\nInoltre crea altre manifestazioni come \"Un volto per il cinema\", \"Il Meeting del Cinema Mediterraneo\", il premio letterario \"Donna\", \"Il televolto dell'anno\", \"Il Festival del Pianobar\", \"Il cane e il suo padrone\", \"La Sartina d'Italia\" e il concorso di bellezza internazionale \"Ragazza in Gambissime\".\nNel 1996 ha ottenuto il premio speciale del Gran Premio Internazionale dello Spettacolo. Il 21 ottobre 2000 ha partecipato alla terza puntata della trasmissione televisiva \"Ciao Darwin\"; nello stesso anno il programma satirico \"Striscia la notizia\" lo ha premiato con un Tapiro d'Oro, per essersi opposto alla trasmissione della fiction televisiva \"Le ragazze di Miss Italia\" di Dino Risi: il film \u00e8 poi stato regolarmente trasmesso su Rai Uno il 10 settembre del 2002, in concomitanza con il concorso nazionale.\nMirigliani \u00e8 stato sposato con Rosy Ragno (1925-2017), dalla quale ha avuto due figlie, Rosaria e Patrizia; quest'ultima dal 2010 ha preso il posto del padre nell'organizzazione del concorso. Il 26 settembre 2011 \u00e8 deceduto al Policlinico Gemelli di Roma, dove era ricoverato da alcuni giorni, all'et\u00e0 di 94 anni. Ai suoi funerali celebrati nella Basilica di Santa Maria del Popolo in Piazza del Popolo a Roma ha partecipato anche la neoeletta Miss Italia, che aveva vinto il concorso qualche giorno prima, il 19 settembre, Stefania Bivone."}
{"id": "1890076", "revid": "6340", "url": "https://it.wikipedia.org/wiki?curid=1890076", "title": "Superbad", "text": ""}
{"id": "1890078", "revid": "52076", "url": "https://it.wikipedia.org/wiki?curid=1890078", "title": "Delitti d'onore", "text": ""}
{"id": "1890079", "revid": "44735", "url": "https://it.wikipedia.org/wiki?curid=1890079", "title": "Sexual Eruption", "text": ""}
{"id": "1890082", "revid": "767487", "url": "https://it.wikipedia.org/wiki?curid=1890082", "title": "\u0141zy", "text": "\u0141zy (in italiano \"Lacrime\") \u00e8 un gruppo pop-rock polacco fondato a Psz\u00f3w nel 1996. I membri del gruppo provengono dalle contee di Racib\u00f3rz e di Wodzis\u0142aw \u015al\u0105ski. I singoli di maggior successo della band sono: \"Oczy szeroko zamkni\u0119te\", \"Agnieszka\", \"Narcyz\", \"Gdyby\u015b by\u0142\" e \"Aniele m\u00f3j\".\nIl gruppo ha iniziato a suonare nel 1992 e la loro prima produzione era intitolata \"Przeciw Przemocy\" (\"Contro la violenza\"). Il loro primo album \u00e8 stato pubblicato nel 1998 con il titolo \"S\u0142o\u0144ce\" (\"Il Sole\"). Si sono esibiti in circa trecento concerti e sono stati insigniti di numerosi premi per la loro produzione musicale. Attualmente i \u0141zy sono uno dei pi\u00f9 popolari gruppi musicali in Polonia."}
{"id": "1890098", "revid": "125832217", "url": "https://it.wikipedia.org/wiki?curid=1890098", "title": "Heaven's on Fire", "text": "Heaven's on Fire \u00e8 un brano dei Kiss, pubblicato il 13 settembre 1984 all'interno dell'album \"Animalize\".\nIl brano.\nComposta dal chitarrista e cantante Paul Stanley assieme al paroliere Desmond Child, \"Heaven's on Fire\" \u00e8 stato il primo singolo del gruppo estratto dall'album \"Animalize\", essendo stato pubblicato il 19 settembre 1984, sei giorni dopo l'uscita dell'album. Il brano, pur non riuscendo a raggiungere la \"top ten\" nelle classifiche nazionali, ebbe un buon successo a livello internazionale. Come lato B del singolo \u00e8 presente il brano \"Lonely Is the Hunter\", composto da Gene Simmons.\nEsistono due video del brano: il primo \u00e8 il videoclip ufficiale, diretto da David Lewis e prodotto da John Weaver, unico video in cui appare il chitarrista Mark St. John, il secondo \u00e8 una registrazione live del brano all'interno del VHS \"\" (registrata alla Cobo Hall di Detroit l'8 dicembre 1984, inclusa anche nella compilation video \"Hear N' Aid\" realizzata a scopi di beneficenza dalla Mercury).\nVersione delle Star.\nNel 1999 il girl group svedese Star ha realizzato una cover dance rock di \"Heaven's on Fire\", pubblicata come terzo singolo estratto dal loro album di debutto \"Party\"."}
{"id": "1890101", "revid": "212348", "url": "https://it.wikipedia.org/wiki?curid=1890101", "title": "Lingue dell'Australia", "text": "Le lingue parlate in Australia sono varie.\nPossono grossolanamente dividersi in due grandi gruppi: le lingue australiane aborigene, cio\u00e8 native (tra le quali si annoverano anche i creoli con l'inglese, quali per esempio il kriol, il Broken e l'Inglese aborigeno), e le lingue australiane non native. Tra queste ultime ovviamente spicca l'inglese, unica lingua ufficiale, che in Australia ha assunto una forma particolare, l\"'inglese australiano\", la cui forma gergale \u00e8 talvolta scherzosamente definita \"strine\".\nOltre l'inglese, grazie agli imponenti flussi migratori a partire dal secondo dopoguerra, in Australia son presenti lingue e dialetti provenienti da tutto il mondo, dall'Europa al Pacifico passando per l'Asia e Africa. Questi altri linguaggi non hanno influenzato la formazione dell'inglese australiano, a differenza delle lingue aborigene che, soprattutto nell'ultimo mezzo secolo, hanno contribuito all'aumento."}
{"id": "1890103", "revid": "52171948", "url": "https://it.wikipedia.org/wiki?curid=1890103", "title": "Lingue creole", "text": ""}
{"id": "1890106", "revid": "39884", "url": "https://it.wikipedia.org/wiki?curid=1890106", "title": "Quankhidao", "text": ""}
{"id": "1890115", "revid": "1442080", "url": "https://it.wikipedia.org/wiki?curid=1890115", "title": "Unione italiana Qwan Ki Do", "text": "LUnione italiana Qwan Ki Do \u00e8 l'organizzazione nazionale che in Italia si occupa di diffondere il Qwan Ki Do. \u00c8 stata fondata nel 1981 dal Maestro Roberto Vismara, discepolo diretto del Maestro Pham Xuan Tong e direttore tecnico nazionale italiano.\nL'Unione Italiana Qwan Ki Do \u00e8 presente in diverse regioni italiane: Lombardia, Piemonte, Liguria, Trentino-Alto Adige, Veneto, Emilia-Romagna, Toscana e Lazio."}
{"id": "1890116", "revid": "599013", "url": "https://it.wikipedia.org/wiki?curid=1890116", "title": "Zolt\u00e1n Stieber", "text": "Carriera.\nClub.\nA 17 anni si trasferisce dall'Ungheria all'Inghilterra (Aston Villa), poi viene mandato in prestito allo Yeovil Town Football Club. Nel 2009 \u00e8 in Germania al TuS Koblenz. In Germania cambia squadra diverse volte negli anni seguenti, oscillando tra la Fu\u00dfball-Bundesliga e la 2. Fu\u00dfball-Bundesliga: Alemannia Aachen, e Greuther F\u00fcrth.\nNel maggio 2014 l'ungherese si trasferisce all', con il quale firma un contratto fino al 2017. Nel 2016 passa in prestito al Norimberga con cui gioca 6 partite segnando un gol.\nNazionale.\nViene convocato per gli Europei 2016 in Francia."}
{"id": "1890121", "revid": "181699", "url": "https://it.wikipedia.org/wiki?curid=1890121", "title": "Vascone", "text": ""}
{"id": "1890123", "revid": "1851848", "url": "https://it.wikipedia.org/wiki?curid=1890123", "title": "Eric Smith", "text": "Biografia.\nEric Smith, un bambino di tredici anni, il 2 agosto 1993 si stava recando in bicicletta in un centro estivo in un parco della citt\u00e0, sul tragitto incontr\u00f2 Derrick Robie, di quattro anni, che abitando a pochi metri dal parco, si recava nel centro da solo; Eric lo attir\u00f2 in un luogo isolato e tent\u00f2 di strangolarlo con una busta di plastica e poi lo uccise sfondandogli il cranio con una grossa pietra. Mentre il bimbo era incosciente ma ancora vivo, Smith lo denud\u00f2 abbassando i pantaloni e, preso un ramo d'albero, lo sodomizz\u00f2; poi apr\u00ec lo zaino del piccolo Derrick, prese un succo di frutta e lo rovesci\u00f2 sul corpo, successivamente tolse le scarpe del bimbo, le mise vicino alle mani della vittima e se ne and\u00f2 via. Il corpo nudo del bambino fu trovato alcune ore dopo.\nQuando ritorn\u00f2 a casa lav\u00f2 via le tracce di sangue dalla sua bicicletta e nella settimana successiva, sottoposto, come altri bambini a delle domande da parte della polizia, riusc\u00ec inizialmente a convincere gli inquirenti di essere estraneo ai fatti; venne risentito un'altra volta perch\u00e9 si ipotizz\u00f2 che potesse aver visto qualcosa ma che avesse paura di parlare ma disse solo di averlo visto passare; la madre per\u00f2 cap\u00ec che qualcosa non andava e lo ricondusse dalla polizia per un terzo interrogatorio, alla fine del quale poi confess\u00f2.\nProcesso.\nVenne processato nel 1994 e, durante il processo, venne fatto notare dalla difesa che Eric Smith era incapace di reprimere gli impulsi violenti, che era stato molestato dal patrigno e che inoltre, la madre aveva fatto uso durante la gravidanza di medicine antiepilettiche; venne comunque ritenuto colpevole dalla giuria e condannato per omicidio di secondo grado a una pena compresa fra i nove anni e l'ergastolo. \nDopo il processo.\nDurante la sua permanenza in cella, Eric scrisse una lettera alla famiglia di Derrik:\nSmith \u00e8 stato ospitato in una struttura giovanile fino al 2001, quando \u00e8 stato trasferito alla prigione di stato dove sta scontando l'ergastolo presso il Collins Correctional Facility, nella Contea di Erie (Stato di New York).\nDopo nove anni ha potuto chiedere la scarcerazione, ma almeno fino al 2020, ogni tentativo, che pu\u00f2 ripetere ogni due anni, non ha dato mai esito positivo."}
{"id": "1890124", "revid": "767487", "url": "https://it.wikipedia.org/wiki?curid=1890124", "title": "The P.O.X.", "text": "The P.O.X. sono un gruppo psychobilly tedesco. P.O.X. significa \"Psychobilly Orchestra X\".\nStoria del gruppo.\nI P.O.X. vennero fondati nel 1982 ad Hannover (Germania) dal cantante e chitarrista Beaker Pox e dal batterista Slin Pox, un gruppo di due membri che appartenne alla prima ondata di gruppi Psychobilly. Nel 1983 il chitarrista e compositore di canzoni Carl Pox complet\u00f2 la formazione finale del gruppo. I P.O.X. furono in assoluto il primo gruppo Psychobilly proveniente dalla Germania. Nel 1984 arriv\u00f2 il contratto per un disco con l'etichetta Wahnsinn Records (Amburgo) e cos\u00ec venne lanciato il primo disco Psychobilly tedesco: il mini LP \"It's So Dark\".\nSeguirono concerti internazionali e il secondo disco \"Voodoo Power\" pubblicato dalla Kix4U.\nLa band si sciolse ufficialmente nel novembre del 1986 dopo un tour europeo. Negli anni seguenti i P.O.X. continuarono per\u00f2 a suonare in vari festival internazionali con la formazione: Beaker Pox, Carl Pox e Jake Pox, ma nel 1991 il gruppo smise infine di suonare.\nNel 2008 Beaker e Carl Pox decidono di far rivivere il gruppo e di celebrare il suo ritorno allo Psychomania Rumble Festival a Potsdam.\nInfluenze sullo Psychobilly degli anni 80.\nI P.O.X. suonarono principalmente senza il consueto contrabbasso che veniva rimpiazzato da un basso elettrico o addirittura tralasciato. Con l'introduzione di una chitarra ritmica fortemente distorta i P.O.X. diedero al genere un ulteriore elemento stilistico non ancora comune nello Psychobilly del 1984. Il canto distorto in modo atipico contribu\u00ec similarmente a creare il caratteristico P.O.X.-Sound che si distingue chiaramente dal tradizionale sound, dominato dal contrabbasso, di un gruppo Psychobilly.\nA partire dal 1985 i P.O.X. usarono anche Midi e Sampler che rappresentarono un'ulteriore innovazione nella scena.\nI P.O.X. produssero l'intro di Voodoo Power col produttore Yak Bondy. I loro arrangiamenti differiscono da quelli Blues, i pi\u00f9 usati agli inizi dello Psychobilly; per esempio la canzone \"It's So Dark\" che, oltre ad essere composta ed arrangiata in stile New wave o primo Gothic rock in stile Bauhaus, non \u00e8 classico \"Old School\" Psychobilly.\nSe l'aspetto principale dello Psychobilly dei nostri giorni \u00e8 il divertimento, sia nei testi che sul palco, lo Psychobilly interpretato dai P.O.X. vuole esprimere invece i lati oscuri degli uomini.\nGli show, supporto visivo alla musica e ai testi, venivano arricchiti da elementi morbosi quali il sangue di animali, scheletri autentici o da un membro del gruppo che faceva il travestito, come gi\u00e0 visto nel Rocky Horror Picture Show.\nI P.O.X. sono considerati oggi uno dei gruppi della prima ondata di band Psychobilly che ha maggiormente aperto lo Psychobilly ad influenze di altri generi musicali."}
{"id": "1890129", "revid": "1305772", "url": "https://it.wikipedia.org/wiki?curid=1890129", "title": "Stazione di Cormano", "text": ""}
{"id": "1890136", "revid": "767487", "url": "https://it.wikipedia.org/wiki?curid=1890136", "title": "Ponyo sulla scogliera", "text": " \u00e8 un film d'animazione del 2008 scritto e diretto da Hayao Miyazaki.\nProdotto dallo Studio Ghibli, \u00e8 sceneggiato dallo stesso Miyazaki che si \u00e8 basato sul racconto \"Iya Iya En\" della scrittrice giapponese Rieko Nakagawa, illustrato da Yuriko Yamawaki.\nIl film \u00e8 uscito nelle sale giapponesi il 19 luglio 2008 e ha partecipato in concorso alla 65\u00aa Mostra del cinema di Venezia. In Italia il film \u00e8 stato distribuito nelle sale il 20 marzo 2009.\nHa vinto il premio come miglior film d'animazione ai Japan Academy Awards.\nTrama.\nFujimoto, un mago/scienziato un tempo umano, vive sott'acqua insieme a sua figlia, Brunilde, e alle sue numerose sorelle pi\u00f9 piccole (creature simili a pesci con viso umano). Mentre sono in gita con un sottomarino, Brunilde si allontana dalla famiglia, e galleggia via sotto la cupola di una medusa. Dopo un incontro con un peschereccio, si ritrova sulla riva di una piccola citt\u00e0 di pescatori, rimanendo intrappolata in un barattolo di vetro dal quale viene salvata da S\u014dsuke, un bambino di cinque anni molto intelligente. Nel rompere il barattolo con una pietra, Sosuke si taglia, ma Brunilde lecca la sua ferita facendola guarire quasi all'istante. S\u014dsuke battezza la creatura con il nome \"Ponyo\", e promette di proteggerla. Nel frattempo, Fujimoto cerca freneticamente la figlia perduta, che crede essere stata rapita. Chiama i suoi spiriti delle onde per recuperarla, spezzando il cuore di S\u014dsuke.\nPonyo/Brunilde e Fujimoto hanno una discussione, durante la quale la figlia si rifiuta di lasciare che il padre la chiami con il suo nome di nascita, dichiarando il suo desiderio di essere conosciuta come \"Ponyo\" e di diventare umana. Usando la sua magia, si fa crescere gambe e braccia e inizia a trasformarsi in un essere umano, un potere che le \u00e8 stato conferito dal sangue della ferita di S\u014dsuke. Suo padre, allarmato, la costringe a tornare alla sua vera forma ed esce per chiamare la madre di Ponyo, Granmamare. Nel frattempo, Ponyo, con l'aiuto delle sue sorelle, si allontana dal sottomarino e usa inavvertitamente la sua magia per rendersi completamente umana. L'enorme quantit\u00e0 di magia che rilascia nell'oceano causa uno squilibrio nel mondo, causando uno tsunami e lasciando le navi alla deriva in mare. Ponyo torna da S\u014dsuke, che \u00e8 stupito e felicissimo di vederla, e racconta a sua madre, Risa, che Ponyo \u00e8 tornata ed \u00e8 ora una bambina. Risa permette a Ponyo di restare a casa loro per il momento, e aspettano che la tempesta passi insieme a casa di S\u014dsuke. Preoccupata per gli abitanti della casa di riposo in cui lavora, Risa parte per controllarli, promettendo a S\u014dsuke che torner\u00e0 a casa il prima possibile.\nGranmamare arriva al sottomarino di Fujimoto. Il padre di S\u014dsuke, K\u014dichi, la vede viaggiare e la riconosce come la Dea della Misericordia. Fujimoto nota che la luna sembra star uscendo dalla sua orbita e che i satelliti stanno precipitando come stelle cadenti, sintomi del pericoloso squilibrio della natura. Granmamare dichiara che se S\u014dsuke superer\u00e0 un test, Ponyo potr\u00e0 vivere come un essere umano e l'ordine del mondo sar\u00e0 ripristinato. Fujimoto, ancora preoccupato, le ricorda che se S\u014dsuke fallisse il test, Ponyo si trasformerebbe in schiuma di mare.\nS\u014dsuke e Ponyo si svegliano per scoprire che la maggior parte della terra intorno alla casa \u00e8 stata coperta dall'oceano. Poich\u00e9 \u00e8 impossibile per Risa tornare a casa, i due bambini decidono di andarla a cercare. Con l'aiuto della magia, Ponyo trasforma la nave giocattolo di S\u014dsuke in una imbarcazione a grandezza naturale, e i due bambini si spostano attraverso l'oceano appena formatosi.\nQuando Ponyo e S\u014dsuke arrivano nella foresta, tuttavia, Ponyo \u00e8 evidentemente molto stanca e si addormenta, solo per essere svegliata da S\u014dsuke, che la implora di accendere una seconda candela prima che quella che sta alimentando la loro barca si spenga. Ponyo poi si assopisce pi\u00f9 volte prima di riuscire a concentrarsi abbastanza per fare la candela, che poi si spegne. Ponyo infine sviene e S\u014dsuke si trova costretto a spingere la barca a riva, giusto in tempo per scoprire che la barca, priva della magia di Ponyo, sta tornando alle sue dimensioni originali di giocattolo. S\u014dsuke trascina Ponyo a riva, dove trova la macchina abbandonata di Risa. Ponyo poi si sveglia e i due continuano la ricerca di Risa, entrando in un tunnel nel quale Ponyo ritorna ad essere un pesce a causa dell'uso eccessivo dei suoi poteri magici. Nel frattempo, Risa e le anziane abitanti della casa di cura, temporaneamente in grado di respirare l'acqua grazie a Granmamare, stanno aspettando sotto la superficie per l'arrivo di Ponyo e S\u014dsuke. S\u014dsuke e Ponyo incontrano Fujimoto, che avverte il ragazzo che l'equilibrio della natura \u00e8 in pericolo e lo implora di restituirgli Ponyo. S\u014dsuke dubita di Fujimoto e tenta di fuggire, ma i due bambini vengono rapidamente catturati e Fujimoto li porta alla casa di riposo.\nS\u014dsuke si ricongiunge a Risa e incontra Granmamare, con la quale Risa ha appena avuto una lunga conversazione privata. Granmamare chiede a S\u014dsuke se sia in grado di amare Ponyo, a prescindere dal suo essere un pesce o un essere umano. Sosuke risponde che ama Ponyo in qualsiasi sua forma. Granmamare dice quindi a sua figlia che scegliendo una volta per tutte di essere umana, dovr\u00e0 rinunciare ai suoi poteri magici. Ponyo \u00e8 d'accordo, quindi Granmamare la racchiude in una bolla e la d\u00e0 a S\u014dsuke, informandolo che baciare la bolla completer\u00e0 la trasformazione di Ponyo. L'equilibrio della natura \u00e8 cos\u00ec ripristinato e le navi precedentemente bloccate tornano in porto. Fujimoto rispetta la scelta di sua figlia di diventare un essere umano, avendo deciso che pu\u00f2 affidare a S\u014dsuke il benessere di Ponyo. Quest'ultima bacia dunque S\u014dsuke, completando la sua trasformazione in essere umano.\nProduzione.\nLa produzione di \"Ponyo sulla scogliera\" \u00e8 iniziata ad ottobre 2006. Per animare il film sono stati utilizzati 170,000 disegni a matita, un numero record di produzione per Miyazaki. Miyazaki \u00e8 stato coinvolto personalmente nei disegni del film, in quanto voleva essere lui a disegnare le onde e il mare, per lui la parte pi\u00f9 importante del film.\nIl villaggio sul mare in cui vive S\u014dsuke \u00e8 ispirato alla cittadina di Tomonoura. Il nome di S\u014dsuke \u00e8 tratto dal romanzo \"La porta\", di Natsume S\u014dseki. Il suo aspetto riprende invece quello di Gor\u014d Miyazaki, figlio di Hayao, all'et\u00e0 di cinque anni; pare che Ponyo sia ispirata alla figlia di tre anni di Katsuya Kond\u014d, l'animatore capo, che a sua volta \u00e8 stato ripreso nel personaggio di Fujimoto, che \u00e8 appunto il padre di Ponyo.\nIl padre di S\u014dsuke lavora su una nave chiamata Koganei Maru. Koganei \u00e8 la cittadina ad ovest di Tokyo dove si trova lo Studio Ghibli, mentre in una scena Risa, cantando, cita la sigla iniziale di un altro lavoro di Miyazaki, \"Il mio vicino Totoro\".\nColonna sonora.\nLa sigla finale, intitolata , pubblicata il 5 dicembre 2007, \u00e8 cantata da Fujioka Fujimaki (il famoso duo composto da Takaaki Fujioka e Naoya Fujimaki) e da Nozomi \u014chashi, una bambina di otto anni. La versione italiana della canzone \u00e8 invece cantata da Fabio Liberatori e sua figlia Sara Liberatori. Sul sito del distributore italiano Lucky Red \u00e8 stato possibile ascoltarla anche prima dell'uscita ufficiale del film in Italia, dato che \u00e8 stata resa disponibile giorni prima.\nDistribuzione.\nGiappone.\nIl film \u00e8 stato distribuito nei cinema dalla Toho, esordendo il 19 luglio 2008, e con l'equivalente di oltre 165 milioni di dollari, \u00e8 stato il film che ha incassato di pi\u00f9 nello stesso anno.\nItalia.\nPresentato in concorso alla Biennale di Venezia 2008, il film \u00e8 uscito poi in Italia il 20 marzo 2009, distribuito in 186 sale. Nel primo week-end di programmazione ha incassato \u20ac 236.767, posizionandosi al sesto posto nella classifica dei film pi\u00f9 visti. In data 31 maggio 2009, quando \u00e8 stata ritirata dalle sale, la pellicola aveva raggiunto un incasso totale di \u20ac 775.000, ben lontano dalla 100\u00aa posizione nella classifica box-office della stagione 2008/09.\nRegno Unito.\nIl film \u00e8 stato distribuito nel Regno Unito ad agosto 2009.\nStati Uniti d'America.\n\"Ponyo sulla scogliera\" \u00e8 stato distribuito negli Stati Uniti il 14 agosto 2009 dalla Walt Disney Pictures.\nMelissa Mathison, la sceneggiatrice di E.T. l'extra-terrestre, ha curato l'adattamento inglese del film.\nBelgio e Francia.\nIl film \u00e8 stato distribuito in Belgio e in Francia l'8 aprile 2009 dalla Disney France.\nSpagna.\n\"Ponyo sulla scogliera\" \u00e8 stato distribuito in Spagna il 24 aprile 2009."}
{"id": "1890138", "revid": "125217078", "url": "https://it.wikipedia.org/wiki?curid=1890138", "title": "Nazionale di pallavolo femminile della Croazia", "text": "La nazionale di pallavolo femminile della Croazia \u00e8 una squadra europea composta dalle migliori giocatrici di pallavolo della Croazia ed \u00e8 posta sotto l'egida della Federazione pallavolistica della Croazia.\nRosa.\nSegue la rosa delle giocatrici convocate per il campionato europeo 2021."}
{"id": "1890143", "revid": "1305772", "url": "https://it.wikipedia.org/wiki?curid=1890143", "title": "UFO crash", "text": "Per UFO crash (letteralmente in italiano schianto di UFO nel senso di \"UFO precipitato\") si intende lo schianto al suolo di un oggetto volante non identificato (UFO), sia esso di presunta matrice extraterrestre o terrestre. Il termine fu coniato per definire l'incidente di Roswell (Nuovo Messico, USA) del 1947. Da un punto di vista letterale, la parola \"UFO\" non riguarda necessariamente presunti velivoli avanzati di origine aliena: un meteorite, i resti di un pallone sonda o i vettori di un missile, di fatto, sono \"oggetti volanti non identificati\" finch\u00e9 non se ne appuri la natura e la provenienza. Tuttavia, tra il grande pubblico, il termine \"UFO\" \u00e8 ormai spesso associato all'origine aliena; di conseguenza, anche l'espressione \"UFO crash\" \u00e8 utilizzata, quasi esclusivamente, per indicare lo schianto di un velivolo alieno.\nVero e proprio \"esperto\" degli UFO crash fu Leonard Stringfield che pubblic\u00f2 vari libri sull'argomento, il pi\u00f9 famoso dei quali \u00e8 \"Assedio UFO\" (1978).\nTeorie e ipotesi sul fenomeno.\nTra le teorie pi\u00f9 diffuse nel campo ufologico relative agli UFO crash (intesi come schianti di velivoli extraterrestri), vi sono quelle che vogliono i governi degli Stati delle principali nazioni al corrente dell'esistenza degli alieni e l'ipotesi che gli stessi governi abbiano gi\u00e0 stretto contatti e/o acquisito tecnologia evoluta di origine extraterrestre proprio grazie a questo tipo di avvenimenti. Tra gli ufologi che seguono le teorie cospirazioniste si ritiene che gli stati cerchino di tenere nascosta l'esistenza degli alieni, compresa quindi ovviamente la caduta di navi aliene, grazie all'intervento di gruppi speciali conosciuti, per il loro abbigliamento scuro, come Uomini in nero.\nQueste teorie, soprattutto quelle relative all'ingegneria inversa di navi aliene precipitate durante gli anni della guerra fredda, sono state impiegate da ufologi e sostenitori di teorie scientifiche non convenzionali per giustificare gli avanzamenti tecnologici delle due superpotenze mondiali (Stati Uniti d'America e Russia): i progressi di quegli anni nell'esplorazione spaziale e nel campo degli armamenti sarebbero stati resi possibili grazie allo studio e all'interpretazione della tecnologia avanzata recuperata sulle aeronavi precipitate, di volta in volta o in anni precedenti, nelle rispettive aree di competenza.\nUna delle maggiori contestazioni che vengono fatte a chi ritiene che, in un determinato incidente aereo, possano effettivamente essere coinvolti velivoli di natura extraterrestre \u00e8 proprio il fatto stesso che questi ultimi sarebbero precipitati: se simili mezzi sono cos\u00ec avanzati da essere in grado di attraversare lo spazio interstellare, ipoteticamente anche a velocit\u00e0 di molto superiori a quella della luce, sembra poco realistico che non siano poi in grado di gestire il volo atmosferico e che precipitino in numero cos\u00ec elevato.\nDopo la nascita dell'ufologia nel XX secolo, diversi studiosi hanno cercato di reinterpretare avvenimenti passati che potevano rappresentare degli schianti di UFO (o supposti tali) in chiave extraterrestre (per esempio l'evento di Tunguska).\nTeoria del complotto negli USA.\nIn seguito alla promulgazione negli Stati Uniti del Freedom of Information Act, che imponeva agli enti governativi di pubblicare numerosi documenti fino ad allora mantenuti segreti, risult\u00f2 che anche FBI e CIA avevano indagato sui fenomeni UFO, ritenendoli di possibile provenienza sovietica. A partire dai primi anni 80, alcune associazioni di ufologi americani arrivarono quindi a teorizzare l'esistenza di una sorta di cospirazione da parte del governo statunitense che, dopo alcuni \"Ufo Crash\", avrebbe preso contatto con una specie aliena che aveva il proposito di colonizzare la Terra. Di tale teoria non \u00e8 stata portata per\u00f2 alcuna prova convincente; queste affermazioni vanno quindi considerate fantasiose e non scientifiche.\nUFO crash riconosciuti dal CSETI.\nIl \"Center for the Study of Extraterrestrial Intelligence\" (CSETI) ha elaborato un elenco dei presunti UFO crash avvenuti sul nostro pianeta dei quali \u00e8 disponibile una qualche forma di evidenza storica. Alcuni di essi si sono rivelati burle; su altri, invece (come il gi\u00e0 citato evento di Tunguska), le ricerche scientifiche stanno elaborando spiegazioni che negano del tutto l'intervento di fenomeni di tipo alieno. Quella che segue \u00e8 una sintesi della lista che, nell'originale, comprende oltre un centinaio di episodi. Gli eventi ormai ritenuti quasi sicuramente non UFO hanno lo sfondo azzurro.\nUFO crash in Italia.\nNell'anno 2000 l'ufologo Roberto Pinotti e altri collaboratori del Centro ufologico nazionale avrebbero rinvenuto documenti risalenti al ventennio fascista, secondo i quali in Italia si verific\u00f2 la caduta di un aeromobile sconosciuto il 13 giugno del 1933. La notizia dello schianto, inizialmente diffusa, sarebbe poi stata celermente insabbiata grazie alla censura operata dal regime, che avrebbe attivato uno speciale gruppo di ricerca, denominato Gabinetto RS/33, per studiare i resti rinvenuti. Le informazioni di questo gruppo, giunte (o cedute) ai tedeschi, avrebbero portato alla creazione di \"UFO nazisti\" (sulla cui esistenza vi sono molti dubbi) e ispirato la forma di mezzi come l'Horten Ho 229.\nUFO crash nei media e nella cultura di massa.\nUFO crash come espediente narrativo.\nLa caduta di velivoli alieni, e spesso il tentativo di riutilizzare le avanzate tecnologie che li fanno funzionare, sono tematiche molto frequenti nell'ambito della fantascienza, fin quasi dai suoi esordi. Il ritrovamento di un'astronave aliena precipitata e ricoperta tra i ghiacci \u00e8, per esempio, l'evento da cui parte il celebre racconto \"La cosa da un altro mondo\" (\"Who Goes There?\", 1938) di John W. Campbell, da cui nei decenni sono poi stati tratti diversi film (\"La cosa da un altro mondo\" del 1951, \"La cosa\" del 1982). Tematiche relative agli UFO ricorrono spesso anche nel mondo dei fumetti, dei cartoni animati e dei videogiochi.\nL'incidente di Roswell, forse uno dei pi\u00f9 noti al grande pubblico a partire dagli anni novanta, ha raggiunto questa fama anche grazie al fatto di essere citato in centinaia di opere, con film, videogiochi e serie televisive dedicate quasi esclusivamente all'evento e alle sue ipotetiche conseguenze.\nTra i temi che sono state sfruttati pi\u00f9 spesso vi \u00e8 il conflitto o la semplice interazione tra l'occupante e gli esseri umani (oltre a \"La cosa da un altro mondo\" si pu\u00f2 ricordare \"Starman\" di John Carpenter); in altri casi, la nave aliena porta un gruppo numeroso, che si trover\u00e0 a convivere pi\u00f9 o meno pacificamente con gli abitanti del pianeta Terra (\"District 9\") o, a volte, portando sul nostro pianeta eventuali lotte interne (\"Transformers G1\"). In alcuni casi l'UFO caduto e la sua tecnologia permettono agli umani di affrontare pericoli successivi (\u00e8 il caso del manga e anime \"Macross\" o del film \"Independence Day\" dove proprio l'UFO precipitato a Roswell, modificato dagli umani, permette di sconfiggere gli alieni e bloccare il loro tentativo di invasione).\nA volte l'origine del velivolo schiantato si rivela non aliena, con un capovolgimento delle aspettative dei protagonisti: nel fumetto \"Martin Myst\u00e8re\", per esempio, oltre agli \"UFO crash tradizionali\" presenti in numerose storie, un velivolo della perduta civilt\u00e0 di Atlantide, dopo aver raggiunto Marte, torna sulla Terra, schiantandosi durante l'atterraggio, con a bordo esseri umani mutati dalle condizioni del pianeta rosso, che daranno origine agli Yeti."}
{"id": "1890148", "revid": "287204", "url": "https://it.wikipedia.org/wiki?curid=1890148", "title": "NGC 4525", "text": "NGC 4525 \u00e8 una galassia a spirale barrata situata nella costellazione della Chioma di Berenice.\nWilliam Herschel la scopr\u00ec il 13 marzo 1785."}
{"id": "1890154", "revid": "287204", "url": "https://it.wikipedia.org/wiki?curid=1890154", "title": "Alfonso IX di Leon", "text": ""}
{"id": "1890167", "revid": "729019", "url": "https://it.wikipedia.org/wiki?curid=1890167", "title": "BETASOM", "text": "BETASOM era l'acronimo di Bordeaux Sommergibile (ottenuto dall'unione della prima lettera della parola \"\u00abBordeaux\u00bb\" -espressa con il nome della lettera dell'alfabeto greco equivalente dal punto di vista fonetico (\"\u00abbeta\u00bb\")- e la prima sillaba della parola \"\u00absommergibile\u00bb\"), la base navale dei sottomarini della Regia Marina a Bordeaux (costa atlantica meridionale francese) durante la seconda guerra mondiale. La base accolse una trentina di battelli della Regia Marina dall'autunno 1940 all'8 settembre 1943, data dell'entrata in vigore dell'armistizio di Cassibile. La base era anche una delle cinque basi navali di U-Boot della \"Kriegsmarine\" in Francia durante la seconda guerra mondiale. Attualmente la base ospita uno spazio culturale.\nLa base sottomarina italiana.\nIl 25 luglio 1940, il ministero della Marina italiano ottenne l'autorizzazione allo schieramento di un certo numero di sottomarini in appoggio alla Germania nazista per la guerra nell'oceano Atlantico. Il luogo prescelto per la sede delle operazioni fu la citt\u00e0 di Bordeaux, dove fu costruita una base navale a cui fu assegnato il nome in codice di BETASOM.\nLa strategia sarebbe stata impostata insieme all'alleato tedesco, ma dal punto di vista tattico e disciplinare i vari battelli avrebbero operato sotto la responsabilit\u00e0 dei rispettivi comandi. Questo perch\u00e9 Hitler temeva che, in caso di impiego dell'aviazione tedesca in Africa Settentrionale, una richiesta simile di comando unificato avrebbe portato gli aviatori germanici sotto il comando italiano.\nLa base era costituita da due darsene intercomunicanti attraverso una chiusa. Inoltre, la presenza di bacini di carenaggio rendeva possibile la messa a secco degli scafi per le necessarie operazioni di revisione e riparazione. Il personale era alloggiato in apposite casermette ottenute dalla conversione di alcuni magazzini. La sorveglianza interna era affidata a reparti dei carabinieri, mentre il presidio della base era affidato ad un battaglione del Reggimento San Marco.\nLa base fu ufficialmente inaugurata il 30 agosto 1940 con l'arrivo dell'ammiraglio Angelo Parona. I tedeschi assegnarono agli italiani due navi passeggeri, il transatlantico francese \"Admiral de Grasse\", di 18.435 tonnellate e, in ottobre, il piroscafo tedesco \"Usaramo\" di 7.775 tonnellate. L\"Admiral de Grasse\", oltre alla stazione radio, ospitava l'infermeria.L'edificio in cemento armato della stazione marittima fu trasformato in alloggi, mentre altri edifici furono utilizzati per uffici e magazzini.\nFurono assegnati a BETASOM 35 ufficiali, compresi 3 ufficiali dell'esercito per i reparti del battaglione San Marco e 426 militari del corpo degli equipaggi della Regia Marina. In totale, la forza del personale militare e civile assegnato ai servizi della base assommava a circa 800 uomini, compresa la compagnia mitraglieri del battaglione San Marco di 225 uomini addetta alla vigilanza interna della base, mentre esternamente la vigilanza era di pertinenza tedesca. In aggiunta, i Tedeschi avevano installato sei batterie antiaeree da 88\u00a0mm e 45 mitragliere da 20\u00a0mm e garantivano il servizio antiaereo e la scorta navale lungo la Gironde e nel golfo di Biscaglia.\nLe operazioni.\nI sommergibili italiani svolsero la prima fase del loro ciclo operativo nell'Atlantico Settentrionale e, successivamente, nella zona equatoriale. Dopo l'entrata in guerra degli Stati Uniti, svolsero alcune crociere anche presso le coste nord-americane.\nNel luglio-agosto 1941, a causa dell'andamento negativo della guerra nel Mediterraneo, fu ordinato il rientro di una decina di battelli (\"Perla\", \"Guglielmotti\", \"Brin\", \"Argo\", \"Velella\", \"Dandolo\", \"Emo\", \"Otaria\", \"Mocenigo\", \"Veniero\" e \"Glauco\"). Questa volta, il passaggio attraverso Gibilterra comport\u00f2 la perdita di un sottomarino, il \"Glauco\".\nIl progettato attacco al porto di New York.\nIl comandante della base Romolo Polacchini aveva gi\u00e0 ipotizzato da tempo un attacco contro un porto americano. Inizialmente, in previsione dell'entrata in guerra del Brasile, si era ipotizzato il forzamento del porto di Rio de Janeiro, impiegando il sommergibile \"Leonardo da Vinci\" comandato da Gianfranco Gazzana Priaroggia come mezzo avvicinatore. In seguito si decise invece di utilizzare il \"Leonardo da Vinci\" per un progetto ben pi\u00f9 ambizioso, l'attacco al porto di New York. Il sommergibile avrebbe dovuto trasportare fino alla foce dell'Hudson un piccolo sommergibile tascabile Classe CA (fu inviato via treno a Bordeaux, per l'operazione, il \"CA 2\") in un apposito \u00abpozzo\u00bb di circa 10 metri ricavato al posto del cannone prodiero. Il sottotenente di vascello Eugenio Massano fu inviato appositamente a Bordeaux dal comandante della X\u00aa Flottiglia MAS Junio Valerio Borghese dove avrebbe dovuto guidare il piccolo Classe CA; il mini-sommergibile, con a bordo alcuni \u00abuomini gamma\u00bb (sommozzatori d'assalto) e 28 cariche esplosive da 20 a 100\u00a0kg, si sarebbe portato nel porto per minare delle navi.\nI lavori furono effettuati nell'agosto 1942 e in settembre furono svolte le prove di rilascio del \"CA 2\" dal \"da Vinci\" sotto la supervisione del tenente di vascello Eugenio Massano. Le prove ottennero risultati apprezzabili, nel corso delle quali il \"da Vinci\", in immersione a circa 12 metri, rilasciava il piccolo CA per poi recuperarlo. In realt\u00e0 il recupero era un'ipotesi molto remota e si era gi\u00e0 previsto che i membri del Gruppo Gamma avrebbero dovuto distruggere il mezzo al termine dell'operazione per poi raggiungere la terraferma.\nLa missione fu rinviata e poi annullata in seguito alla perdita del \"da Vinci\" il 23 maggio 1943.\nA partire dal 1943, alcuni sottomarini italiani vennero utilizzati per operazioni di trasporto di materie prime dall'Europa al Giappone.\nDopo l'armistizio.\nAl momento dell'armistizio presso la base navale di Betasom, comandata dal capitano di vascello Enzo Grossi, che ader\u00ec alla Repubblica Sociale Italiana, erano distaccati tre sommergibili oceanici, l\"Ammiraglio Cagni\", il \"Giuseppe Finzi\" e l\"Alpino Bagnolini\". Il \"Cagni\", che era in missione, accett\u00f2 l'armistizio e si rec\u00f2 nel porto alleato di Durban, dove fu ricevuto con l'onore delle armi. Gli equipaggi degli altri due sommergibili optarono per l'adesione alla RSI, e i due sommergibili operarono per breve tempo sotto le bandiere repubblichiine e la base assunse la nuova denominazione di \u00abBase atlantica dell'Italia repubblicana\"\u00bb.\nIl 14 ottobre 1943 i due sommergibili superstiti furono incorporati nella \"Kriegsmarine\". Cinquanta specialisti rientrarono in Italia e furono incorporati nella X\u00aa Flottiglia MAS.\nIl \"Bagnolini\", che imbarcava personale misto italo-tedesco, fu utilizzato per missioni di trasporto di materie prime con il Giappone e fu affondato nei pressi del Capo di Buona Speranza l'11 marzo 1944.\nIl \"Reginaldo Giuliani\" fu affondato con siluro nel 1944 dal sommergibile inglese nello stretto di Malacca di ritorno da Singapore con equipaggio italotedesco. Gli altri marinai restati a Bordeaux furono incorporati nella Marina Nazionale Repubblicana e, integrati da altri marinai provenienti dagli Internati Militari Italiani, furono impiegati come difesa costiera costituendo la 1\u00aa Divisione Atlantica Fucilieri di Marina che, nel maggio 1945, prese parte alla difesa di Bordeaux.\nNon tutti aderirono alla RSI: alcuni marinai scelsero di aderire al \"maquis\", la Resistenza francese. Fra essi Giacomo Parodo, gi\u00e0 marinaio del 1\u00ba Reggimento \"San Marco\", poi fucilato nel 1944 dopo alcuni mesi fra i partigiani francesi (verr\u00e0 insignito con medaglia d'oro al valor militare alla memoria). Anche successivamente altri marinari disertarono e aderirono alla Resistenza francese, venendo poi - alcuni di essi - fucilati.\nTratto dai ranghi dei \u00abfucilieri di Marina\u00bb fu costituito nel 1944 il battaglione \"Longobardo\" che rientrato in Italia fu incorporato nella X\u00aa Flottiglia MAS.\nLa flotta.\nL'Italia, al momento dell'entrata in guerra, possedeva oltre un centinaio di sottomarini, ma solo una quarantina erano adatti alle crociere oceaniche. La scelta dei mezzi destinati a BETASOM coinvolse quindi solo queste unit\u00e0. La base atlantica ospit\u00f2 complessivamente 32 sottomarini. Una prima flotta di 27 battelli fu trasferita nell'autunno del 1940 attraverso il Mar Mediterraneo e comprendeva le seguenti unit\u00e0:\nUn ulteriore sommergibile, il \"Cagni\", fu trasferito a BETASOM nel 1942-1943, non appena ne fu completato l'allestimento.\nPer raggiungere l'Atlantico, tutti i sottomarini italiani furono costretti ad attraversare lo stretto di Gibilterra, dov'\u00e8 tuttora situata una grande base navale della Royal Navy. Il passaggio non fu esente da difficolt\u00e0, anche a causa delle correnti marine, ma avvenne senza incidenti.\nSuccessivamente, furono integrati nella flotta altri quattro sommergibili (due soli dei quali, tuttavia, operarono per Betasom, mentre gli altri due rientrarono in Mediterraneo dopo alcuni lavori), provenienti dall'Africa Orientale Italiana. In vista dell'imminente caduta dell'Eritrea (che ospitava l'importante base navale di Massaua) si decise, infatti, di evacuare tutto ci\u00f2 che rimaneva della componente subacquea della marina \u201ccoloniale\u201d, in modo da non farla cadere in mani inglesi. I quattro sommergibili erano:\nQuesti battelli raggiunsero BETASOM circumnavigando l'Africa con l'ausilio della nave cisterna tedesca \"Nordmark\", che si occup\u00f2 del rifornimento in alto mare delle quattro unit\u00e0 (il \"Perla\", sommergibile di piccola crociera, necessit\u00f2 anche di un altro rifornimento, da parte della nave corsara tedesca \"Atlantis\").\nGli affondamenti.\nNel corso delle loro missioni in Atlantico i sommergibili di Betasom affondarono complessivamente 109 navi per 593.864 tonnellate di stazza lorda, cos\u00ec suddivise:\nI sommergibili \"Fa\u00e0 di Bruno\", \"Ferraris\", \"Glauco\", \"Tarantini\" e \"Velella\" non affondarono nessuna nave, cos\u00ec come \"Guglielmotti\" e \"Perla\", che non svolsero alcuna missione offensiva.\nDopo la riorganizzazione tattica e \"tecnologica\" (riduzione dei tempi per l'immersione rapida, modifica della falsa torre per renderla meno visibile, sostituzione dei condizionatori d'aria con sistemi al freon, siluri tedeschi ecc.), e metodi pi\u00f9 intensivi e razionali di addestramento, formazione e selezione del personale e del vitto, svolti nel corso del 1941, le prestazioni dei battelli (inizialmente poco esaltanti) migliorarono. Fino ad attestarsi tra il 1942-1943 ad un valore del battello italiano rispetto a quello tedesco sul medesimo fronte pari al 59%; ovvero due battelli italiani in media riuscivano ad affondare pi\u00f9 naviglio di un singolo battello tedesco. Indice, questo, dei numerosi limiti tecnologici (ed in parte anche operativi ed addestrativi perduranti) dei sommergibili italiani. Furono comunque risultati pi\u00f9 lusinghieri di quelli ottenuti in Mediterraneo.\nI violatori di blocco.\nNel corso del conflitto, tra il 1941 ed il 1942, ripararono a Bordeaux anche numerosi violatori di blocco italiani: dalla Spagna la nave cisterna \"Clizia\" ed i piroscafi \"Capo Lena\", \"Drepanum\" e \"Fidelitas\", dalle Canarie i piroscafi \"Atlanta\" ed \"Ida\", dal Brasile i piroscafi \"XXIV Maggio\", \"Africana\" e \"Monbaldo\" e la motonave \"Himalaya\" (proveniente dall'Eritrea) e dal Giappone le motonavi \"Cortellazzo\", \"Fusijama\" (proveniente dalla Thailandia) e \"Pietro Orseolo\"; si trasferirono inoltre da Bordeaux a Saint Nazaire, dov'erano arrivate in un primo momento, anche le navi cisterna \"Burano\", \"Frisco\" e \"Todaro\". Tutte le navi in questione trasportavano migliaia di tonnellate di materiali, gran parte dei quali d'interesse bellico, che furono poi inviati in Italia; la maggior parte di esse fu poi impiegata per conto delle forze tedesche, mantenendo i propri equipaggi italiani. Dalle Canarie raggiunse Bordeaux, nell'ottobre 1940, anche il piropeschereccio \"Balena\", che venne impiegato per pescare il pesce necessario al personale della base sommergibilistica.\nA Bordeaux si svolsero inoltre i lavori di preparazione (imbarco di cannoni e mitragliere, nebbiogeni e altro), per nuove missioni di forzamento del blocco, dei quattro violatori di blocco pi\u00f9 moderni e veloci: la \"Cortellazzo\", l\"Himalaya\", la \"Fusijama\" e la \"Pietro Orseolo\", che avrebbero poi dovuto raggiungere il Giappone e quindi fare ritorno a Bordeaux con materie prime irreperibili in Europa. Allo scopo venne inviato a Bordeaux personale tecnico della Regia Marina: le navi furono pronte tra la fine del 1942 e l'inizio del 1943.\nSolo la \"Pietro Orseolo\" riusc\u00ec in tale missione, arrivando in Giappone e rientrando a Bordeaux, seppure danneggiata, con 6800 tonnellate di materie prime (in particolare gomma naturale), mentre la \"Cortellazzo\" fu costretta ad autoaffondarsi poco dopo la partenza, l\"Himalaya\" dovette cancellare due tentativi di forzamento del blocco e la \"Fusijama\" non lasci\u00f2 mai pi\u00f9 Bordeaux.\nLa base sottomarina tedesca.\nCostruzione.\nLa pianificazione della costruzione di una base di sottomarini in bunker data del 1940 all'interno del \"Marine Bauwesen\", il dipartimento incaricato delle costruzioni all'interno dell'Oberkommando der Marine (OKM), lo stato maggiore della Kriegsmarine tedesca, ma arriva dopo quella delle altre basi sottomarine sull'Atlantico, all'epoca pi\u00f9 accessibili ai bombardieri britannici. L'organizzazione Todt comincia la costruzione nel settembre 1941 sul bacino n\u00ba 2 di Bacalan. La costruzione durer\u00e0 22 mesi e sotto la supervisione, come per le altre basi sottomarine tedesche, di Andreas Wagner.\nLa struttura era costituita di un blocco di calcestruzzo armato di 245 metri di lunghezza per 162 metri di larghezza e 20 metri di altezza. Une torre bunker di 48 \u00d7 73 metri vi era connessa. Essa ospitava 11 \"alveoli\" di 100 a 115 metri di lunghezza, 7 di questi \"alveoli\" potevano accogliere un sottomarino e 4 ne potevano accogliere due. L'altezza era di 11,4 metri e il pescaggio di 9 metri (con un \"marnage\" di 1,5\u00a0metri).\nI sette \"alveoli\" centrali potevano essere messi a secco. Ognuno \u00e8 separato da un muro spesso da 5 a 6 metri e chiuso con delle porte blindate per proteggerlo dalle esplosioni di bombe. All'altra estremit\u00e0 del bacino, una linea ferroviaria traversa il bunker e serviva i differenti \"alveoli\". Ogni \"alveolo\" \u00e8 equipaggiato di due ponti ruotanti di una capacit\u00e0 di sollevamento di 3 o 5 tonnellate permettenti su ognuna di trasportare materiali pesanti e munizioni.\nDall'altro lato della linea ferroviaria, la struttura ospitava, su diversi piani, \"atelier\", luoghi di stoccaggio, uffici, spazi comuni e un'infermeria.\nL'insieme era coperto da un primo tetto in calcestruzzo armato da 3,5 metri di spessore. Questo fu ricoperto da un secondo tetto di 2,1 metri di spessore. A partire dal 1943, con l'aumentata autonomia dei bombardieri alleati e ugualmente delle bombe diventate pi\u00f9 potenti, i tedeschi decisero di rinforzare ancora il tetto posandoci sopra una struttura detta \"Fangrost\". Si tratta di una serie di travi in calcestruzzo da 32 tonnellate poste parallelamente, distanziate da 5 a 6 metri e ricoperte da altre travi pi\u00f9 piccole poste perpendicolarmente alle prima. Questo dispositivo doveva provocare l'esplosione della bomba prima che essa arrivi al tetto. Ma questo \"reticolo\" non era stato ancora completato ad agosto 1944.\nPer motivi di sicurezza, i siluri e il carburante erano stoccati esteriormente, in piccoli bunker situati a 200 metri a nord-est della base (vicino al boulevard Daney).\n600.000\u00a0m\u00b3 di calcestruzzo furono necessari per la costruzione. L'organizzazione Todt impiega diverse migliaia di operai, alcuni volontari, ma la maggior parte prigionieri di guerra di coscritti, tra cui 3.000 repubblicani spagnoli, \"i rossi\" (si stima che pi\u00f9 di 70 vi sono morti), ma anche dei francesi, degli italiani, dei belgi e degli olandesi.\nOperazioni.\nDalla costruzione dei primi \"alveoli\", la base diventa nell'ottobre 1942 il porto base della 12. Unterseebootsflottille (dal tedesco: \"la 12\u00aa flottiglia di sottomarini\"). Questa flottiglia effettuava delle missioni di lunga durata tra cui quelle nell'oceano Indiano e le connessioni col Giappone.\nIl porto di Bordeaux e le sue dipendenze (Le Verdon, Amb\u00e8s, Bassens, Pauillac) ospitavano ugualmente una flottiglia di una ventina di pattugliatori, di una quindicina di dragamine e qualche cacciatorpediniere incaricati di assicurare la protezione dei sottomarini al loro arrivo e alla loro partenza.\nIl 17 maggio 1943 ci fu un importante \"raid\" statunitense. Un'informazione della resistenza francese aveva indicato alle forze alleate una forte concentrazione di sottomarini. Ma il bombardamento fatto a 22.000 piedi fu impreciso e colp\u00ec poco la base. Una porta del bacino fu distrutta e cinque sottomarini colpiti. Ma i danni civili furono importanti, pi\u00f9 di 200 immobili furono colpiti, 184 abitanti furono uccisi e 249 furono feriti. Da gennaio ad agosto 1944, ci furono pi\u00f9 di 13 \"raid\" anglo-americani sulla base sottomarina e l'aeroporto di M\u00e9rignac, ma senza grandi successi. \nIl 28 agosto 1944, Bordeaux e il porto sono evacuati dai Tedeschi.\n12. Unterseebootsflottille.\nLa \"12. Unterseebootsflottille\" era la 12\u00aa flottiglia di U-boot tedeschi della Kriegsmarine durante la seconda guerra mondiale, basata a Bordeaux, fu attiva dal 1942 al 1944.\nCreata a Bordeaux il 15 ottobre 1942 come \"flottiglia di combattimento\" (in tedesco \"Frontflottille\"), essa fu posta sotto il comando del \"Korvettenkapit\u00e4n\" Klaus Scholz.\nIl primo U-boot tedesco che arriva alla base sottomarina di Bordeaux \u00e8 l'U-178 (U-Boot Tipo IX), il 9 gennaio 1943.\nAlla flottiglia sono distaccati la maggior parte degli U-boot oceanici, che hanno operato nel sud Atlantico e nell'oceano Indiano.\nDurante il mese di agosto 1944, ma maggior parte degli U-boot hanno abbandonato la base di Bordeaux per Flensbourg. Gli ultimi due sottomarini a lasciare Bordeaux sono l'U-534 e l'U-857, il 25 agosto 1944.\nLa storia della flottiglia prende fine nell'agosto 1944, con la sua dissoluzione. Il resto degli uomini (circa 200) agli ordini del \"Fregattenkapit\u00e4n\" Klaus Scholtz tenta di rientrare per via terrestre in Germania, ma si ritrova l'11 settembre 1944 catturato dalle forze statunitensi.\nDurante la sua vita operativa, la \"12. Unterseebootsflottille\" ha effettuato 197 missioni, e ha affondato 97 navi per un totale di 526.976 tonnellate di stazza.\nLe unit\u00e0.\nLa flottiglia ha ricevuto durante la sua vita operativa 46 U-boot: U-Boot Tipo VII, U-Boot Tipo IX, U-Boot Tipo X e U-Boot Tipo XIV :\nI sommergibili italiani seguenti furono catturati dopo la capitolazione italiana del settembre 1943 e furono assegnati alla 12\u00aa flottiglia:\nDopoguerra.\nLa base rimane un importante vestigio della seconda guerra mondiale. Essa ha successivamente ospitato un museo della nautica da diporto e oggi \u00e8 uno spazio culturale molto visitato: sui 42.000\u00a0m\u00b2 di questa imponente struttura di calcestruzzo, 12.000\u00a0m\u00b2 circa sono aperti al pubblico."}
{"id": "1890170", "revid": "1543377", "url": "https://it.wikipedia.org/wiki?curid=1890170", "title": "Inseminazione delle nuvole", "text": "Con inseminazione delle nuvole, semina delle nuvole o ancora col termine inglese di cloud seeding s'intende una tecnica di modificazione del clima che mira a cambiare la quantit\u00e0 ed il tipo di precipitazione attraverso la dispersione nelle nubi di sostanze chimiche che fungano da nuclei di condensazione per favorire le precipitazioni. Questa tecnica pu\u00f2 essere impiegata sia per aumentare la piovosit\u00e0 in zone aride sia per prevenire la formazione di grandine in fronti temporaleschi. \nLe sostanze possono essere disperse da aerei, rilasciate da dispositivi a terra, o veicolate tramite uso di razzi o cannoni antiaerei. In base alla tecnica impiegata, queste possono essere iniettate direttamente nelle nuvole, lasciate cadere al di sopra di esse oppure disperse al di sotto delle nuvole affinch\u00e9 siano trasportante al loro interno dalle correnti ascensionali.\nDescrizione.\nPresupposti teorici.\nLe sostanze maggiormente usate sono lo ioduro d'argento e il ghiaccio secco (o biossido di carbonio congelato). Per produrre ghiaccio a temperature superiori sono usate anche espansioni di propano liquido per produrre cristalli, mentre \u00e8 in aumento l'uso di materiali igroscopici, come ad esempio il sale, che sembrano dare risultati promettenti.\nAffinch\u00e9 si formi ghiaccio \u00e8 necessario che la nuvola contenga acqua sopraffusa allo stato liquido, ovvero a una temperatura inferiore ai 0 \u00b0C. L'introduzione di una sostanza come lo ioduro d'argento, che ha una struttura cristallina simile al ghiaccio, induce una reazione di congelamento del vapore acqueo per nucleazione eterogenea.\nAnche l'espansione di propano o di ghiaccio secco raffredda l'aria abbastanza da far nucleare spontaneamente i cristalli di ghiaccio dallo stato gassoso, ma a differenza dell'inseminazione con ioduro d'argento, questa nucleazione non richiede particelle d'acqua preesistenti, dal momento che produce una quantit\u00e0 di vapore estremamente alta, vicino al livello di saturazione (sebbene le goccioline d'acqua esistenti siano comunque necessarie per aggregare i cristalli di ghiaccio in particelle di dimensione sufficienti a dare origine alle precipitazioni).\nAlle medie latitudini solitamente si deve tener conto che la pressione di equilibrio \u00e8 inferiore per il ghiaccio rispetto all'acqua. Quando le particelle di ghiaccio si formano nelle nubi sovraraffreddate, queste crescono a spese delle gocce liquide. Se sono sufficientemente grandi, diventano abbastanza pesanti per trasformarsi in neve (o in pioggia, se si fondono) da nuvole che altrimenti non produrrebbero precipitazioni. Questo processo \u00e8 noto come \u201cinseminazione statica\u201d.\nNel caso della stagione calda o delle nuvole cumuliformi tropicali si cerca di sfruttare il calore latente rilasciato durante il processo di congelamento. Questa strategia d'inseminazione (detta \"dinamica\") presume che il calore latente aggiunga galleggiabilit\u00e0, rinforzi le correnti ascensionali, formi convergenze ad un livello pi\u00f9 basso, ed in definitiva assicuri una crescita pi\u00f9 rapida delle nuvole.\nDispute sull'efficacia della tecnica.\nLa \"Federation of Meteorology\" ha condotto a pi\u00f9 riprese studi nel 1903, nel 1915, nel 1919, nel 1944 e nel 1947.\nNegli anni cinquanta la divisione per la radiofisica CSIRO ha iniziato ad indagare la fisica delle nubi, ipotizzando di conseguire concreti risultati entro il 1957, divenendo veramente \"padrona del clima\". Negli anni sessanta questi sogni erano sbiaditi, e si pens\u00f2 di usare queste tecniche per la produzione di energia idroelettrica.\nMentre \u00e8 indubbio che le tecniche di semina delle nuvole possono effettivamente alterare la struttura e le dimensioni delle nubi, pi\u00f9 controversa \u00e8 la sua efficacia nell'incrementare la quantit\u00e0 di pioggia. Parte del problema \u00e8 che \u00e8 difficile capire quanta pioggia sarebbe caduta se la nube non fosse stata \u201cinseminata\u201d. In altre parole, \u00e8 difficile distinguere le precipitazioni dovute all'inseminazione artificiale, data la naturale variabilit\u00e0 di queste, spesso molto grande. Comunque si spera che usando tali tecniche in inverno sopra le cime si produca neve. D'altra parte questa teoria \u00e8 sostenuta da associazioni di professionisti come la Weather Modification Association, World Meteorological Organization, e la American Meteorological Society (AMS), che tuttavia sostiene anche come non vi sia evidenza che l'incremento stagionale del 10% di precipitazioni nevose sia da correlare all'inseminazione delle nuvole. .\nL'Ente nazionale per le ricerche atmosferiche (NCAR) \u00e8 una istituzione che si trova a Boulder (Colorado) e che si occupa di analisi statistiche sulle nubi inseminate al fine di studiarne le differenze. Hanno condotto studi in diversi paesi, tra i quali Mali, Arabia Saudita, Messico, Sudafrica, Thailandia, Italia ed Argentina.\n\u00c8 stato anche annunciato che sarebbero state inseminate le nuvole durante i giochi olimpici del 2008 a Pechino al fine di evitare la pioggia durante le cerimonie di consegna della medaglie tuttavia l'ufficio cinese per la modificazione meteorologica pubblica raramente letteratura scientifica aperta, ragion per cui le loro proclamazioni di successo sono ampiamente dibattute.\nLo ioduro d'argento, classificato col colore blu, secondo livello, dalla NFPA 704, pu\u00f2 causare inabilit\u00e0 temporanea o, con un'esposizione prolungata, un danno residuo (ad esempio, il cloroformio), ma comunque non cronico. Tuttavia ci sono diversi studi di matrice ecologista che hanno dimostrato che gli effetti sulla salute e sull'ambiente sono trascurabili..\n\u00c8 stata dimostrata la bassa tossicit\u00e0 dell'argento e dei componenti da esso derivati. Ci\u00f2 potrebbe essere dovuto alla quantit\u00e0 di parti d'argento presenti nella nube, inferiore di 100 volte rispetto alla emissioni industriali in atmosfera in molte parti del mondo, o rispetto alle singole esposizioni nel caso di otturazioni dentarie.\nL'accumulo al suolo e nella vegetazione non sono stati sufficientemente studiati. Una valutazione ambientale della Sierra Nevada del 1995 ed uno studio in Australia del 2004 confermano le precedenti ricerche.\nStoria di una scoperta.\nVincent Schaefer (1906\u20131993) scopr\u00ec il principio della semina delle nuvole nel luglio 1946 attraverso una serie di eventi fortuiti, durante una scalata sul Monte Washinghton, nello Stato di New York. In seguito ad una discussione con il premio nobel Irving Langmuir, Schaefer, che era un suo collaboratore, ebbe l'idea di creare nubi sovraraffreddate usando una speciale microfibra.\nUs\u00f2 centinaia di sostanze potenziali per stimolare la formazione di cristalli di ghiaccio, come sale, talco in polvere, terra ed altre sostanze chimiche, finch\u00e9 in quello stesso mese, proprio nel giorno pi\u00f9 caldo ed afoso, mentre stava conducendo esperimenti allo Schenectady Lab., not\u00f2 che l'aria non si era raffreddata abbastanza. Decise, quindi, di innescare il processo usando ghiaccio secco per abbassare la temperatura, ed in effetti si ebbe la formazione di milioni di microcristalli, con un grado di riflessione della luce cos\u00ec alto da illuminare la maggior parte della stanza. L'esperimento fu facilmente replicato, ed egli stabil\u00ec anche in \u221240\u00a0\u00b0C il limite di temperatura per la formazione di ghiaccio.\nContemporaneamente il noto climatologo Bernard Vonnegut, fratello dello scrittore Kurt Vonnegut e collega di Schaefer, cre\u00f2 un metodo di inseminazione usando iodio ed argento per produrre ioduro d'argento. Mentre Schaefer alterava la temperatura all'interno della nuvola, Vonnegut ne alterava la struttura cristallina sfruttando la propriet\u00e0 detta \"parametro di rete\" tra due tipi di cristallo (in seguito la cristallografia del ghiaccio fu la base teorica del racconto di Kurt Vonnegut \"Ghiaccio-nove\").\nIl primo tentativo di alterare la struttura delle nuvole attraverso le tecniche di \"cloud seeding\" si svolse durante un volo nel novembre dello stesso anno nello stato di New York, quando Schaefer riusc\u00ec a stimolare una precipitazione nevosa presso il monte Greylock, nel Massachusetts orientale; in seguito egli insemin\u00f2 una nube con circa 2\u00a0kg di ghiaccio secco da una distanza di 96 chilometri dall'aeroporto della contea di Schenectady. Infatti ghiaccio secco e ioduro d'argento sono agenti efficaci nelle alterazioni fisico-chimiche nuvole, quindi utile per aumentare le precipitazioni invernali in montagna e nella prevenzione, in determinate condizioni, di fulmini e grandine.\nPur non essendo nuova, questa tecnica di inseminazione igroscopica (utile per intensificare le precipitazioni piovose partendo da nuvole calde) sta avendo un forte rilancio, basato su indicazioni positive di ricerche condotte di Sud Africa, Messico ed altrove. Il materiale igroscopico pi\u00f9 comunemente usato \u00e8 il sale. Si pensa che l'inseminazione igroscopica possa dare origine ad un'intera gamma di gocce, pi\u00f9 marittime (ovvero pi\u00f9 grosse) e meno continentali, unite per coalescenza.\nTra il 1981 ed il 2000 \u00e8 stato condotto uno studio sull'uso dello ioduro d'argento al fine di prevenire la pioggia (tecnica attualmente usata), mentre tra il 2002 ed il 2006 l'accademia delle scienze americana ha condotto un programma di ricerca per chiarire definitivamente la questione dell'effettiva efficacia del controllo climatico.\nUtilizzo della tecnica nel mondo.\nCina.\nLo stato che fa pi\u00f9 largo uso di tecniche di inseminazione delle nuvole \u00e8 la Repubblica Popolare Cinese, che mira ad incrementare la quantit\u00e0 di pioggia di molte regioni aride, compresa la capitale Pechino. Vi \u00e8 anche un conflitto politico tra diverse regioni che si accusano a vicenda di \"rubare pioggia\" attraverso l'inseminazione delle nuvole. Attualmente circa 24 paesi praticano operazioni di modificazione climatica. Inoltre la Cina us\u00f2 l'inseminazione delle nuvole a Pechino prima dei giochi olimpici del 2008 al fine di liberare l'aria dall'inquinamento.\nMarocco.\nNel 1985 il governo marocchino ha iniziato un programma di semina Nube chiamato 'Al-Ghait'. Il sistema venne impiegato in Marocco nel 1999, \u00e8 stato impiegato anche in Burkina Faso tra il 1999 e il 2002, mentre nel 2005 venne impiegato in Senegal.\nIl programma di semina Nube 'Al-Ghait', utilizza due velivoli dotati di appositi strumenti:\nStati Uniti.\nNegli Stati Uniti l'inseminazione delle nuvole \u00e8 usata per incrementare le precipitazioni in zone siccitose e per ridurre sia la dimensione dei chicchi di grandine che si formano nei temporali, sia la nebbia negli aeroporti. Inoltre \u00e8 occasionalmente usata dalle principali stazioni sciistiche per indurre nevicate. \nDiverse compagnie commerciali, come la \"Aero Systems Incorporated\", l\"'Atmospherics Incorporated\", la \"North American Weather Consultants\", la \"Weather Modification Incorporated\", la \"Weather Enhancement Technologies International\" e la \"Seeding Operations and Atmospheric Research\" offrono servizi di modificazione meteorologica incentrati sull'inseminazione delle nuvole. \nLa Irving P. Krick e soci, un'organizzazione privata di Palm Springs in California, si offr\u00ec durante gli anni settanta di condurre esperimenti di modificazione meteorologica usando dei razzi per inseminare le nubi con argento iodato. Questi furono autorizzati nel 1972 dall'universit\u00e0 dell'Oklahoma di condurre un esperimento per incrementare le precipitazioni piovose presso il lago di Carl Blackwell, che a quel tempo (1972\u20131973) era la maggior riserva idrica per lo Stillwater e del quale il livello di acqua era pericolosamente basso. Il progetto non fu condotto abbastanza a lungo da poter apprezzare variazioni statistiche. Comunque furono molti gli esperimenti condotti in California fin dal 1948.\nIl progetto Stormfury degli anni sessanta fu un tentativo da parte dell'esercito statunitense di modificare gli uragani atlantici. Non \u00e8 chiaro se il progetto fosse stato un successo, in quanto solamente pochi uragani furono testati con l'inseminazione delle nuvole, a causa delle rigide restrizioni date dagli ideatori del progetto. Inoltre le piccole modificazioni strutturali degli uragani furono temporanee. La paura che la semina della nuvole potesse alterare la direzione e la potenza degli uragani ed avere effetti negativi sulla popolazione indusse all'abbandono del progetto stesso.\nDagli anni sessanta due agenzie federali hanno sostenuto diverse progetti di ricerca di modificazione meteorologica: l'Ufficio Americano di Bonifica, una sezione del Dipartimento degli Interni, ed il National Oceanic ed Atmospheric Administration [Amministrazione Nazionale per gli Oceani e l'Atmosfera'] del Dipartimento del commercio.\nIl primo sponsorizz\u00f2 i progetti di ricerca dal 1964 al 1988 includendoli nel progetto Skywater, mentre il NOAA condusse un programma di modificazione meteorologica tra il 1979 ed il 1993. I progetti sono stati esportati in diversi stati, e due nazioni (Thailandia) stanno attualmente studiando la possibilit\u00e0 di modificare il tempo sia in estate che in inverno. \nNel 1969 a Woodstock molte persone dissero di aver visto aerei militari inseminare le nuvole. Si disse che questo fu la causa della pioggia caduta per quasi l'intero festival. Questa rimane una delle molte teorie del complotto diffuse dal movimento hippy a quel tempo.\nTra il marzo 1967 al luglio 1972 l'esercito statunitense, durante l'Operazione Popeye, insemin\u00f2 con argento iodato il Vietnam del Nord, e specificatamente il Sentiero di Ho Chi Minh, al fine di prolungare la stagione monsonica. In seguito a questa operazione si ebbe un'estensione della stagione delle piogge tra i 30 e i 45 giorni.. Sebbene gli Stati Uniti abbiano in seguito firmato la Convenzione ENMOD, che vieta l'uso di tecniche di modificazione meteorologica per scopi ostili, uno studio dell'aeronautica militare americana (\"Owning the Weather in 2025\") del 1996 torn\u00f2 ad ipotizzare l'uso di metodi di modifica meteorologica in ambito militare.\nPi\u00f9 recentemente \u00e8 stato presentato tra il 2002 ed il 2006 un progetto di ricerca in piccola scala da parte di sei stati dell'ovest degli Stati Uniti denominato \"Weather Damage Modification Program\" (letteralmente: programma di modificazione del danno meteorologico). Nel gennaio del 2006 sono stati stanziati 8.8 milioni di dollari per programmi di inseminazione delle nuvole in Wyoming per testare la tecnica.\nAustralia.\nIn Australia vari studi furono condotti dalla CSIRO tra il 1947 e gli anni sessanta:\nGli esperimenti condotti dal CSIRO in Tasmania negli anni sessanta furono un successo. Oltre il bacino d'utenza dell'Altopiano Centrale ci fu un incremento delle piogge autunnali del 30%. In seguito la Commissione per l'energia idroelettrica decise di adottare regolarmente la tecnica per inseminare varie zone dello Stato.\nDall'inverno del 2004 la societ\u00e0 australiana Snowy Hydro Limited conduce un progetto di ricerca per incrementare le precipitazioni invernali sulle Snowy mountains.\nLa Commissione per le risorse naturali del Nuovo Galles del Sud, responsabile della supervisione di progetti di inseminazione delle nuvole, ritiene che sia difficoltoso stabilire statisticamente se un incremento di nevicate sia dovuto all'inseminazione stessa. Il progetto venne discusso ad un vertice a Narrabri il 1\u00ba dicembre del 2006. Il vertice aveva lo scopo di delineare una strategie per i prossimi 5 anni, focalizzandosi in particolare sulla parte settentrionale dello Stato. Vennero discusse le diverse implicazioni della questione, sulla base degli studi di un team di esperti, compresi gli scienziati del progetto in Tasmania.\nNel dicembre del 2006 il governatore del Queensland annunci\u00f2 lo stanziamento di 7,6 milioni di dollari australiani per progetti di ricerca sull'inseminazione delle nuvole che coinvolgessero sia il dipartimento di meteorologia australiano che il centro statunitense per le ricerche atmosferiche. Si spera che i risultati dello studio siano utili per combattere la siccit\u00e0 nelle regioni degli stati del Sudest.\nFrancia.\nTecniche di inseminazione delle nuvole sono state adottate in Francia dalla Association Nationale d'Etude et de Lutte contre les Fl\u00e9aux Atmosph\u00e9riques (ANELFA) in modo continuativo a partire dal 1952, principalmente nelle regioni del sud, allo scopo di prevenire la formazione di precipitazioni di grandine. Il metodo adottato si basa su generatori da terra per l'emissione di ioduro d'argento, il cui uso \u00e8 andato crescendo negli anni (455 nel 1984 per un'area di 55.000Km\u00b2, 838 nel 2015 per un'area di 70000Km\u00b2). Un programma alternativo \u00e8 stato sviluppato negli anni 1995-1999 dalla Association Climatologique de Moyenne Garonne (ACMG) mediante inseminazione delle correnti ascensionali da aeromobile.\nSpagna.\nProgrammi di inseminazione delle nuvole sono stati adottati in Spagna con il principale obiettivo di contrastare la formazione di grandine al fine di tutelare i raccolti.\nUn primo esperimento fu iniziato nel 1969 nella valle dell'Ebro, impiegando 290 generatori a terra per l'inseminazione di nuvole su un territorio di circa 20000Km\u00b2. Nuovi programmi furono iniziati nel 1976 e ancora nel 2000 adottando metodologie precedentemente impiegate in simili operazioni nel sud della Francia.\nItalia.\nPer far fronte ad un periodo di elevata siccit\u00e0, esperimenti di inseminazione delle nuvole furono attuati dapprima nella regione Puglia negli anni 1988-1994, nell'ambito di una operazione che prese il nome di Progetto Pioggia, e in seguito nelle regioni Sicilia, Sardegna e Basilicata.\nLe attivit\u00e0 furono condotte in collaborazione dalla azienda Tecnagro e dalla compagnia israeliana EMS, una sussidiaria di Mekorot Water Company, Ltd., con l'obiettivo di trasferire le competenze e le tecnologie israeliane sul territorio italiano. Nel caso Puglia, la tecnica di inseminazione impiegata si bas\u00f2 sulla dispersione di ioduro d'argento da aeromobile alla base delle nuvole obiettivo, ad una altezza approssimativa di 800m. \nGrecia.\nOperazioni di inseminazione delle nuvole sono avvenute in Grecia nell'ambito del programma \"Greek National Hail Suppression Programme\" negli anni 1984-1988. Le irrorazioni, avvenute tramite l'impiego di 3-4 aeromobili, hanno coperto aree variabili nel tempo, raggiungendo un'estensione superiore ai 5000Km\u00b2.\nIsraele.\nData la carenza di acqua nella regione, lo stato di Israele \u00e8 stato tra i primi paesi nell'area del Mediterraneo ad adottare il metodo di inseminazione delle nuvole per favorire le piogge. Negli anni 1961-1967 il programma \"Israel 1\" impieg\u00f2 l'inseminazione da aeromobile nella regione del centro-nord. Un secondo esperimento, \"Israel 2\", si svolse negli anni 1969-1975 con l'obiettivo di aumentare le precipitazioni in regioni in grado di accumulare riserve d'acqua. Questi esperimenti furono considerati molto promettenti sebbene l'efficacia sia stata in seguito oggetto di dibattito sia da un punto di vista della significativit\u00e0 statistica sia in relazione ai possibili effetti di polveri provenienti dalle sabbie del deserto.\nRussia.\nIn Russia, dopo il disastro di \u010cernobyl', i piloti militari decisero di inseminare le nuvole sopra la Bielorussia al fine di rimuovere le particelle radioattive da quelle che erano in direzione di Mosca.\nNel vertice dei G8 tenutosi del luglio 2006 il presidente Putin comment\u00f2 che jet militari sono stati dispiegati per inseminare le nuvole cos\u00ec da far piovere sopra la Finlandia.\nIndia.\nNel biennio 2003\u20132004 furono condotte operazioni di semina delle nuvole in India, nello stato di Maharashtra, dalla societ\u00e0 americana Weather Modification Inc. Attualmente \u00e8 allo studio la sperimentazione in 12 distretti nello stato di Andhra Pradesh.\nSud-Est asiatico.\nNel Sud-est asiatico l'inseminazione delle nuvole \u00e8 stata usata per combattere l'inquinamento prodotto dal fenomeno denominato \"Haze\" (l'aria resa irrespirabile dai fumi provenienti dalla deforestazione indonesiana che ciclicamente per fertilizzare il terreno brucia le piantagioni troppo vecchie per impiantarne di nuove.)"}
{"id": "1890171", "revid": "1343317", "url": "https://it.wikipedia.org/wiki?curid=1890171", "title": "Pomodoro costoluto fiorentino", "text": "Il Pomodoro costoluto fiorentino (detto anche comunemente Costoluto fiorentino) a dispetto del nome viene prodotto in tutta la Toscana.\nViene raccolto a mano a partire dalla met\u00e0 di agosto. \u00c8 un prodotto della terra ottimo consumato fresco sia, una volta spellato, utilizzato per la preparazione di sughi e salse.\nHa un colore rosso intenso ed \u00e8 caratterizzato, in superficie, da grinze che rientrano molto all'interno mentre la polpa \u00e8 omogenea di sapore dolce e consistente.\nProduzione.\nI dati relativi al quantitativo di produzione del Pomodoro costoluto fiorentino non sono precisi, ma basati su stime. Per i comuni della provincia di Firenze si stimano 170 quintali di prodotto, mentre per i comuni della provincia di Arezzo ci si attesterebbe attorno ai 500 quintali di prodotto, secondo i dati dell'Agenzia Regionale per lo Sviluppo e l'Innovazione nel Settore Agricolo-forestale.\nVariet\u00e0 simili.\nIl pomodoro pisanello, tipico delle zone di Pisa e Livorno, \u00e8 simile al pomodoro costoluto fiorentino, ma con costolature meno marcate. \nIl pomodoro cuore di bue ha costolature irregolari e forma a pera, mentre il costoluto \u00e8 pi\u00f9 regolare e a forma di ciambella o toroidale."}
{"id": "1890179", "revid": "1833487", "url": "https://it.wikipedia.org/wiki?curid=1890179", "title": "Castellonorato", "text": "Castellonorato \u00e8 una frazione del comune di Formia, in provincia di Latina.\nIl borgo, che si affaccia sul golfo di Gaeta, sorge su di una collina rocciosa allungata. \u00c8 percorso da una strada principale da cui perpendicolarmente si diramano i vicoli. L'aspetto affusolato dell'abitato lo fa sembrare una nave adagiata sulla roccia, con alla prua l'antica rocca e la Chiesa di Santa Caterina che conserva il seggio ligneo.\nStoria.\nIl castello nasce nel XIV secolo su iniziativa dei signori Caetani, titolari della contea di Fondi, per il controllo del loro territorio che andava dal Garigliano a Terracina. Il conte Onorato I Caetani (1336-1400) fece erigere il \"castrum\" per completare la linea di difesa e controllo dell'antico \"Formianum\". Il castello prese il suo nome: Castrum Honorati (\"Castello di Onorato\"). Dalla collina rocciosa dove sorge si domina da occidente la valle dell'Ausente.\nCastellonorato faceva parte del territorio di Maranola. Nel 1428 Castellonorato divenne comune autonomo insieme a un quarto del territorio di Maranola.\nNel 1806, con l'abolizione del feudalesimo, venne di nuovo aggregato a Maranola; nel 1852 ridivenne comune autonomo e nel 1928 venne aggregato, insieme a Maranola, a Formia. "}
{"id": "1890180", "revid": "339392", "url": "https://it.wikipedia.org/wiki?curid=1890180", "title": "Istituto Universitario di Scienze Motorie", "text": ""}
{"id": "1890185", "revid": "1632387", "url": "https://it.wikipedia.org/wiki?curid=1890185", "title": "The Atrocity Exhibition", "text": "The Atrocity Exhibition (chiamato anche The Atrocity Exhibition... Exhibit A o The Atrocity Exhibition: Exhibit A, per via del sottotitolo presente nella copertina) \u00e8 l'ottavo album studio della band thrash metal Exodus. \u00c8 stato pubblicato nel 2007 dalla Nuclear Blast.\nIl disco.\nStilisticamente non si discosta dagli altri album della band. A causa dalla canzone \"Children of a Worthless God\", che tratta argomenti come la guerra santa e l'Islam definendone i discepoli come \"Figli di un dio inutile\", l'album \u00e8 stato bandito in tutti i paesi musulmani, come successo l'anno prima agli Slayer con \"Christ Illusion\".\nDall'album \u00e8 stato estratto il singolo \"Riot Act\" di cui \u00e8 stato girato anche un videoclip. La canzone \"Bedlam\" \u00e8 divisa in 3 parti. Mentre il brano \"Iconoclasm\" tratta di argomenti i quali l'iconoclastia e l'islam.\nIl 17 ottobre 2007 la band ha reso l'intero album ascoltabile sul loro MySpace e hanno dichiarato che esso avr\u00e0 presto un seguito, chiamato \"The Atrocity Exhibition... Exhibit B\".\nIn alcune edizioni speciali, come Bonus Track compare anche il brano Bonded By Banjo, una cover revisionata in maniera country, del celebre omonimo brano degli Exodus, Bonded By Blood: la Title Track del primo album."}
{"id": "1890196", "revid": "1750468", "url": "https://it.wikipedia.org/wiki?curid=1890196", "title": "Chad Allen", "text": "Biografia.\nDi origini italiane, Allen, che ha una sorella gemella di nome Charity, lavora nel cinema fin da quando era bambino, ma \u00e8 divenuto popolare soltanto interpretando il ruolo di Matthew Cooper nella serie TV statunitense \"La signora del West\" dal 1993 al 1997, contemporaneamente ad una celebre campagna pubblicitaria della McDonald's.\nIn seguito ad alcune fotografie compromettenti, vendute ad un tabloid americano, Allen nel 1996 \u00e8 stato costretto a dichiarare la propria omosessualit\u00e0. Dopo questo avvenimento, Allen si \u00e8 dimostrato particolarmente attivo nella difesa dei diritti della comunit\u00e0 LGBT. In seguito ha quasi sempre interpretato personaggi gay nei successivi film o rappresentazioni teatrali, dichiarandosi molto stimolato e divertito della nuova piega presa dalla sua carriera.\nNel 2005 ha interpretato il ruolo del protagonista nel film televisivo \"Third Man Out\" e nel suo sequel del 2006, \"Shock to the System\". Entrambi i film sono gli adattamenti di due romanzi dell'autore Richard Stevenson, e raccontano le vicende di un detective privato gay. Alcune polemiche hanno seguito la scelta di Allen nel ruolo del missionario cristiano Nate Saint in un film basato sulla vita del religioso \"End of the Spear\". Alcuni cristiani conservatori hanno infatti criticato la scelta della produzione di affidare il ruolo ad un uomo apertamente gay."}
{"id": "1890197", "revid": "1226", "url": "https://it.wikipedia.org/wiki?curid=1890197", "title": "Design industriale", "text": ""}
{"id": "1890201", "revid": "124623775", "url": "https://it.wikipedia.org/wiki?curid=1890201", "title": "Luton Shelton", "text": "\u00c8 il miglior marcatore della storia della Nazionale giamaicana, con 35 reti in 75 presenze. \u00c8 inoltre l'unico calciatore ad aver segnato una quaterna all'esordio per la Giamaica, nella vittoria per 12-0 contro , sfida valida per le qualificazioni alla Gold Cup 2005. \u00c8 stato inoltre capocannoniere della Coppa dei Caraibi 2008.\nBiografia.\nNel 2018, circa un anno dopo l'ultima partita disputata, gli \u00e8 stata diagnosticata la sclerosi laterale amiotrofica (SLA). Per supportare Shelton nella sua battaglia, il governo giamaicano \u2013 nella persona di Olivia Grange, ministro per lo sport \u2013 ha donato 5 milioni di dollari giamaicani, per sostenere i costi delle cure. La simbolica consegna dell'assegno a Shelton \u00e8 avvenuta ad ottobre 2018, all'Harbour View Stadium e alla presenza di Grange.\n\u00c8 morto il 22 gennaio 2021, all'et\u00e0 di 35 anni, dopo essere stato ricoverato all'Andrews Memorial Hospital a causa dell'aggravarsi delle sue condizioni di salute: dal 2017 era affetto da SLA. Era sposato con Bobbette e aveva tre figli.\nCaratteristiche tecniche.\nVeniva impiegato come centravanti o come ala. Dotato di grande velocit\u00e0, secondo il quotidiano \"Dagbladet\" era in grado di correre i 40 metri in 4.47 secondi. Jan Erik Aalbu, dirigente del V\u00e5lerenga, lo ha descritto come un calciatore in grado di compiere \u00abottimi movimenti in campo e bravo a smarcarsi. Riesce a crearsi molte occasioni da gol, anche in solitaria. \u00c8 bravo in fase di rifinitura e nel controllo di palla in velocit\u00e0, oltre che nell'uno contro uno\u00bb.\nCarriera.\nClub.\nAd agosto 2005, ha sostenuto un provino con il Burnley. Il trasferimento non si \u00e8 per\u00f2 potuto concretizzare poich\u00e9 al calciatore non \u00e8 stato concesso il permesso di lavoro.\nIl 21 febbraio 2016, gli svedesi dell'Helsingborg hanno reso noto che Shelton si sarebbe aggregato al resto della squadra per sostenere un provino. Il 17 marzo, l'Helsingborg ha comunicato d'aver ingaggiato Shelton con la formula del prestito, valido fino al 30 giugno 2006, riservandosi anche un'opzione di acquisto a titolo definitivo.\nA gennaio 2007, Shelton \u00e8 stato tesserato dallo Sheffield United, in cambio di circa 1.85 milioni di sterline. Ha firmato un contratto valido per i successivi tre anni e mezzo. Il debutto in squadra non \u00e8 stato immediato, poich\u00e9 il calciatore aveva subito un infortunio al tendine del ginocchio che gli ha impedito di mettersi immediatamente a disposizione del nuovo club. Il 31 marzo 2007 ha effettuato il proprio esordio in Premier League, subentrando a Keith Gillespie in occasione della sconfitta per 1-0 subita in casa del Bolton.\nIl 24 luglio 2008, lo Sheffield United ha ceduto ufficialmente Shelton ai norvegesi del V\u00e5lerenga. Il giocatore ha firmato un contratto valido fino al 31 dicembre 2011 con il nuovo club. Ha esordito in Eliteserien in data 2 agosto: \u00e8 stato schierato titolare nel pareggio casalingo per 1-1 contro il Fredrikstad, in cui ha trovato la rete in favore della sua squadra. Ha totalizzato 13 presenze e 3 reti per il V\u00e5lerenga, in questa porzione di stagione in squadra. Ha inoltre contribuito alla vittoria finale del Norgesmesterskapet 2008.\nIl 25 maggio 2009, il direttore sportivo dell'Aalborg Lynge Jakobsen ha comunicato la decisione di non riscattare il giocatore, che avrebbe fatto pertanto ritorno al V\u00e5lerenga per fine prestito. Shelton aveva manifestato la volont\u00e0 di restare in forza all'Aalborg.\nIl 4 agosto 2011, Shelton \u00e8 stato ceduto a titolo definitivo ai turchi del Karab\u00fckspor. L'11 settembre successivo ha giocato la prima partita in S\u00fcper Lig: \u00e8 stato anche autore di una rete nella vittoria per 2-1 arrivata sul Sivasspor.\nIn difficolt\u00e0 sia a livello tecnico che economico, il club non \u00e8 riuscito a garante il pagamento dell'ingaggio dei calciatori, Shelton incluso.\nIl 21 febbraio 2017 ha giocato l'ultima partita della sua carriera per l'Harbour View, contro il Tivoli Gardens. Nel corso di quello stesso incontro ha subito un infortunio, da cui non \u00e8 mai riuscito a riprendersi. Mentre venivano eseguiti test medici per trovare una terapia efficace, gli \u00e8 stata diagnosticata la sclerosi laterale amiotrofica (SLA).\nNazionale.\nShelton \u00e8 stato convocato dalla in vista del campionato nordamericano 2005. La selezione caraibica \u00e8 stata eliminata al termine della fase a gironi, classificandosi al 4\u00ba posto nel proprio raggruppamento.\nIl 31 gennaio 2010, contro il , Shelton ha segnato il 28\u00ba gol per la Giamaica, eguagliando Paul Young come miglior marcatore della storia della Nazionale giamaicana. Il 27 novembre successivo, grazie alla doppietta realizzata ai danni di , \u00e8 diventato il miglior marcatore assoluto della Giamaica.\nStatistiche.\nPresenze e reti nei club.\n\"Statistiche aggiornate al 22 gennaio 2021\"."}
{"id": "1890202", "revid": "72396", "url": "https://it.wikipedia.org/wiki?curid=1890202", "title": "Oenothera", "text": "Oenothera \u00e8 un genere di piante appartenente alla famiglia delle Onagraceae, originario delle Americhe ma diffusosi anche in Africa ed Eurasia. Conta circa 125 specie, annuali, biennali o perenni, provenienti dalle Americhe; prediligono un habitat caldo e terreni drenati, hanno tipicamente fiori gialli che si aprono in estate.\nEtimologia.\nSecondo alcuni, Linneo ha scelto il nome del genere riferendosi alla parola greca \"oenos\" (vino), perch\u00e9 la radice veniva usata come additivo nella preparazione di alcuni vini.\nDescrizione.\nLa dimensione delle specie, che possono essere sia annuali che biennali o perenni, varia da piccole piante alpine alte 10\u00a0cm (es. \"O. acaulis\" del Cile), a specie di pianura alte 3m (es. \"O. stubbei\"). Le specie qui incluse sono dotate di robusti rizomi, che formano dense coperture vegetative. \nLe foglie giovani sono disposte a rosetta, e si dispongono a spirale fino ad arrivare alle estremit\u00e0 fiorite; le foglie sono dentate o lobate (pinnate). \nI fiori si aprono alla sera, da cui il nome inglese \"evening primrose\" (primula della sera) e sono per lo pi\u00f9 gialli, ma possono essere anche bianchi, viola, rosa o rossi, a quattro petali. Una delle caratteristiche pi\u00f9 notevoli della specie \u00e8 lo stimma a quattro rami, per formare una X.\nI frutti secchi indeiscenti contengono dei semi di colore bruno-rossastro, e si riproducono sia tramite semi che incrementando il numero dei rizomi.\nTassonomia.\nDescritto per la prima volta nel 1753 da Linneo nel suo Species Plantarum come composto da sole 3 specie attualmente all'interno del genere \"Oenothera\" ne sono incluse 155.\nConvenzionalmente questo genere \u00e8 suddiviso in 18 sezioni, alcuni delle quali suddivise a loro volta in sottosezioni. Tale complessit\u00e0 nella classificazione scaturisce dai vari generi che sono stati qui inclusi nel corso del tempo; tra i quali si ricorda il pi\u00f9 recente, \"Glaura\", con uno studio pubblicato nel 2007.\nLe specie incluse in questo genere sono quindi cos\u00ec ripartite:\nSezione \"Anogra\"\nSezione \"Calylophus\"\nSezione \"Contortae\"\nSezione \"Eremia\"\nSezione \"Gaura\"\nSezione \"Gauropsis\"\nSezione \"Hartmannia\"\nSezione \"Kleinia\"\nSezione \"Kneiffia\"\nSezione \"Lavauxia\"\nSezione \"Leucocoryne\"\nSezione \"Megapterium\"\nSezione \"Oenothera\"\nSezione \"Pachylophus\"\nSezione \"Paradoxus\"\nSezione \"Peniophyllum\"\nSezione \"Ravenia\"\nSezione \"Xanthocoryne\"\nStoria.\nLe prime piante ad arrivare in Europa giunsero a Padova dalla Virginia nel 1614 e vennero descritte dal botanico inglese John Goodyear nel 1621.\nLo studio delle specie di questo genere in rapporto alle variazioni genetiche ha appassionato botanici per buona parte del XX secolo, a partire dalle osservazioni del botanico olandese Hugo de Vries."}
{"id": "1890204", "revid": "767487", "url": "https://it.wikipedia.org/wiki?curid=1890204", "title": "Appuntamento in Riviera", "text": "Appuntamento in Riviera \u00e8 un film del 1962 di genere \"musicarello\" diretto da Mario Mattoli.\nTrama.\nNello studio di un avvocato due giovani sposi raccontano la loro storia. Il cantante Tony riesce a raggiungere il tanto agognato successo, e pu\u00f2 cos\u00ec sposarsi con la sua fidanzata. Ma una clausola del suo contratto discografico lo obbliga a rimanere scapolo per due anni. In tal modo la casa discografica pu\u00f2, a scopo promozionale, diffondere pettegolezzi falsi, come quello di una relazione prima con un'attrice giapponese e poi con la famosa cantante Mina, che allarmano la moglie.\nLe location.\nL'inizio \u00e8 ambientato a Sanremo e dintorni, mentre la casa dei genitori di Laura, apparentemente situata sulle alture di Genova, \u00e8 in realt\u00e0 sempre a Sanremo, nello storico quartiere della \"Pigna\". L'adiacente chiesa dove Tony e Laura si sposano \u00e8 il Santuario della Madonna della Costa. Il finale del film \u00e8 ambientato a Portofino.\nAltre location includono Chioggia e Cortina d'Ampezzo, mentre il giardino della villa del commendator Bassi \u00e8 in realt\u00e0 il parco di Villa Taranto a Pallanza.\nLe canzoni.\nTony Renis canta: \nMina canta: "}
{"id": "1890208", "revid": "599013", "url": "https://it.wikipedia.org/wiki?curid=1890208", "title": "Fabiano Bittar", "text": "Gioca nel ruolo di schiacciatore nel Bento V\u00f4lei."}
{"id": "1890219", "revid": "599013", "url": "https://it.wikipedia.org/wiki?curid=1890219", "title": "Maikel Cardona", "text": "Gioca nel ruolo di schiacciatore e opposto nella .\nCarriera.\nArriva in Italia nel 1998 alla Mirabilandia Ravenna con cui gioca due stagioni. Nel 2000 si trasferisce alla Noicom Alpitour Cuneo con cui vince una Coppa Italia, una Supercoppa Italiana e una Coppa CEV, nel frattempo riceve il passaporto italiano.\nAlla fine della stagione 2004 lascia l'Italia per andare a giocare nel campionato portoricano con i Changos de Naranjito con cui vince due titoli nazionali nel 2004 e nel 2005.\nNella stagione 2005-2006 ritorna in Italia, alla Copra Berni Piacenza con cui vince una Top Teams Cup. Il 6 dicembre del 2006 passa alla Cimone Modena con cui arriva quinto in campionato e venendo eliminato ai quarti di finale dei playoff dalla sua ex-squadra, la Copra Berni Piacenza.\nLa stagione successiva passa alla Andreoli Latina con cui arriva ultimo in classifica, retrocedendo in Serie A2.\nL'anno successivo passa alla Yoga Forl\u00ec con cui arriva penultimo in campionato.\nNella stagione 2009-2010 scende di categoria giocando come centrale nella Edilesse Cavriago, in Serie A2 ottenendo discreti risultati.\nLa stagione successiva gioca nel ruolo di opposto nell'Universal Carpi, squadra di cui \u00e8 il capitano, in Serie B1 girone B.\nNella stagione 2011-2012 viene ingaggiato dalla Fenice Isernia, in Serie A2. Nella stagione seguente passa alla VBA Olimpia Sant'Antioco, dove rimane due anni per poi cambiare squadra, rimanendo in Sardegna, passando al Cagliari Volley a campionato iniziato, ma dopo neanche mesi cambia nuovamente squadra accasandosi al Fanton Modena Est. Nella stagione seguente \u00e8 ancora in Serie B, alla ."}
{"id": "1890220", "revid": "767487", "url": "https://it.wikipedia.org/wiki?curid=1890220", "title": "Un mandarino per Teo", "text": "Un mandarino per Teo \u00e8 un film del 1960 diretto da Mario Mattoli, \u00e8 la versione cinematografica della famosa commedia musicale omonima di Garinei e Giovannini.\nTrama.\nIl giovane Teo fa la comparsa a Cinecitt\u00e0. Una sera viene avvicinato da due strani signori, che gli propongono un affare: deve decidere se far morire un mandarino cinese ed ereditare contestualmente un miliardo oppure se rinunciare.\nTeo preme il campanello e cos\u00ec dopo tre settimane un notaio gli annuncia l'eredit\u00e0 del mandarino morto, anticipandogli due milioni sull'unghia. All'inizio Teo se la spassa, trascurando la sua fidanzata Rosanella e la famiglia della ragazza, che lo ospita.\nInizia per\u00f2 a prendere coscienza di quello che ha fatto, e alla fine deve rimettere insieme i due milioni da ridare al notaio, che \u00e8 in realt\u00e0 il diavolo, per chiudere la questione.\nRemake.\nLa commedia \u00e8 stata proposta sul piccolo schermo in una versione curata da Pietro Garinei e Sandro Giovannini. Questa versione televisiva, andata in onda in due puntate nel 1971, \u00e8 interpretata da Gino Bramieri, Arnoldo Fo\u00e0, Ave Ninchi, Milva, Toni Ucci e Carlo delle Piane.\nCast.\nInizialmente il ruolo di Ignazio Fumoni nel film avrebbe dovuto essere affidato a Mario Riva, ma dopo la sua prematura scomparsa a Verona, fu sostituito da Riccardo Billi suo amico e sodale negli spettacoli."}
{"id": "1890221", "revid": "255751", "url": "https://it.wikipedia.org/wiki?curid=1890221", "title": "Jiajing (imperatore Ming)", "text": ""}
{"id": "1890225", "revid": "149727", "url": "https://it.wikipedia.org/wiki?curid=1890225", "title": "Ferrovia Redipuglia-Cormons", "text": ""}
{"id": "1890231", "revid": "466539", "url": "https://it.wikipedia.org/wiki?curid=1890231", "title": "Jenny Shimizu", "text": "Biografia.\nJenny nasce a San Jose, in California, nel 1967 e cresce a Santa Maria.\nCarriera.\nDiventa un volto noto al grande pubblico grazie alla sua partecipazione ad uno dei primi spot televisivi del profumo CK One di Calvin Klein, essendo particolarmente riconoscibile per il suo aspetto androgino. Nel 1996 partecipa al film drammatico \"Foxfire\" al fianco di Angelina Jolie, a cui seguono alcune partecipazioni alla sitcom \"Ellen.\" In seguito ad alcuni ruoli minori in altri film ed un ruolo da protagonista in \"Itty Bitty Titty Committee\", Jenny ottiene un ruolo fisso nella terza serie della serie TV horror dalle forti tematiche LGBT \"Dante's Cove\" del 2007 in cui interpreta il personaggio di Elena. Nel 2009 \u00e8 comparsa nel reality show condotto da Tyra Banks \"America's Next Top Model.\"\nVita privata.\nApertamente lesbica, Jenny Shimizu \u00e8 stata votata la donna pi\u00f9 sexy del 2005 in un sondaggio della rivista gay \"The Pink Paper\". Nel 2005, per protestare contro le leggi sui matrimoni gay in America, Jenny sposa la modella spagnola Rebecca Loos, davanti alle telecamere del documentario prodotto da Sky \"Power Lesbian UK\" . Nel 2007 l'attrice ha dichiarato di essere stata amante della cantante Madonna e dell'attrice Angelina Jolie. Nel 2014 ha sposato la socialite Michelle Harper. "}
{"id": "1890237", "revid": "183483", "url": "https://it.wikipedia.org/wiki?curid=1890237", "title": "Transient lunar phenomenon", "text": ""}
{"id": "1890242", "revid": "1343317", "url": "https://it.wikipedia.org/wiki?curid=1890242", "title": "Pomodoro cuore di bue", "text": "Il cuore di bue \u00e8 un pomodoro da insalata, grosso e irregolare, con buccia liscia e sottile.\nIl peso alla raccolta varia in genere dai 200 ai 300 grammi, bench\u00e9 si possano trovare frutti di quasi 800 grammi.\nHa polpa carnosa e consistenza poco fibrosa.\nRisulta saporito al gusto, aromatico e con pochi semi nella polpa.\nRaccolta.\nIl pomodoro cuore di bue viene raccolto a mano, essendo la buccia molto sottile e delicata, e poi viene posto in locali ben aerati.\nProduzione.\nIl pomodoro cuore di bue viene coltivato in varie zone d'Italia, e accanto al nome viene associato quello della zona di produzione; quello coltivato in Liguria, ad esempio, prende il nome di \"pomodoro cuore di bue ligure\" o \"pomodoro di Albenga\". La variet\u00e0 coltivata in Abruzzo prende invece il nome di \"pera d'Abruzzo\": questi pomodori hanno infatti una caratteristica forma a pera, sono leggermente costoluti e con base arrotondata. Sono comuni anche le variet\u00e0 \"cuore di bue classico\", che differisce dai precedenti per la leggera punta alla base e la quasi completa assenza di arricciamenti, e una variet\u00e0 dal colore rosa vinato (\"Pink Oxheart\"). Queste ultime variet\u00e0 non trovano grosso riscontro nel mercato professionale in quanto l'assenza di resistenze genetiche alle avversit\u00e0, la cuticola molto sottile e la ridotta conservabilit\u00e0 dopo-raccolta li rendono poco commerciabili, ma per le loro qualit\u00e0 organolettiche sono apprezzate dal mercato amatoriale per la coltivazione e il consumo familiare."}
{"id": "1890244", "revid": "259573", "url": "https://it.wikipedia.org/wiki?curid=1890244", "title": "Ufo-crash", "text": ""}
{"id": "1890246", "revid": "287204", "url": "https://it.wikipedia.org/wiki?curid=1890246", "title": "Museo (disambigua)", "text": ""}
{"id": "1890248", "revid": "729019", "url": "https://it.wikipedia.org/wiki?curid=1890248", "title": "Linea di cintura di Trieste", "text": "La linea di cintura di Trieste \u00e8 la linea ferroviaria italiana che collega le due stazioni cittadine del capoluogo giuliano, quella Centrale e quella di Campo Marzio. Ha sostituito lo storico raccordo che, fino al 1981, univa i due scali e che era conosciuto con il nome di linea delle Rive o \"Rivabahn\".\nStoria.\nL'esigenza di un nuovo collegamento che potesse sostituire la \"Rivabahn\" cominci\u00f2 a sentirsi in citt\u00e0 gi\u00e0 all'inizio del XX secolo anche a causa delle fastidiose \"fumate\" delle vaporiere.\nLe complesse vicende dell'area giuliana nel periodo seguente alle due guerre, unito agli ingenti costi di costruzione di una ferrovia alternativa al raccordo lungo le Rive, imposero un forzato immobilismo fino all'entrata della citt\u00e0 e del suo territorio nell'amministrazione fiduciaria italiana (1954). Ragioni di convenienza politica portarono lo stato italiano all'emanazione della Legge speciale n. 258 \"per Trieste\" nella quale era inserita anche quest'opera.\nI lavori per la nuova ferrovia iniziarono il 29 novembre 1959, ma furono presto sospesi per difficolt\u00e0 tecniche e per i conseguenti problemi finanziari che le modifiche costruttive imponevano. L'opera fu stentatamente portata avanti: l'ultimo diaframma della galleria di cintura, lunga circa cinque chilometri, fu abbattuto solo il 13 dicembre 1976, mentre la costruzione fu ultimata allo stato civile solo nell'80.\nLe Ferrovie dello Stato impiegarono un ulteriore anno per l'attrezzamento tecnologico della tratta e la linea fu finalmente aperta all'esercizio con un solo binario in servizio il 30 maggio 1981. Il raddoppio della linea fu completato il 5 dicembre dell'anno successivo.\nCaratteristiche.\nArmamento e trazione.\nLa linea ferroviaria \u00e8 interamente a doppio binario banalizzato. Lo scartamento adottato \u00e8 quello standard da 1435 mm.\nLa linea \u00e8 elettrificata a 3000 volt a corrente continua.\nEsercizio.\nLa linea \u00e8 esercita dal Dirigente Centrale della stazione di Trieste Centrale.\nA seguito del Decreto Ministeriale emanato dal Ministero delle Infrastrutture e dei Trasporti il 28 ottobre 2005, la linea \u00e8 interdetta al trasporto di viaggiatori, perch\u00e9 le gallerie sono prive dei requisiti di sicurezza fondamentali per questa tipologia di traffico. Tuttavia \u00e8 possibile instradare treni viaggiatori in casi eccezionali."}
{"id": "1890251", "revid": "1839752", "url": "https://it.wikipedia.org/wiki?curid=1890251", "title": "Frantz Bertin", "text": ""}
{"id": "1890255", "revid": "466539", "url": "https://it.wikipedia.org/wiki?curid=1890255", "title": "Abigail e Brittany Hensel", "text": "Dotate di due colonne vertebrali e osso sacro separati, entrambe controllano il proprio braccio e la propria gamba; un terzo braccio, centrale e rudimentale, \u00e8 stato amputato durante l'infanzia.\nFisiologia.\nOgni gemella gestisce una parte del corpo congiunto, in questo modo riescono a coordinare abbastanza agevolmente i loro arti qualora debbano utilizzare entrambe le braccia o le gambe per muoversi. Riescono cos\u00ec a camminare, correre o andare in bicicletta normalmente. Ognuna \u00e8 in grado di scrivere con la propria mano.\nDistribuzione degli organi.\nLa maggior parte degli organi che Abigail e Brittany condividono sono situati in linea o al di sotto dell'ombelico."}
{"id": "1890258", "revid": "123134299", "url": "https://it.wikipedia.org/wiki?curid=1890258", "title": "Museo sansossiano di arte sacra", "text": "Il museo sansossiano di arte sacra di Frattamaggiore \u00e8 inserito nella rete museale della Citt\u00e0 metropolitana di Napoli.\nAllestito all'interno della cripta sottostante la basilica di San Sossio Levita e Martire, il museo raccoglie opere, oggetti e cimeli sacri relativi al culto e al tempio di San Sossio, marmi pregiati, parti di altari, paramenti sacri, lapidari, reliquiari, reperti e tutto quanto ricordi la religiosit\u00e0 della cittadina e l'architettura antica della chiesa.\nFondato nel 1996, nel corso degli anni, con strumenti propri e con finanziamenti pubblici, in particolare quelli regionali, la parrocchia \u00e8 riuscita a dare adeguati ordinamento e sistemazione alle raccolte museali, garantendone la conservazione e la fruizione, al punto da riuscire ad ottenere per il suo museo il riconoscimento dell'interesse regionale (L.R. Campania 12/2005).\nPinacoteca sansossiana.\nAl museo \u00e8 collegata una pinacoteca, ubicata in un edificio adiacente alla Basilica, inaugurata nel dicembre 2016."}
{"id": "1890267", "revid": "962319", "url": "https://it.wikipedia.org/wiki?curid=1890267", "title": "Wukesong Indoor Stadium", "text": "Il Wukesong Indoor Stadium \u00e8 uno stadio per le partite di pallacanestro ai giochi olimpici estivi 2008. La costruzione dello stadio \u00e8 cominciata il 29 marzo 2005 ed \u00e8 stata completata l'11 gennaio 2008. Lo stadio ha una capacit\u00e0 di 18.000 persone e si estende su un'area di 63.000 metri quadrati. \u00c8 stata ridotta dal suo disegno originale a causa di un taglio del bilancio del 43%.\nStoria.\nNel 2019 ospiter\u00e0 il Mondiale di basket."}
{"id": "1890270", "revid": "106456", "url": "https://it.wikipedia.org/wiki?curid=1890270", "title": "Pierre de Bourdeille", "text": "Biografia.\nTerzogenito del nobile barone de Bourdeille, aveva un legame di parentela per parte di madre con la regina di Navarra Margherita, presso la cui corte trascorse gran parte della sua infanzia. Dopo la morte di Margherita nel 1549 si trasfer\u00ec a Parigi dove studi\u00f2 al Coll\u00e8ge de France e si trasfer\u00ec in seguito nel 1555 a Poitiers per completare gli studi presso la locale Universit\u00e0. Completata la sua educazione torn\u00f2 a corte in data non definita ma comunque non precedente al 1556, in quanto pronunci\u00f2 di fronte a Maria Stuarda una orazione in latino da lui stesso composta. Nel 1557 Bourdeille ricevette in commenda l'abbazia di Saint-Pierre de Brant\u00f4me, ma non essendo portato per la vita ecclesiastica ne conserv\u00f2 solo il titolo.\nDopo aver deciso di diventare soldato di ventura, entr\u00f2 in contatto con la gran parte dei condottieri dell'epoca. Nel 1558 si trov\u00f2 in Italia e fece ritorno in Francia solo per partire di nuovo al seguito di Maria Stuarda nel suo viaggio per prendere possedimento delle sue terre in Scozia, durante il quale ebbe occasione di conoscere personalmente la regina Elisabetta I; il de Bourdeille ha lasciato un lungo e accurato resoconto di questa spedizione.\nNel 1564 viaggi\u00f2 in Marocco e poi in Spagna e Portogallo. Combatt\u00e9 sulle galee per conto dell'Ordine di Malta al seguito del suo grande amico il comandante Filippo di Piero Strozzi, nella spedizione verso l'isola di Terceira dove lo Strozzi venne ucciso nel 1582.\nDurante le guerre di religione in Francia sotto Carlo IX combatt\u00e9 con i Cattolici per i quali partecip\u00f2 all'assedio di La Rochelle, tuttavia si avvicin\u00f2 sensibilmente agli ideali dei Protestanti. La sua carriera militare ebbe termine nel 1574, per via di una caduta da cavallo, a causa della quale si ritir\u00f2 per mansioni pi\u00f9 tranquille presso la corte di Enrico III, della quale ci ha lasciato notevoli memorie sugli intrighi, i duelli, le rivalit\u00e0 e anche gli assassinii segreti. Dopo essere rimasto seminfermo per circa quattro anni, de Bourdeille fece ritorno a Richemont, nel cui castello decise d'impegnare il suo tempo scrivendo le memorie delle sue avventure in guerra e delle sue esperienze a corte."}
{"id": "1890273", "revid": "149727", "url": "https://it.wikipedia.org/wiki?curid=1890273", "title": "Ferrovia Trieste-Buie-Parenzo", "text": ""}
{"id": "1890275", "revid": "66316", "url": "https://it.wikipedia.org/wiki?curid=1890275", "title": "I 5 Marcellini", "text": ""}
{"id": "1890278", "revid": "66075", "url": "https://it.wikipedia.org/wiki?curid=1890278", "title": "Cachemire", "text": ""}
{"id": "1890281", "revid": "599013", "url": "https://it.wikipedia.org/wiki?curid=1890281", "title": "Dalibor Bagari\u0107", "text": "Ha militato anche nel campionato professionistico nordamericano NBA nella squadra dei Chicago Bulls nel triennio 2000-2003.\nCarriera.\nDalibor \u00e8 un pivot. Cresciuto nelle giovanili del Karlovac, gi\u00e0 con la squadra croata del Benston Dubrava Zagabria ha una media di 18,3 punti e 10,4 rimbalzi a partita quando viene scelto dalla squadra dei Chicago Bulls nel Draft NBA 2000. Sfortunatamente Bagaric ebbe grandi difficolt\u00e0 ad adeguarsi alla frequenza delle partite del campionato NBA. Egli non super\u00f2 mai la media di 3,7 punti e 3,2 rimbalzi per partita e l'arrivo in squadra di Eddy Curry e Tyson Chandler lo mise definitivamente fuori dalla rosa dei Bulls.\nTorn\u00f2 in Europa alla scadenza del contratto nel 2003 e pass\u00f2 a giocare in Grecia per l'Olympiakos. Nel 2004 si spost\u00f2 in Italia giocando per il club Fortitudo Bologna, per due stagioni, vincendo uno scudetto e una supercoppa di lega. Il suo grande attaccamento alla maglia biancobl\u00f9 e il suo modo di giocare, un po' \"duro\", lo port\u00f2 ad essere un vero idolo per la tifoseria della effe scudata, a tal punto che, nella stagione 2005-06 fece la sua comparsa in curva lo striscione \"Dalibor unico dio\". Nell'estate del 2006 si trasfer\u00ec in Spagna presso il CB Girona.\nNel settembre 2007 torn\u00f2 alla Fortitudo Bologna con un contratto di un anno.\nNell'estate 2008 riceve un invito dalla squadra della National Basketball Association di Atlanta, ovvero gli Atlanta Hawks per partecipare alla \"pre-season\" con il team.\nMa successivamente ritorna in quella che Dalibor chiama grande famiglia, ovvero la Fortitudo Bologna. Per la stagione 2008-09 firma un nuovo contratto a Bologna, poi prosegue in patria la sua carriera.\nNel settembre 2012 approda in Libano all'Al-Riyadi, nel dicembre dello stesso anno passa all'Amchit dove un paio di mesi pi\u00f9 tardi trover\u00e0 l'italiano Lino Lardo come coach.\nIl 10 giugno 2016 annuncia il suo ritiro dal basket professionistico."}
{"id": "1890282", "revid": "1924342", "url": "https://it.wikipedia.org/wiki?curid=1890282", "title": "Eiv\u00f8r P\u00e1lsd\u00f3ttir", "text": "Biografia.\nEiv\u00f8r \u00e8 nata a Sy\u00f0rug\u00f8ta, Eysturoy, nelle Isole F\u00e6r \u00d8er. A 13 anni fece la sua prima perfomance alla tv faroese e nello stesso anno (1996) vinse un contest nazionale. Nel 1999 si un\u00ec al gruppo rock Clickhaze.\nDal 2012 \u00e8 sposata con il compositore faroese Tr\u00f3ndur Bogason, che ha collaborato al suo album \"Room\".\nCarriera.\nNel 2000 usc\u00ec il suo primo album, \"Eiv\u00f8r P\u00e1lsd\u00f3ttir\". L'album \u00e8 un misto di ballate faroesi accompagnate da chitarra e basso, con influenze jazz.\nNel 2001 vince con la sua band Clickhaze il Prix F\u00f8royar. L'anno successivo si trasferisce Reykjav\u00edk per studiare musica classica e jazz. Un famoso musicista faroese di origine danese, Kristian Blak, la convince a unirsi al gruppo jazz Yggdrasil, con il quale Eiv\u00f8r lancia il primo album nel 2002.\nDopo il suo secondo album da solista, \"Kr\u00e1kan\", riceve nel 2003 tre nomination all'\u00cdslensku t\u00f3nlistarver\u00f0launin in pi\u00f9 di tre categorie. Viene premiata come miglior cantante e migliore interprete, categorie solitamente conferite solo ad artisti islandesi.\nEiv\u00f8r canta anche nell'orchestra sinfonica faroese. Nel 2004 cant\u00f2 da solista nell'album di Kristian Blak, \"Firra\".\nIl suo album \"Eiv\u00f8r\" del 2004, in collaborazione con il canadese Bill Bourne, ebbe un picco di vendite negli Stati Uniti e in Canada. Il contributo di Bourne con la chitarra classica confer\u00ec all'album un'atmosfera pi\u00f9 americana. Quell'anno fu nuovamente in classifica in Islanda e venne di nuovo nominata all'\u00cdslensku t\u00f3nlistarver\u00f0launin insieme a Bj\u00f6rk, ma senza esito.\nIl 9 febbraio 2004 Eiv\u00f8r fu nominata la F\"aroese dell'anno 2004\" (\"\u00c1rsins f\u00f8royingur 2004\"), la prima persona a potersi fregiare di tale titolo. La motivazione fu che aveva messo le Isole F\u00e6r \u00d8er \"in una luce positiva con le sue canzoni\"."}
{"id": "1890283", "revid": "1611759", "url": "https://it.wikipedia.org/wiki?curid=1890283", "title": "Etnopsichiatria", "text": "L'etnopsichiatria \u00e8 un ramo critico della psichiatria che si occupa di studiare e di classificare i disturbi e le sindromi psichiatriche tenendo conto sia dello specifico contesto culturale in cui si manifestano, sia del gruppo etnico di provenienza o di appartenenza del paziente. In particolare, essa \u00e8 la disciplina che mette in risalto la specificit\u00e0 di certi disturbi strettamente collegati all'ambiente culturale di insorgenza e non riducibili a categorie psichiatriche universalmente riconosciute o condivise. Tale approccio scientifico \u00e8 considerabile una forma di etnoscienza nel momento in cui tenta di comprendere il punto di vista emico delle popolazioni rispetto alle condizioni psichiatriche prese in esame.\nEtimologia.\nIl vocabolo \u00e8 costituito da tre parole di origine greca \u00e9\"thnos\", che pu\u00f2 significare famiglia, razza, ma anche territorio; \"psych\u00e9\", parola traducibile con spirito o soffio vitale; \"iatr\u00e9ia\", ovverosia l'attivit\u00e0 tramite la quale ci prendiamo cura di qualcuno o di qualcosa.\nOrigini e storia.\n\u00c8 stata chiamata anche con altre definizioni, quali psichiatria transculturale o culturale oppure comparativa.\nSi \u00e8 diffusa nel secondo dopoguerra, intorno agli anni cinquanta\nL'etnopsichiatria \u00e8 una scienza interdisciplinare, che dialoga costantemente con l'antropologia, la sociologia e l'etnologia, dato che tutte queste discipline indagano i gruppi umani e culturali con gli strumenti necessari per coglierne gli aspetti variegati e compositi.\nLe origini risalgono ai contatti tra i coloniali europei e gli indigeni, quando oltre all'intervento dei medici, necessario per curare malattie infettive, venne richiesto l'ausilio degli psichiatri, a causa del rilevamento di disturbi psichici manifestati dagli indigeni.\nI primi psichiatri fondarono i manicomi e iniziarono a catalogare i vari sintomi riscontrati, dai pensieri magici ai deliri, commettendo l'errore di distorcere le valutazioni effettuate a causa dei pregiudizi, delle banalizzazioni e di una generale sottovalutazione della cultura locale.\nDopo la fine della seconda guerra mondiale, grazie alla fine del colonialismo, a un accrescimento di consapevolezza dei movimenti indigeni, a mutati strumenti di critica da parte degli europei, le indagini sulla cultura indigena divennero maggiormente obiettive e rispettose.\nLo psichiatra Frantz Fanon, nel 1952 scrisse un saggio sulla alienazione del colonizzato, descritta, per la prima volta, da un ambito interno.\nNel 1954, lo psichiatra nigeriano Thomas Adeove Lambo, inaugur\u00f2 una struttura sanitaria aperta sia alle terapie occidentali, sia alla medicina tradizionale africana, tentando di valorizzare alcuni elementi culturali locali, per agevolare la cura dei malati.\nUn terzo esempio di etnopsichiatria fu condotto in Senegal dallo psichiatra francese Henri Collomb, che per vent'anni, a partire dal 1958, ristruttur\u00f2 il manicomio di Fann, nel quale cerc\u00f2 di condividere le esperienze e i riti con i guaritori africani, traducendo i loro messaggi culturali in elementi di psicologia, riconoscendo il valore e l'alterit\u00e0 dei pazienti senza negarli e annullarli. Il regolamento prevedeva un membro della famiglia da affiancare al paziente, e con qualche anno in anticipo rispetto all'esperienza di Franco Basaglia, istitu\u00ec degli incontri bisettimanali fra medici, pazienti, parenti e semplici osservatori che, tra una bevuta e un pasto, discutevano i problemi dell'ospedale e dei pazienti.\nQuesto centro divenne meta di pellegrinaggio da parte di giornalisti, medici, antropologi, etnologi di varie nazionalit\u00e0 che confluirono nella prestigiosa rivista francofona \"Psychopathologie Africaine\".\nUn contributo importante \u00e8 stato fornito da Georges Devereux nei \"Saggi di etnopsichiatria generale\" (1970) in cui espone il concetto di \"disturbo etnico\" che trova riscontro nel DSM-IV come \"sindrome socialmente caratterizzata\".\nIn Italia.\nUn esempio paradigmatico di studio etnopsichiatrico \u00e8 stata la ricerca interdisciplinare condotta dall'antropologo Ernesto de Martino alla fine degli anni cinquanta, sul fenomeno del tarantismo nel sud Italia, sulla magia cerimoniale in Lucania, sull'elaborazione rituale, singola e collettiva, del lutto.\nLo stesso De Martino la ribattezz\u00f2 psichiatria culturale e la descrisse come quella disciplina che si occupa dei disordini mentali in relazione al loro condizionamento culturale e sociale, focalizzando la questione del nesso tra disturbi psichici e simbolismo mitico-rituale, la cui funzione \u00e8 vista come catartica e riequilibratrice e quindi curativa."}
{"id": "1890284", "revid": "599013", "url": "https://it.wikipedia.org/wiki?curid=1890284", "title": "Eliseo Quintanilla", "text": "Carriera.\nEliseo Quintanilla Ortiz apparve nel calcio con buon successo nella selezione U-17 di El Salvador nel 1999. Immediatamente, firm\u00f2 per la squadra C.D. FAS.\nNella stagione 2001 pass\u00f2 all'\u00c1guila de San Miguel e nel 2002 al D.C. United della MLS degli Stati Uniti. Ritorn\u00f2 in El Salvador nel 2004 con l'Alianza e nel 2006 firm\u00f2 col San Salvador, dove gioc\u00f2 un anno.\nIn settembre, si assent\u00f2 dalle pratiche ed in una partita contro il Nejapa fu espulso per eccessivi reclami all'arbitro.\nNel 2008, fu contrattato dall'Alajuelense, con la quale debutt\u00f2 il 23 gennaio, la Liga perse contro il Liberia, 3-1."}
{"id": "1890289", "revid": "1543377", "url": "https://it.wikipedia.org/wiki?curid=1890289", "title": "Scacco al re (programma televisivo)", "text": "Scacco al re \u00e8 stato un programma televisivo di Cino Tortorella, scritto insieme a Enrico Vaime e Italo Terzoli, andato in onda su Rai 1 nel 1972 e 1973.\nPresentato da Ettore Andenna, occup\u00f2 la fascia pomeridiana di sabato dedicata ai pi\u00f9 giovani - quella detta della tv dei ragazzi - subentrando, a partire dal 18 novembre 1972, all'altro famoso quiz per ragazzi \"Chiss\u00e0 chi lo sa?\".\nIl tema della trasmissione era quello degli scacchi, in quel periodo reso popolare dalla sfida per il titolo mondiale di scacchi tra Bobby Fischer e Boris Spassky.\nIl gioco si svolgeva fra due squadre di ragazzi di scuola media, di cui ogni concorrente rappresentava un pezzo degli scacchi col suo valore corrispondente (da uno per il pedone a dieci per la regina). Ad ogni prova un pezzo veniva \"mangiato\", con conseguente perdita dei punti associati al pezzo. Il numero dei concorrenti andava quindi a mano a mano diminuendo e con essi le possibilit\u00e0 di supporto alla squadra.\nLe prove erano di varia natura: quiz di cultura generale, prove di abilit\u00e0, prove sportive, e c'era un argomento principale legato all'ospite d'onore della settimana. I dieci punti della regina venivano tolti alla squadra del giocatore che perdeva l'incontro di scacchi, ed alla fine vinceva la squadra che aveva conservato il punteggio pi\u00f9 alto.\nLe due squadre restate per pi\u00f9 settimane in gara, quella di Correggio (RE) e quella di Sant'Agnello (NA) (un paese accanto a Sorrento), si scontrarono poi in un incontro finale, con la vittoria della squadra di Sant'Agnello.\nNel 1972 la Clementoni pubblic\u00f2 un gioco da tavolo con lo stesso titolo.\nBibliografia.\nDomenico Campana, \"Sabato sulla scacchiera\", Radiocorriere TV, 1972, n. 46, pp. 122-123-124"}
{"id": "1890292", "revid": "56818", "url": "https://it.wikipedia.org/wiki?curid=1890292", "title": "Lingue cinesi", "text": ""}
{"id": "1890293", "revid": "1543377", "url": "https://it.wikipedia.org/wiki?curid=1890293", "title": "Dipartimento di Say", "text": "Il dipartimento di Say \u00e8 un dipartimento del Niger facente parte della regione di Tillab\u00e9ri. Il capoluogo \u00e8 Say.\nSuddivisione amministrativa.\nIl dipartimento di Say \u00e8 suddiviso in 4 comuni:"}
{"id": "1890296", "revid": "1543377", "url": "https://it.wikipedia.org/wiki?curid=1890296", "title": "Dipartimento di T\u00e9ra", "text": "Il dipartimento di T\u00e9ra \u00e8 un dipartimento del Niger facente parte della regione di Tillab\u00e9ri. Il capoluogo \u00e8 T\u00e9ra.\nSuddivisione amministrativa.\nIl dipartimento di T\u00e9ra \u00e8 suddiviso in 8 comuni:"}
{"id": "1890300", "revid": "1543377", "url": "https://it.wikipedia.org/wiki?curid=1890300", "title": "Dipartimento di Goure", "text": "Il dipartimento di Goure \u00e8 un dipartimento del Niger facente parte della regione di Zinder. Il capoluogo \u00e8 Goure. \nSuddivisione amministrativa.\nIl dipartimento di Goure \u00e8 suddiviso in 7 comuni:"}
{"id": "1890302", "revid": "1543377", "url": "https://it.wikipedia.org/wiki?curid=1890302", "title": "Dipartimento di Magaria", "text": "Il dipartimento di Magaria \u00e8 un dipartimento del Niger facente parte della regione di Zinder. Il capoluogo \u00e8 Magaria.\nSuddivisione amministrativa.\nIl dipartimento di Magaria \u00e8 suddiviso in 11 comuni:"}
{"id": "1890303", "revid": "1543377", "url": "https://it.wikipedia.org/wiki?curid=1890303", "title": "Dipartimento di Matamey", "text": "Il dipartimento di Matamey \u00e8 un dipartimento del Niger facente parte della regione di Zinder. Il capoluogo \u00e8 Matamey.\nSuddivisione amministrativa.\nIl dipartimento di Matamey \u00e8 suddiviso in 9 comuni:"}
{"id": "1890304", "revid": "767487", "url": "https://it.wikipedia.org/wiki?curid=1890304", "title": "Guardatele ma non toccatele", "text": "Guardatele ma non toccatele \u00e8 un film del 1959 diretto da Mario Mattoli. Il film \u00e8 stato girato nell'Aeroporto di Guidonia.\nTrama.\nIn un aeroporto militare italiano viene segnalato alla torre di controllo che un aereo sta per atterrare in seguito ad un guasto del motore. Al maresciallo La Notte viene ordinato di occuparsene: l'uomo si precipita subito con la scorta, pensando alla grande scocciatura che gli sarebbe toccata di l\u00ec a poco.\nMa quando il portellone della cabina di pilotaggio si apre, La Notte scopre che a bordo vi sono delle ausiliarie dell'esercito statunitense, venti bellissime ragazze in compagnia della loro comandante Rebecca O'Connor.\nLa donna \u00e8 molto autoritaria e non vuole che le ragazze combinino sciocchezze con gli ufficiali, ma il giorno dopo Rebecca scopre che il pilota \u00e8 ubriaco, gran parte delle ragazze mancano all'appello e che Julia, la sostituta del pilota, \u00e8 scappata dal suo fidanzato. Inoltre la stessa Julia si \u00e8 camuffata da uomo per non farsi riconoscere, ma viene intrattenuta dal tenente Gianni che la scambia per un suo collega. E la girandola di equivoci inizia, mentre le altre ragazze si divertono con La Notte e gli altri militari.\nCritica.\nSecondo quanto riportato dall'allora critico de \"La Stampa\" L. Pestelli, il film non risponde alle aspettative etichettandolo come dilettantesco."}
{"id": "1890305", "revid": "1543377", "url": "https://it.wikipedia.org/wiki?curid=1890305", "title": "Dipartimento di Mirriah", "text": "Il dipartimento di Mirriah \u00e8 un dipartimento del Niger facente parte della regione di Zinder. Il capoluogo \u00e8 Mirriah.\nSuddivisione amministrativa.\nIl dipartimento di Mirriah \u00e8 suddiviso in 22 comuni:"}
{"id": "1890306", "revid": "1543377", "url": "https://it.wikipedia.org/wiki?curid=1890306", "title": "Dipartimento di Tanout", "text": "Il dipartimento di Tanout \u00e8 un dipartimento del Niger facente parte della regione di Zinder. Il capoluogo \u00e8 Tanout.\nSuddivisione amministrativa.\nIl dipartimento di Tanout \u00e8 suddiviso in 6 comuni:"}
{"id": "1890308", "revid": "31886", "url": "https://it.wikipedia.org/wiki?curid=1890308", "title": "Catacombe di Sant'Alessandro", "text": "La basilica e le catacombe di S. Alessandro sono site presso il VII miglio della via Nomentana, nella zona che da esse prende il nome di Sant'Alessandro nella periferia di Roma.\nStoria.\nIl complesso monumentale fu scoperto mediante scavi archeologici nel 1854, quando vennero alla luce i resti di una catacomba e della relativa basilica martiriale. La dedica ad Alessandro deriva dalla scoperta di un'iscrizione all'interno del complesso che ricordava il martire insieme ai compagni Evenzio e Teodulo, tutti e tre vittime, probabilmente, della grande persecuzione di Diocleziano (secondo una diversa interpretazione invece i tre sarebbero morti nel 116, al tempo dell'imperatore Traiano). Questo complesso d\u00e0 il nome anche al quartiere.\nIl complesso di gallerie delle catacombe si sviluppa su un solo piano.\nLa basilica fu edificata all'inizio del V secolo (al posto di un piccolo santuario precedente) per volere di Urso, vescovo di \"Nomentum\", all'epoca di papa Innocenzo I; oltre alla basilica stessa consta di un atrio di ingresso, due locali in cui si trovano le tombe dei tre martiri e varie costruzioni funerarie.\nLe catacombe e la basilica subirono gravi devastazioni durante la guerra greco-gotica."}
{"id": "1890310", "revid": "113659329", "url": "https://it.wikipedia.org/wiki?curid=1890310", "title": "Festival di Cannes 1974", "text": "La 27\u00aa edizione del Festival di Cannes si \u00e8 svolta a Cannes dal 9 al 24 maggio 1974.\nLa giuria presieduta dal regista francese Ren\u00e9 Clair ha assegnato il Grand Prix per il miglior film a \"La conversazione\" di Francis Ford Coppola.\nPer il Festival \u00e8 l'anno della scoperta degli autori della New Hollywood. Oltre al premio maggiore a Coppola, Steven Spielberg ottiene il premio per la miglior sceneggiatura, Martin Scorsese presenta \"Mean Streets\" nella Quinzaine des R\u00e9alisateurs.\nIn quest'edizione fa clamore il mancato riconoscimento del premio come migliore interpretazione femminile a Stefania Sandrelli, che all'ultimo viene bloccata da Monica Vitti, facente parte della giuria, in quanto l'attrice era doppiata."}
{"id": "1890312", "revid": "767487", "url": "https://it.wikipedia.org/wiki?curid=1890312", "title": "Josef Fiala", "text": "Biografia.\nIn giovent\u00f9 fu al servizio della contessa Natolick\u00e1 e a Praga studi\u00f2 oboe sotto la guida di Jan \u0160t'astn\u00fd e violoncello con Franz Joseph Werner. In periodi successivi comp\u00ec dei viaggi a Ratisbona e a Vienna. Dal 1774 Fiala fu oboista all corte del principe Kraft Ernst von Oettingen-Wallerstein in Svevia, dove come colleghi, fra i tanti, ebbe Ignaz von Beecke, Josef Reicha e Antonio Rosetti. Una registrazione del 26 ottobre 1776 presso la parrocchia di Wallerstein riporta il battesimo di un suo figlio illegittimo, tale \"Franciscus Xav. Josephus\".\nNel 1777 fu nominato oboista presso la cappella di corte bavarese dell'elettore Maxmilian III Joseph. A Monaco di Baviera incontr\u00f2 Mozart, con il quale strinse una longeva amicizia. Sempre nello stesso anno spos\u00f2 Josepha Prohaska, figlia di suonatore di corno della Hofkapelle manacense. Dei vari figli ebbe, solo due seguirono le orme del padre, Joseph e Maximilian, diventando musicisti presso la Badische Hofkapelle di Karlsruhe.\nVerso la fine del 1778 Fiala con la famiglia si rec\u00f2 a Salisburgo (risiedette nella casa natale di Mozart a Getreidegasse), dove divenne oboista della cappella dell'arcivescovo Hyeronymus von Colloredo. Successivamente fu nella citt\u00e0 attivo anche come violoncellista e violista: egli suono il violoncello nella prima rappresentazione salisburghese del singspiel mozartiano \"Die Entf\u00fchrung aus dem Serail\". Il 31 agosto 1785 termin\u00f2 il suo rapporto di oboista al servizio dell'arcivescovo.\nSuccessivamente fu a Vienna, dove fu direttore dell'orchestra di fiati del principe Esterh\u00e1zy. Nel 1786, dietro invito, si diresse a San Pietroburgo, dove, una volta giunto, entr\u00f2 al servizio del principe Orlov. Nel viaggio di ritorno dalla Russia fu protagonista di diversi concerti in varie citt\u00e0 europee, tra le quali Praga, Berlino e Breslavia, dove suon\u00f2 dinanzi al re Federico Guglielmo II di Prussia. Nel 1792 divenne violoncellista virtuoso presso la cappella del principe Joseph Maria Benedikt zu F\u00fcrstenberg a Donaueschingen.\nConsiderazioni sull'artista.\nLa versalit\u00e0 di Fiala come compositore era una caratteristica della virtuosit\u00e0 musicale della nativa Boemia. L'influenza di Mozart nella sua musica \u00e8 evidente soprattutto nei lavori da camera; dal canto suo Mozart apprezz\u00f2 molto le composizioni di Fiala.\nFu ammirato molto dai contemporanei anche come musico, tant'\u00e8 che nel 1792 Reichardt lo descrisse come \"il miglior suonatore di viola vivente\".\nI suoi lavori, quasi tutti strumentali, furono raccolti in un catalogo tematico di Reinl\u00e4nder, pubblica nel 1993 a Puchheim. Quasi tutte le sue composizioni attualmente sopravvivono."}
{"id": "1890319", "revid": "56818", "url": "https://it.wikipedia.org/wiki?curid=1890319", "title": "Yolnu matha", "text": ""}
{"id": "1890320", "revid": "56818", "url": "https://it.wikipedia.org/wiki?curid=1890320", "title": "Yolnu", "text": ""}
{"id": "1890321", "revid": "56818", "url": "https://it.wikipedia.org/wiki?curid=1890321", "title": "Lingua yolnu", "text": ""}
{"id": "1890323", "revid": "125276906", "url": "https://it.wikipedia.org/wiki?curid=1890323", "title": "Black Panther (serie animata)", "text": "Black Panther \u00e8 una serie di cartoni animati basata sul personaggio di Pantera Nera, dei fumetti Marvel Comics. \u00c8 stata prodotta dai Marvel Studios e realizzata dalla BET e si ispira graficamente alle serie animata degli anni sessanta.\nLa serie TV riprende uno degli ultimi cicli a fumetto del personaggio, scritto da Reginald Hudlin e disegnato da John Romita Jr.. Non a caso la tecnica usata nella serie tv \u00e8 la digitalizzazione dei fumetti di Romita Jr. Nella versione originale l'eroe ha la voce dell'attore Djimon Hounsou mentre Stan Lee d\u00e0 la voce al personaggio del Generale Wallace. Nel cast dei personaggi c'\u00e8 anche Tempesta degli X-Men.\nLa serie \u00e8 stata trasmessa per la prima volta nel gennaio 2010 sulla rete australiana ABC3.\nPromozione.\nAlla San Diego Comic-On \u00e8 stato presentato il trailer della serie animata, molto crudo e violento."}
{"id": "1890324", "revid": "124123", "url": "https://it.wikipedia.org/wiki?curid=1890324", "title": "Nino Giglio", "text": "Biografia.\nChiamato a svolgere il servizio militare, giunse in Valle d'Aosta come sottotenente degli Alpini. Dopo un periodo in Montenegro, torn\u00f2 in Italia e prese parte all'offensiva del fronte occidentale, partecipando alla battaglia del Colle del Piccolo San Bernardo. \nAdesione alla Resistenza.\nDopo l'8 settembre ader\u00ec subito alla Resistenza e prese parte all'occupazione della Valle di Cogne, come attesta lo storico Roberto Nicco: \nNel movimento di liberazione svilupp\u00f2 un suo pensiero, che lo port\u00f2 ad assumere una posizione distante dalla sinistra. Diventato giornalista, fu prima corrispondente dalla Valle d'Aosta, poi redattore a Torino del quotidiano \"Il Popolo Nuovo\". In seguito pass\u00f2 alla \"Gazzetta del Popolo\", prima come redattore, poi come inviato speciale.\nIl caso K2.\nGiglio fu coinvolto nel Caso K2. Sulla Nuova Gazzetta del Popolo il 26 luglio e il 1\u00ba agosto 1964 furono pubblicati due articoli a firma di Nino Giglio che formulavano pesanti accuse contro Bonatti, tre anni dopo che era uscita l'autobiografia di Bonatti Le mie montagne, nella quale l'alpinista dedicava un capitolo al racconto degli eventi del K2.\nA seguito di quegli articoli, Bonatti fece causa per diffamazione contro il giornalista.\nBonatti vinse il processo e don\u00f2 l'indennizzo a un'associazione caritatevole. Il 5 marzo 1967 Nino Giglio dovette pubblicare un articolo di smentita.\nRiconoscimenti.\nPer i suoi articoli sulla Valle d'Aosta e sulle guide alpine valdostane in particolare ricevette il premio di giornalismo Saint-Vincent negli anni 1956 e 1959."}
{"id": "1890330", "revid": "767487", "url": "https://it.wikipedia.org/wiki?curid=1890330", "title": "Prototype (gruppo musicale)", "text": "I Prototype sono un gruppo progressive metal statunitense, con almeno due membri provenienti da Los Angeles.\nBiografia.\nAnni Novanta.\nNel 1994, Kragen Lum (chitarra) e Vince Levalois (voce, chitarra) lasciano la band \"Psychosis\" e decidono di formare i Prototype.\nTrovano un nuovo batterista (Damion Ramirez) e un nuovo bassista (Steve Gambina) e iniziano a registrare nuovi brani della loro demo \"Seed\". La cassetta conteneva soltanto tre brani (Seed, Shine e Dead of Jericho).\nTutte le tracce appariranno poi sui loro CD. La demo acclamata dalla critica diventer\u00e0 un punto di riferimento per il progressive odierno.\nNel 1997 pubblicano il loro secondo album Cloned con un nuovo bassista (Mike Bear) e un nuovo batterista (Pat Magrath).\nNel 1999 c'\u00e8 un terzo cambio di bassista e a Bear si sostituisce Kirk Scherer.\nDopo il 2000.\nNel 2002 registrano la cover di Battery dei Metallica per l'album Phantom Lords - A Tribute to Metallica.\nDal 2003 al 2006 diverse loro canzoni vengono utilizzate come colonna sonora per diversi videogiochi tra cui il famoso .\nNel 2008 a Magrath \u00e8 subentrato il batterista Nic Ritter."}
{"id": "1890331", "revid": "56818", "url": "https://it.wikipedia.org/wiki?curid=1890331", "title": "Yuulngu", "text": ""}
{"id": "1890334", "revid": "1573940", "url": "https://it.wikipedia.org/wiki?curid=1890334", "title": "Sosnovka (Oblast' di Kirov)", "text": "Sosnovka \u00e8 una cittadina della Russia europea nordorientale (Oblast' di Kirov), situata sulla riva sinistra del fiume Vjatka, 362 km a sud del capoluogo Kirov; \u00e8 compresa amministrativamente nel distretto di Vjatskie Poljany.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1890342", "revid": "1522738", "url": "https://it.wikipedia.org/wiki?curid=1890342", "title": "Partito Comunista della Birmania", "text": "Il Partito Comunista della Birmania (in birmano \u1017\u1019\u102c\u1015\u103c\u100a\u103a\u1000\u103d\u1014\u103a\u1019\u103c\u1030\u1014\u1005\u103a\u1015\u102b\u1010\u102e) \u00e8 il partito politico pi\u00f9 antico esistente in Birmania. Nel 1953 \u00e8 il partito \u00e8 stato messo fuorilegge dal governo birmano e quindi agisce in clandestinit\u00e0 da allora.\nStoria.\nFondazione.\nIl 15 agosto 1939, a Rangoon, qualche decina di uomini fond\u00f2 il Partito Comunista della Birmania, affiliato al Comintern. Il PCB fu uno dei primi partiti comunisti dell'area ad essere ufficialmente fondato, in quanto, per esempio, il Partito Comunista della Thailandia non fu fondato prima degli anni quaranta.\nLotta per la libert\u00e0.\nIl PCB svolse un ruolo significativo nella lotta contro il dominio del Regno Unito in Birmania. Fra il 1942 e il 1945, inoltre, il Partito guid\u00f2 la lotta contro il Giappone.\nNel luglio 1941, in prigione a Insein, Thakin Soe e Than Tun scrissero il \"Manifesto di Isen\", nel quale indicavano l'imperialismo giapponese come il principale nemico da combattere, mettendo momentaneamente da parte la lotta anti-britannica per l'indipendenza della Birmania in quanto, a loro detta, occorreva prima sconfiggere il nuovo invasore, anche con l'aiuto degli inglesi. Questo Manifesto abbracciava la linea del fronte popolare, lanciato dal Comintern nel 1935 tramite il \"leader\" bulgaro Georgi Dimitrov. Le posizioni espresse nel Manifesto andavano contro il pensiero dominante di allora, presente anche all'interno del Partito (specialmente nella fazione nazionalista di Aung San), secondo cui i giapponesi erano alleati nella lotta contro l'oppressore britannico.\nIl Giappone pose un governo fantoccio a capo della Birmania il 1\u00ba agosto 1943, che band\u00ec i comunisti. Thakin Soe fu costretto alla clandestinit\u00e0 e riusc\u00ec a nascondersi presso il delta dell'Irrawaddy, dove organizz\u00f2 un esercito di resistenza; il PCB aveva gi\u00e0 preso contatto con il governo in esilio nel luglio 1942 e Than Tun venne nominato ministro della Terra e dell'Agricoltura, mentre il governo accettava di collaborare con i comunisti.\nNel gennaio 1944, in un luogo segreto a Dedaye, sull'Irrawaddy, il PCB tenne il suo primo Congresso Nazionale, presieduto da Thakin Soe, che divenne segretario generale del Partito. In agosto, a Pegu, il PCB, il Partito Rivoluzionario Popolare e l'Esercito Nazionale Birmano, guidato dal generale Aung San (ex segretario generale del Partito stesso), si unirono nell'Organizzazione anti-fascista.\nIl 27 marzo 1945, il PCB prese parte ad una grande insurrezione armata lanciata dall'Esercito Nazionale Birmano. Gi\u00e0 l'8 marzo, da Mandalay, il comandante comunista Bohmu Ba Htoo lanci\u00f2 delle prime azioni armate. L'insurrezione fu vittoriosa e il Giappone fu costretto a ritirarsi; poco dopo, l'Organizzazione fu trasformata nella Lega della Libert\u00e0 Popolare Anti-Fascista, per continuare la lotta per la libert\u00e0 e l'indipendenza della Birmania anche contro il Regno Unito.\nIl PCB, finalmente legalizzato per il ruolo che aveva svolto nella guerra contro il Giappone, era passato da poche decine di membri ad essere il maggiore partito politico birmano. Nel luglio dello stesso anno, il PCB tenne il suo secondo Congresso (il primo nella legalit\u00e0) a Rangoon, dove Thein Pe fu eletto segretario generale.\nBandiera rossa e bandiera bianca.\nNel febbraio 1946, Thakin Soe critic\u00f2 alcuni dirigenti del PCB accusandoli di essere influenzati dal browderismo. Questa era una corrente, definita \"revisionista\" dalla maggior parte dei partiti comunisti, esposta da Earl Browder (Partito Comunista degli Stati Uniti d'America), il quale riteneva che la vittoria della seconda guerra mondiale avesse gettato le fondamenta per una maggiore collaborazione fra socialismo e capitalismo e che non vi fosse pi\u00f9 bisogno della lotta armata per cambiare la societ\u00e0.\nThein Pe si rifiut\u00f2 di accettare le critiche di Soe e anzi rimarc\u00f2 l'importanza di una maggiore collaborazione fra i comunisti e le altre forze della societ\u00e0. Accusando Pe di sbandierare \"bandiera bianca\", quindi di arrendersi davanti agli imperialisti, Soe e i suoi sostenitori lasciarono il PCB e fondarono il Partito Comunista della Birmania - Bandiera Rossa. Il nuovo Partito ottenne l'appoggio del Partito Comunista d'India, che aveva gi\u00e0 sconfitto la fazione browderista, ma che sarebbe poi tornato ad appoggiare la \"Bandiera Bianca\" dopo il suo rifiuto del browderismo.\nLotta armata o lotta legale.\nVista la continua presenza britannica in Birmania, nel 1946 da Rangoon si diffuse una serie di rivolte popolari e scioperi (sostenuti dal PCB) per l'indipendenza del paese. Sperando di spaccare la LLPAF, il governatore Sir Hubert Rance offr\u00ec ad Aung San e ai socialisti alcuni seggi nel Consiglio Esecutivo, l'istanza governativa birmana. In settembre, dopo un iniziale rifiuto, Aung San accett\u00f2.\nIl PCB, frattanto, aveva abbandonato la linea browderista ed era tornato su posizioni rivoluzionarie. Il Partito critic\u00f2 fortemente la scelta di Aung San di unirsi al governo, accusandolo di \"inchinarsi all'imperialismo\" e di sabotare le lotte popolari per l'indipendenza. Queste posizioni dei comunisti prima costrinsero Than Tun a dimettersi dalla carica di segretario generale della LLPAF (che aveva fin dalla sua fondazione) e port\u00f2 all'espulsione del PCB il 2 novembre.\nNel febbraio 1947, delegati del PCB parteciparono alla \"Conferenza dei Partiti Comunisti dell'Impero Britannico\" a Londra; questa fu la prima volta che il Partito partecip\u00f2 ad un incontro comunista internazionale. Da questa tribuna, il PCB denunci\u00f2 le elezioni per l'Assemblea Costituente, considerandole \"manovrate\" dall'imperialismo. Il Partito vinse solo 7 seggi nell'Assemblea.\nIl 19 luglio, Aung San e i suoi alleati nel governo vennero assassinati. Il PCB accus\u00f2 subito l'imperialismo di essere responsabile dell'atto e tent\u00f2 di riavvicinarsi alla LLPAF per proseguire la lotta anti-britannica. Specialmente visto che U Nu, \"leader\" del governo, concluse le trattative gi\u00e0 avviate da Aung San con il primo ministro britannico Clement Attlee, permettendo alle truppe inglesi di restare in suolo birmano per tre anni e prospettando una possibile alleanza futura con la Gran Bretagna; questi accordi furono fortemente denunciati dai comunisti, i quali portarono le azioni di U Nu come prova della complicit\u00e0 britannica nell'assassinio di Aung San.\nVerso il conflitto.\nAlla prima seduta del Cominform in Polonia, il 22 settembre 1947, il delegato sovietico Andrej \u017ddanov denunci\u00f2 la divisione del mondo in due blocchi: quello anti-democratico imperialista, con alla testa gli Stati Uniti, e quello democratico anti-imperialista, con alla testa l'Unione Sovietica. Nell'occasione, egli critic\u00f2 le \"borghesie nazionali collaborazioniste\", indicando la Birmania come esempio e dissuadendo i comunisti dal formare fronti uniti con la borghesia nazionale, come invece era avvenuto in altri paesi.\nL'8 novembre 1947, U Nu propose un governo di coalizione composto dal Partito Socialista della Birmania, dal PCB e dall'Organizzazione Volontaria del Popolo (i veterani di Aung San), ma fall\u00ec e accus\u00f2 i comunisti di stare preparando un'insurrezione armata. Tuttavia, anche se la Birmania accett\u00f2 le condizioni delle trattative, la protesta popolare anti-britannica egemonizzata dal PCB le imped\u00ec di unirsi al Commonwealth, com'era invece intenzione di U Nu.\nPer il PCB, tuttavia, questo non bastava. Nel documento \"Sulla situazione attuale e i nostri compiti\", il Partito indic\u00f2 le proprie rivendicazioni: una \"insurrezione nazionale per strappare il trattato di schiavit\u00f9\", la nazionalizzazione delle propriet\u00e0 straniere, l'abolizione del feudalesimo, lo smantellamento della burocrazia di Stato e il suo rimpiazzo con un governo popolare, e maggiori relazioni di alleanza e commercio con la Cina, il Vietnam, l'Indonesia e le altre nazioni democratiche \"in resistenza contro la dominazione imperialista anglo-statunitense\". Il Partito progettava di combinare la lotta dei lavoratori alla conquista di zone liberate difese da \"guardie rosse\" armate.\nNel febbraio 1948, il Congresso Sindacale di tutta la Birmania lanci\u00f2 una serie di scioperi a Rangoon sostenuti dal PCB; in marzo, una manifestazione di massa promossa dall'Organizzazione dei Contadini di tutta la Birmania port\u00f2 il PCB ad un passo dal conquistare Pyinmana (in quanto vaste zone della citt\u00e0 erano \"de facto\" in mano ai lavoratori comunisti). U Nu, divenuto primo ministro in gennaio, eman\u00f2 l'ordine di arresto per i comunisti temendo che stessero progettando una rivolta su vasta scala per il 27 marzo, giorno della resistenza; la polizia fece irruzione nelle sedi del Partito a Bagaya, ma li trov\u00f2 vuoti. Quello che il governo non sapeva infatti era che il PCB aveva deciso di riparare in segreto nella pi\u00f9 sicura Pyinmana.\nNonostante l'ordine di arresto, il PCB fu messo fuori legge solo nell'ottobre 1953.\nGuerra civile.\nDopo solo otto mesi di indipendenza, la Birmania sprofond\u00f2 nella guerra civile. Il PCB-Bandiera Rossa di Thakin Soe aveva gi\u00e0 cominciato una ribellione minore, assieme ai nazionalisti rakhine e ai mujaheddin islamici. Infine, anche il PCB diede inizio a quella che considerava, nella sua visione maoista, una guerra popolare; ad esso si un\u00ec l'Organizzazione Volontaria del Popolo, anche se una fazione l'abbandon\u00f2 per unirsi al governo di U Nu. L'Unione Nazionale Karen insorse a sua volta nel gennaio 1949 dopo che il generale Smith Dun, capo di Stato Maggiore di origine karen, venne sostituito dal generale Ne Win. A loro si unirono i Pa-O.\nIl governo riusc\u00ec ad espugnare Pyay, Thayetmyo e Pyinmana gi\u00e0 a met\u00e0 del 1948, ma il PCB si era gi\u00e0 ritirato nelle campagne organizzando una campagna che, partendo appunto dalle campagne, avrebbe dovuto portare alla conquista delle citt\u00e0; nel frattempo, sostenne i movimenti sindacali nell'organizzare scioperi e proteste nei centri urbani, in particolare grazie al Partito dei Contadini e degli Operai Birmani. In marzo, inoltre, il PCB, l'Esercito Rivoluzionario della Birmania e l'OVP fondarono il Fronte Unito Democratico Nazionale, che sarebbe poi divenuto il Patto d'Alleanza Tripartita firmato dai dirigenti dei tre gruppi il 1\u00ba ottobre 1952 per rafforzare la cooperazione in guerra.\nIn aprile, il Politburo tenne una seduta clandestina a Rangoon e successivamente il Comitato Centrale si riun\u00ec in seduta plenaria ad Hypu, a nord della capitale, il mese successivo. In queste occasioni, Thein Pe, arrestato a Pyinmana dalla polizia, venne rimpiazzato dal maoista ortodosso Than Tun, che divenne presidente del PCB.\nIl PCB riusc\u00ec a stabilire basi di guerriglia lungo il fiume Sittang, nell'area di Pyinmana, a Yamethin e nel triangolo di Mandalay-Meiktila-Myingyan. In queste aree sotto il suo controllo, il Partito abol\u00ec il feudalesimo e fond\u00f2 cooperative agricole per gettare le basi per una riforma agraria. Nel settembre 1950, fu fondato l'Esercito Popolare tramite l'unificazione dell'Esercito Popolare di Liberazione (comunista) e dell'Esercito Rivoluzionario della Birmania (nazionalista).\nInizialmente, il PCB appoggi\u00f2 le lotte delle minoranze etniche, ma successivamente critic\u00f2 le loro organizzazioni, specialmente l'Unione Nazionale Karen, per la loro \"dirigenza feudale reazionaria\"; secondo il PCB infatti, queste erano organizzazioni reazionarie che volevano sostituire il loro dominio feudale reazionario al potere. Ben presto, quindi, i contatti fra i comunisti e gli indipendentisti etnici sfumarono.\nProposte di pace.\nLa guerra civile arriv\u00f2 ad una sostanziale stabilizzazione negli anni cinquanta e nel 1955, il presidente Than Tun propose al governo della LLPAF una proposta di pace: i comunisti avrebbero deposto le armi se il governo si fosse impegnato a promuovere riforme democratico popolari che avrebbero portato, nell'opinione di Than Tun, ad una nuova democrazia in Birmania. Thakin Kodaw Hmaing, considerato il padre dei nazionalisti birmani, fu scelto dall'Esercito Popolare per parlare come suo portavoce. Nelle elezioni del 1956, il Fronte Unito Nazionale (vicino ai comunisti) vide un successo clamoroso, il che port\u00f2 il governo ad accettare ufficialmente la mediazione di Thakin Kodaw Hmaing nel 1958.\nPeraltro, negli anni Cinquanta la Birmania si era avvicinata notevolmente alla Cina: nel 1954, di ritorno da Ginevra, Zhou Enlai visit\u00f2 Rangoon, dove espresse i \"cinque principi per la coesistenza pacifica\" e afferm\u00f2 che \"il popolo ha diritto di scegliere il suo sistema politico\", alludendo all'insurrezione armata comunista. U Nu aveva visitato Pechino qualche mese dopo, e Ne Win si era incontrato con Mao Zedong alla testa di una delegazione militare nella capitale cinese nel 1957. Nel dicembre 1955, peraltro, Nikita Chru\u0161\u010d\u00ebv aveva lodato pubblicamente la LLPAF e considerato la Birmania come un modello di paese non-allineato e anti-imperialista. Il cambiamento della politica internazionale sovietica, che dopo la morte di Stalin prest\u00f2 poca attenzione ai movimenti del tipo il PCB, inizialmente influ\u00ec sull'attivit\u00e0 del Partito.\nTutto ci\u00f2 favor\u00ec U Nu, che volle utilizzare la proposta di pace a proprio vantaggio. All'inizio del 1956, il Tatmadaw ottenne una serie di successi militari a Pakokku e Pathein, il che port\u00f2 alla resa, nel 1958, di gran parte dei nazionalisti delle minoranze etniche ma, soprattutto, dell'Organizzazione Volontaria del Popolo. Il tentativo di U Nu era infatti quello di indebolire i comunisti e rafforzare la propria autorit\u00e0.\nL'ascesa di Ne Win.\nLe attivit\u00e0 di U Nu portarono ad una scissione della LLPAF: da una parte, i sostenitori di U Nu, che volevano lavorare per la pace e per la reintegrazione democratica dei gruppi impegnati nella guerra civile, dall'altra i sostenitori della linea dura, vicini al Tatmadaw, che consideravano la legalizzazione del PCB una minaccia da non poter tollerare. Il 29 ottobre, U Nu fu costretto a cedere il posto di primo ministro al generale Ne Win, che si pose alla testa di un governo provvisorio opposto solo dal Fronte Unito Nazionale, oltrech\u00e9 dai comunisti. Ne Win fece arrestare i simpatizzanti comunisti nelle citt\u00e0, facendo poca distinzione fra i simpatizzanti del PCB e i sostenitori del FUN; inoltre, i giornali pi\u00f9 progressisti vennero costretti a sospendere le pubblicazioni.\nIl Tatmadaw riprese la guerra contro il PCB, cercando anche di avversargli l'opinione pubblica buddhista pubblicando un opuscolo in cui accusava i comunisti di essere nemici del buddhismo. In un opuscolo pubblicato per smentire queste accuse, il PCB sostenne la libert\u00e0 individuale di praticare qualsiasi religione.\nIl fronte unito.\nGi\u00e0 nel 1952, il PCB e il FNK erano giunti ad un cessate il fuoco rispettivo per evitare di danneggiarsi reciprocamente nella guerra civile. La resa dell'OPV da una parte e dei movimenti nazionalisti delle minoranze etniche dall'altra, costrinsero i due gruppi a riavvicinarsi. Nel maggio 1959, ricostituirono il Fronte Unito Democratico Nazionale, grazie anche al fatto che il FNK era controllato ora dal Partito Unito Nazionale Karen, di ispirazione socialista e vicino alla Cina popolare. Presto, le file del FUDN vennero infoltite dai partiti scissisi dai gruppi che si erano arresi, in disaccordo con la capitolazione.\nTuttavia, non si deve pensare che il PCB risolse cos\u00ec la questione della collaborazione con le minoranze etniche: infatti, se i gruppi nazionalisti continuavano a rivendicare l'auto-determinazione e l'indipendenza, il PCB continuava a sostenere un tipo di autonomia simile a quello cinese.\nIl nuovo governo di Ne Win.\nLe elezioni del febbraio 1960 videro la vittoria di U Nu e del suo Partito dell'Unione di Birmania, che tornarono al potere per due anni, a seguito dei quali Ne Win effettu\u00f2 un colpo di Stato (2 marzo 1962) e rovesci\u00f2 il governo eletto, restaurando i propri metodi coercitivi e repressivi. Gran parte dei dirigenti della LLPAF venne imprigionata e le proteste degli studenti dell'Universit\u00e0 di Rangoon finirono in un bagno di sangue causato dai militari il 7 luglio.\nIl 1\u00ba aprile 1963, Ne Win decise di riprendere le trattative di pace offrendo un'amnistia ai guerriglieri comunisti. Il PCB-Bandiera Rossa, parte del FNK e alcuni membri del Comitato Centrale dello stesso PCB accettarono l'offerta.\nIl 2 settembre, il PCB diede inizio ad una storica sessione plenaria del suo Comitato Centrale, dopo che Ne Win ebbe permesso a numerosi dirigenti di fare ritorno in Birmania dalla Cina. La sessione fu presieduta da Thun Than, presidente del Partito, Yebaw Htay, segretario generale, Bo Zeya, capo di Stato Maggiore dell'EP e Thakin Zin, segretario generale del FUDN. Il CC accett\u00f2 di prendere in considerazione la proposta del governo.\nIl 14 novembre, il Consiglio Rivoluzionario pose quattro punti alla base del dialogo con il PCB:\n Concentrazione di tutte le truppe in un'area designata.\nLa delegazione del FUDN raggiunse Rangoon accolta da una manifestazione di 200.000 persone, perlopi\u00f9 studenti, che sosteneva il mantenimento delle zone liberate. Infatti, la delegazione del Fronte rifiut\u00f2 le pesanti condizioni imposte da Ne Win, rifiuto a cui fecero seguito arresti di massa e persecuzioni degli attivisti progressisti.\nIl movimento di rettifica.\nVerso la fine del 1964, nel Comitato Centrale sorsero delle divergenze fra due fazioni: i \"pacifisti\" di Yebaw Htay, che mettevano in discussione l'importanza della lotta armata, e i \"pechinesi\" di Than Tun, che sostenevano la necessit\u00e0 della guerra popolare. Yebaw Aung Gyi, vicino ai \"pechinesi\", comp\u00ec un'analisi dettagliata della storia del Partito, che venne adottata come la \"linea 1964\", in opposizione alla \"linea 1955\" (per la pace) giudicata revisionista. Il CC convoc\u00f2 una seduta plenaria per fare un bilancio della storia del Partito e gettare le basi per l'attivit\u00e0 futura.\nLa seduta si tenne nei pressi di Nattalin dal 9 settembre al 14 ottobre e per la grave situazione di clandestinit\u00e0 solo la met\u00e0 del CC riusc\u00ec ad essere presente. Esso riafferm\u00f2 che la Birmania era un paese semi-coloniale che aveva ottenuto solo una \"pseudo-indipendenza\" e che il compito primario dei comunisti era la lotta armata contro la controrivoluzione armata di Ne Win. Il CC indic\u00f2 fondamentale la costituzione di un fronte unito democratico e il coinvolgimento dei contadini.\nAllo scoppio della crisi sino-sovietica, il PCB si schier\u00f2 risolutamente dalla parte della Cina, anche perch\u00e9 l'Unione Sovietica da tempo appoggiava il governo birmano e ripudi\u00f2 del tutto la \"linea 1955\". In occasione del 50\u00ba anniversario della Rivoluzione d'Ottobre (7 novembre 1967), il PCB dichiar\u00f2 che il Partito Comunista dell'Unione Sovietica sosteneva lo \"pseudo-socialismo\" di Ne Win.\nNel 1967, mentre in Cina aveva luogo la Rivoluzione Culturale, Than Tun avvi\u00f2 una \"campagna di rettifica\" per eliminare i \"revisionisti\" dal Partito, specialmente dopo le iscrizioni di massa che avevano fatto seguito alla repressione di Ne Win. In particolare, il Partito assunse ufficialmente il marxismo-leninismo-pensiero di Mao Zedong come propria linea politica. Nell'opinione di Than Tun, la campagna aveva come scopo quella di rafforzare il Partito sulle posizioni del marxismo-leninismo, per sconfiggere ogni possibile involuzione revisionista e riformista. La campagna fu salutata positivamente dal Partito Comunista Cinese, mentre fu osteggiata dai dirigenti dei partiti progressisti che cercavano rifugio presso il PCB.\nIl movimento di rettifica si inquadrava anche nel fatto che, al fallimento del processo di pace e alla ripresa delle campagne militari del Tatmadaw, aveva fatto seguito l'esposizione di una \"via birmana al socialismo\" (una sorta di socialismo nazionale) sostenuta dal Partito del Programma Socialista della Birmania di Ne Win, teoria elaborata anche con l'ausilio di alcuni ex comunisti. Il movimento di rettifica voleva anche separare nettamente quello che il PCB considerava il nazionalsocialismo di Ne Win e il socialismo autentico, sul modello cinese.\nIl movimento port\u00f2 alla trasformazione delle zone liberate in \"aree di potere rosso\", propedeutiche all'accerchiamento delle citt\u00e0 per la conquista finale del potere, che il PCB indic\u00f2 come proprio obiettivo primo. Il 25 marzo 1965, prima del lancio della rettifica, era stata istituita una scuola per lo studio del marxismo-leninismo-pensiero di Mao Zedong, che ora venne ampliata per la formazione delle guardie rosse. In particolare, il PCB tent\u00f2 di appoggiarsi agli studenti superiori e universitari.\nIl 27 aprile, Yebaw Htay venne sospeso dal Politburo insieme ad altri sostenitori del processo di pace, fra cui Goshal, che venne processato dalla \"corte popolare\" e giustiziato per tradimento e spionaggio il 18 giugno (ironicamente, il figlio di Htay faceva parte degli esecutori). Htay e Goshal vennero indicati rispettivamente come i \"Deng Xiaoping e Liu Shaoqi birmani\". Il 15 dicembre, il Politburo, su proposta di Than Tun, pass\u00f2 un documento che ordinava alle varie unit\u00e0 locali del Partito e dell'Esercito di condurre le epurazioni contro gli elementi revisionisti e capitolazionisti. Bo Yang Aung, un veterano nazionalista, a suo tempo alleato di Aung San e che contribu\u00ec a fondare i Trenta Compagni (una compagnia alleata del Giappone nella lotta contro la Gran Bretagna), venne giustiziato il 26 dicembre.\nNello stesso periodo, il PCB assistette a due gravi sconfitte: il 16 aprile 1968, in uno scontro armato presso Pyay, venne ucciso Bo Zezya, capo di Stato Maggiore dell'Esercito Popolare, considerato un eroe dai comunisti e dai nazionalisti birmani. Il \"compagno Nath\", uno dei membri fondatori del PCB, venne ucciso lo stesso anno a Hpyu.\nLa situazione si stabilizz\u00f2 solo nei mesi successivi, quando l'Esercito Popolare riusc\u00ec a riconquistare alcune posizioni perdute e a riprendersi dalla disfatta. Questo permise a Than Tun di proseguire le epurazioni interne: in agosto, Bo Tun Nyein, uno dei principali dirigenti pi\u00f9 estremisti delle guardie rosse, venne accusato di fomentare divisioni interne al Partito e fu giustiziato. In settembre, Aung Thein Naing e Soe Win subirono lo stesso fato, accusati di propagandare la diserzione.\nVittorie del Comando Nord-Orientale.\nIl regime di Ne Win port\u00f2 ad un deterioramento dei rapporti con la Cina, il che port\u00f2 la Repubblica Popolare a sostenere ufficialmente il PCB (mentre prima il sostegno veniva solamente dal PCC). Ci\u00f2 fu di grande aiuto per il radicamento del Partito, specialmente nelle zone adiacenti alla Cina.\nIl 1\u00ba gennaio 1968, circa 300 disertori dell'esercito regolare, guidati dal karen Nau Seng (in esilio in Cina dal 1949), entrarono nello Stato Shan e conquistarono Mong Ko, stabilendo la prima zona di guerra (la \"303\") della guerra civile birmana e del Comando Nord-Orientale (NEC) dell'Esercito Popolare. Successivamente, l'Esercito Popolare sconfisse il signore della guerra Pheung Kya-Shin nel Kokang, stabilendo la zona di guerra \"404\". Non molto tempo dopo, lungo il fiume Shweli fu stabilita la zona di guerra \"202\".\nDopo una serie di difficolt\u00e0, in aprile venne stabilita anche la zona di guerra \"101\". Il 28 marzo 1970, anniversario dell'insurrezione del PCB, l'EP conquist\u00f2 Kyukok e il 1\u00ba maggio si impossess\u00f2 di Mong Mau, entrando cos\u00ec nello Stato Wa. L'Esercito tent\u00f2 anche di prendere Kutkai e Kunlong, ma fu costretto a ritirarsi. Per celebrare queste vittorie, il 28 marzo 1971 dalla Cina la \"Voce del popolo di Birmania\" avvi\u00f2 le sue trasmissioni radiofoniche.\nFra la fine del 1969 e l'inizio del 1970, il Tatmadaw lanci\u00f2 un'offensiva su vasta scala, ma non riusc\u00ec a riconquistare i territori controllati dai comunisti. Riusc\u00ec comunque ad eliminare il comandante Bo Soe Maung e il membro del CC Thakin Tin Tun, che avrebbero dovuto guidare l'attacco contro Taunggyi, capitale dello Stato Shan.\nEntro il 1973, quasi tutto lo Stato Wa era nelle mani dell'Esercito Popolare, il che permise al PCB di costituire qui un quartier generale organizzativo presso Pangshang. Il 15 agosto, anniversario della fondazione del Partito, l'EP stabil\u00ec la regione militare \"815\" lungo quasi tutto il confine con il Laos.\nLa morte di Than Tun.\nIl 24 settembre 1968, in fuga dalle truppe governative che lo avevano localizzato, Than Tun venne ucciso da una delle sue guardie del corpo, che successivamente si arrese all'esercito regolare; l'assassino si era unito al PCB solo due anni prima, dopo avere disertato il Tatmadaw. Mor\u00ec cos\u00ec Than Tun, una delle maggiori personalit\u00e0 politiche della storia birmana dell'ultimo secolo, ancor oggi un idolo per i comunisti e i maoisti della regione.\nIl PCB lod\u00f2 Than Tun come un dirigente dotato di grandi capacit\u00e0 non solo ideologiche, ma anche tattiche e organizzative, un eroe nella lotta per la liberazione nazionale e il socialismo. Effettivamente, egli mostr\u00f2 sempre innate capacit\u00e0 organizzative e diede il suo contributo ad ogni stadio della lotta indipendentista e poi anti-dittatoriale della Birmania.\nThakin Zin prese il suo posto come presidente.\nI \"quattro tagli\".\nAncora nel 1968, quando il NEC stava conseguendo le prime vittorie che l'avrebbero portato a controllare quasi tutto lo Stato Shan e lo Stato Wa, esso decise di tentare di congiungere le zone liberate nella Birmania settentrionale ai quartier generali del PCB nella Birmania centrale. Per fare questo, il PCB form\u00f2 sette battaglioni \"Taik taing aung\" (\"Sempre Vittoriosi\").\nL'operazione fu per\u00f2 notata dal Tatmadaw, che elabor\u00f2 una tattica contro-rivoluzionaria mai sperimentata in Birmania, nota con il nome di \"Hpyat lay hpyat\" (\"Quattro tagli\"): si trattava sostanzialmente di fare terra bruciata davanti ai comunisti per tagliare loro cibo, fondi, informazioni e reclute. Le comunit\u00e0 rurali, che sarebbero state le pi\u00f9 colpite da questa strategia, avevano ora solo due scelte: fuggire o unirsi all'Esercito Popolare. Per di pi\u00f9, il Tatmadaw (che considerava la Birmania divisa fra le regioni governative, le regioni contestate e le regioni insorte) impose la costituzione di milizie popolari nei villaggi delle regioni contestate e costitu\u00ec le Divisioni di Fanteria Leggera (LID), con lo scopo di impedire ai comunisti di congiungere il nord e il centro della Birmania.\nLa tattica si dimostr\u00f2 effettivamente devastante: le unit\u00e0 dell'Esercito Popolare lungo il Pegu Yoma vennero decimate e le montagne, colpite dalla terra bruciata, vennero praticamente svuotate dalla presenza umana. Successivamente, il Tatmadaw lanci\u00f2 l'operazione \"Aung Soe Moe\" (\"Conquista e domina\"), che vide la totale sconfitta del PCB nella Birmania centrale. Il 15 marzo 1975, accerchiati nella Birmania centrale e senza possibilit\u00e0 di essere salvati dall'EP, Thakin Zin e Thakin Chit, rispettivamente presidente e segretario generale del Partito, vennero catturati dalle unit\u00e0 delle LID e gli fu intimato di arrendersi. Al loro rifiuto, vennero fucilati sul posto.\nRiorganizzazione.\nIl PCB fu costretto a riorganizzarsi essenzialmente nelle zone settentrionali, nord-orientali e al confine con la Cina. Thakin Ba Thein Tin, membro del politburo dal 1946 e vicepresidente sia di Than Tun sia di Thakin Zin, fu eletto nuovo presidente. Subito dopo la sua nomina, Ba Thein Tin lanci\u00f2 una nuova campagna di critica al revisionismo e al \"dogmatismo di sinistra\", giudicandoli i mali peggiori che avevano afflitto il PCB limitando la sua azione rivoluzionaria.\nNel luglio 1976, l'ex brigadiere Kyaw Zaw, un tempo membro dei Trenta Compagni e conosciuto per le sue attivit\u00e0 contro l'Unione Nazionale Karen, fugg\u00ec con la sua famiglia a Panghshang (una sorta di \"capitale\" delle zone controllate dall'EP) e si un\u00ec al PCB. Egli divenne membro della Commissione Militare Centrale e gli fu permesso di parlare dalla \"Voce del popolo di Birmania\", tribuna dalla quale denunci\u00f2 il regime di Ne Win, affermando che Aung San aveva pi\u00f9 volte progettato di cacciarlo dall'esercito per le sue \"tendenze pro-fasciste e pro-giapponesi\". Zaw si rivolse direttamente alle truppe, affermando che servendo il \"malvagio re Ne Win\" si rendevano complici dell'assassinio del popolo birmano.\nLa campagna ad ovest.\nBa Thein Tin volle preparare l'Esercito Popolare a lanciare offensive verso la zona occidentale del paese, al fine di espandere le zone liberate. Una prima offensiva sulla costa occidentale del Salween, in giugno, termin\u00f2 in un fiasco, anche se l'EP riusc\u00ec quasi a disintegrare la 99^ LID. Nell'ottobre 1975, Ba Thein Tin egli elabor\u00f2 il \"Piano 7510\", che includeva una larga offensiva contro gli altipiani occidentali dello Stato Shan, non per colpire l'esercito regolare, ma per conquistarli.\nVerso la fine dell'anno, le unit\u00e0 della regione militare 815 attaccarono l'88^ LID nell'area di Mong Yawng per consolidare il controllo del NEC sulla zona montuosa al confine con il Laos. Altre brigate si diressero verso Mandalay e Shwebo, forzando le postazioni governative sulle coste occidentali del Salween.\nNe Win decise di estendere i \"Quattro tagli\" anche alle divisioni nord-occidentali del Tatmadaw. Bo Thet Tun fu alla testa delle forze dell'EP che fronteggiarono la 66^ LID mentre questa effettuava terra bruciata sulle montagne della zona; dopo una strenua resistenza effettuata con truppe sempre pi\u00f9 decimate, alla fine Thet Tun fu costretto alla resa, ma solo nel giugno 1980.\nNel novembre 1979, il Tatmadaw lanci\u00f2 l'operazione \"Re conquistatore\" contro le postazioni dell'EP sulla costa orientale del Salween e riusc\u00ec nell'impresa, arrivando fino a conquistare le montagne ad appena 30 chilometri da Panghshang. All'inizio del 1980, il PCB ordin\u00f2 la controffensiva e l'EP riusc\u00ec a riconquistare le posizioni perdute fino a riprendere il controllo di Mong Yawng. Tuttavia, le pesanti perdite da ambo le parti costrinsero tanto l'Esercito Popolare quanto il Tatmadaw ad arrestare le offensive e a trovarsi in una situazione di stallo.\nPeraltro, il piano di aiuto decennale fornito dalla Cina al PCB stava giungendo ad un termine e il Partito, pur avendo ben organizzato l'EP (che era effettivamente in grado di contrastare il Tatmadaw), non era ancora in grado di fare a meno di quegli aiuti.\nBrevi trattative di pace.\nL'ascesa al potere di Deng Xiaoping che, al contrario di Mao Zedong, non vedeva di buon occhio le guerre popolari condotte nella regione e preferiva ammorbidire i rapporti con i governi locali, influenz\u00f2 molto i partiti comunisti della regione. Rispetto ad altri partiti, come il Partito Comunista della Thailandia, che capitol\u00f2 gi\u00e0 all'inizio degli anni ottanta, il PCB \"resistette\" pi\u00f9 a lungo.\nNel 1980, dopo una visita a Rangoon del ministro degli Esteri cinese, Huang Fua, Ne Win offr\u00ec un'amnistia a tutti i partecipanti della guerra civile, ma i comunisti la rifiutarono e, su pressione cinese, accettarono di intavolare trattative di pace solo a settembre, quando l'amnistia spir\u00f2. In ottobre, Ba Thein Tin e Ne Win si incontrarono a Pechino per dare inizio alle trattative. Il maggiore generale Aye Ko, durante un incontro a Lashio con i delegati del PCB, pose loro tre condizioni per la pace:\nOvviamente, il PCB si rifiut\u00f2 di sottostare a queste pesanti condizioni. Il 14 maggio, Ne Win chiuse le trattative.\nLa \"Voce del popolo di Birmania\" cominci\u00f2 a trasmettere appelli per una lotta per la democrazia e la fine dell'era mono-partitica. Frattanto, il Tatmadaw, dopo le pesanti perdite subite durante l'operazione \"Re conquistatore\", si ritir\u00f2 dalle zone liberate.\nIl terzo congresso.\nNel novembre 1978, Thakin Ba Thein Tin aveva presentato un rapporto politico al Politburo riunito a Panghshang che sarebbe poi stato la base per il terzo Congresso Nazionale, che si tenne nel settembre 1985, ben 40 anni dopo il secondo Congresso. Il documento del Congresso aveva i seguenti punti fondamentali:\nVenne inoltre redatto un nuovo programma di Partito, basato sull'esperienza della trentennale lotta armata. Esso critic\u00f2 fortemente il settarismo, l\"'ultra-sinistrismo\" e il \"deviazionismo di destra\", mentre riafferm\u00f2 la strategia della guerra popolare di costituire basi rosse nelle campagne per accerchiare i centri urbani. Inoltre, chiam\u00f2 uno sciopero e un'insurrezione generali nelle citt\u00e0.\nIl 28 marzo 1986, il PCB orient\u00f2 le proprie rivendicazioni verso la creazione di un governo provvisorio di unit\u00e0 nazionale per mettere fine alla dominazione mono-partitica del Partito del Programma Socialista della Birmania.\nLa Rivolta delle Otto 8.\nIl governo fronteggiava allora una gravissima crisi economica, che lo port\u00f2 a dichiarare la bancarotta nel 1988. L'ONU inser\u00ec la Birmania fra i paesi del Quarto mondo, il che influ\u00ec negativamente sulla reputazione gi\u00e0 pessima del governo di Ne Win. L'8 agosto, a Rangoon, si tenne una manifestazione nazionale di protesta. Il Tatmadaw represse brutalmente la manifestazione e utilizz\u00f2 la Rivolta delle Otto 8, come divenne nota, per avviare esecuzioni di massa dei civili considerati infiltrati comunisti nelle zone contese.\nKyin Maung, membro della Commissione Militare Centrale del PCB, denunci\u00f2 la repressione del Tatmadaw affermando che, pur esistendo quadri comunisti nelle citt\u00e0 controllate dal governo, la persecuzione era stata esagerata e sconsiderata. Inoltre, neg\u00f2 il presunto ruolo dirigente del Partito nella Rivolta delle Otto 8.\nEra ormai chiaro che, lentamente, il PCB stava perdendo l'influenza conquistata precedentemente e che si stava orientando su posizioni decisamente pi\u00f9 moderate. Il fatto stesso che Thakin Ba Thein Tin fosse rimasto vicino alla Cina nonostante le riforme di mercato di Deng Xiaoping alienarono il PCB a gran parte del movimento maoista internazionale, che giudicava la nuova dirigenza cinese traditrice della causa di Mao.\nLa situazione attuale.\nFra il 1986 e il 1989, il PCB soffr\u00ec innumerevoli scissioni e diserzioni, specialmente visto l'insostenibile situazione interna e il caos derivato dalla divisione negli organi dirigenti. Nel 1989, Ba Thein Tin e molti altri dirigenti fuggirono in esilio in Cina, lasciando il Partito al suo destino.\nAttualmente, non \u00e8 chiara la situazione del PCB e dell'EP; pare comunque che essi abbiano perso quasi tutti (se non tutti) i territori che controllavano. Tuttavia, la nuova dirigenza, diretta da Kyin Maung, \u00e8 orientata verso una riorganizzazione totale del Partito e la ripresa della guerra popolare.\nSecondo Jose Maria Sison, influente \"leader\" maoista internazionale, se il PCB rester\u00e0 sulle posizioni del marxismo-leninismo, del maoismo e della guerra popolare, riuscir\u00e0 a riprendere l'insurrezione..\nIl Partito Comunista di Birmania ha annunciato di non boicottare le elezioni del 2010 nonostante queste non mettessero in discussione l'autorit\u00e0 dell'esercito. Infatti il 25% dei seggi spettava, nonostante le votazioni, alle forze armate della Birmania e solo il restante 75% potevano essere conquistati tramite votazioni. Inoltre molte posizioni chiave e dipartimenti erano anch'essi riservati ai rappresentanti nominati dalle Forze Armate. Perci\u00f2 le elezioni del 2010 non potevano cambiare la natura del regime militare in Birmania.\nI signori dell'oppio.\nDopo avere conquistato lo Stato Wa, il PCB dovette fare i conti con il problema dei signori dell'oppio, il cui traffico era stato tollerato dal Tatmadaw dal momento che contribuivano alla lotta contro i comunisti. Nei primi anni settanta, il Partito prese importanti misure per sradicare la coltivazione del papavero. Nel 1985, il terzo Congresso del Partito affront\u00f2 la questione, .\nQuestione delle minoranze.\nFin dall'inizio della sua lotta armata, il PCB dovette affrontare il problema delle minoranze etniche della Birmania e il nazionalismo dei loro gruppi armati coinvolti nella guerra civile. Il Partito considerava la sua lotta armata come una \"rivoluzione democratico nazionale\" contro l'oppressione feudale, l'imperialismo e il capitalismo burocratico, passo necessario per ottenere la \"democrazia popolare\". Il Partito indicava che la corretta soluzione dei problemi delle minoranze si sarebbe raggiunta con l'alleanza dei contadini e degli operai di tutta la Birmania sotto la direzione del PCB nella lotta per il socialismo.\nNonostante sporadiche alleanze di breve durata con gruppi nazionalisti delle minoranze etniche, il PCB osteggi\u00f2 spesso il loro nazionalismo, essendo assolutamente contrario all'indipendenza dei territori abitati dalle minoranze, preferendo invece un maggiore autonomismo. Skaw Ler Taw, un dirigente dell'Unione Nazionale Karen, ebbe ad affermare: \"Il PCB aveva l'ordine permanente di dividere i partiti nazionalisti. Mao disse che in tutte le organizzazioni vi sono tre gruppi: i progressisti, i neutrali o moderati, e i conservatori. Come per Mao, la politica del PCB era di unirsi ai progressisti, vincere i neutrali ed espellere i conservatori\".\nI gruppi nazionalisti che chiesero aiuto alla Cina per la loro lotta, specialmente dal 1968, ricevettero sempre l'invito ad unirsi ai comunisti e abbandonare la prospettiva dell'indipendenza per quella dell'autonomia."}
{"id": "1890351", "revid": "110157", "url": "https://it.wikipedia.org/wiki?curid=1890351", "title": "Cagiva C10", "text": "La C10 \u00e8 una motocicletta da competizione della casa Cagiva, che ha partecipato al motomondiale 1985 e 1986. Questo modello segna una svolta tecnica rispetto alle precedenti realizzazioni della casa varesina, grazie a un motore completamente riprogettato.\nDescrizione.\nLa moto adotta per la prima volta un motore V4, in luogo del precedente quadricilindrico in configurazione a U (nello specifico un \"motore in quadrato\"), a due alberi motore controrotanti ed alimentazione a lamelle (invece dei dischi rotanti delle versioni precedenti).\nAl reparto corse Cagiva optarono per il cambio di configurazione del motore (dopo aver tentato anche la strada del 4 in quadrato con alimentazione a lamelle anzich\u00e9 a disco rotante) perch\u00e9 oramai con il \"quattro in quadrato\" non erano riusciti a ottenere le prestazioni desiderate, mentre i risultati della concorrenza dotata del V4 dimostravano quale fosse la strada da seguire: il motore V4 era pi\u00f9 stretto del precedente, garantendo vantaggi aerodinamici.\nIl telaio della moto segue lo schema \"Deltabox\" delle Yamaha ufficiali, cio\u00e8 del tipo perimetrale con doppia trave e doppia culla, costruito con tubi di sezione quadrata, con il telaietto saldato al telaio principale, durante gli anni il telaio ha avuto diverse modifiche strutturali, specialmente nel 1985, dove cambia molto la sua struttura telaistica, mentre nel 1986 si ha l'aumento delle sezioni dei travi e una leggera revisione della struttura delle culle.\nPer quanto riguarda la ciclistica, la moto inoltre utilizza un forcellone in alluminio (non pi\u00f9 un tubolare) e delle pinze anteriori a quattro pistoncini e non pi\u00f9 a due. La moto riscosse poco successo, anche se il 19 e 20 agosto 1985 venne fatta provare a Kenny Roberts che, sul circuito di Misano, ottenne degli ottimi risultati (fece segnare un tempo sul giro in 1' 21\" 86, 52 centesimi di secondo pi\u00f9 lento del record della pista fatto segnare da Freddie Spencer in occasione del GP delle Nazioni 1984); nel 1986, la moto cambia tipo di cerchi che diventano a tre razze per entrambi i cerchi e non pi\u00f9 a cinque; inoltre le pinze dei freni anteriori vengono spostate da davanti a dietro i foderi della forcella.\nCarriera agonistica.\nLa moto esord\u00ec al GP di Jugoslavia 1985 pilotata da Marco Lucchinelli: qualificatosi 23\u00ba, lo spezzino termin\u00f2 al 15\u00ba posto la gara, nonostante tre grippaggi. A questa prestazione ne seguirono altre pi\u00f9 opache, e non fece meglio l'altro pilota Cagiva, Virginio Ferrari. Nella stagione successiva al posto di Ferrari fu ingaggiato lo spagnolo Juan Garriga, proveniente dalla 250, che termin\u00f2 il mondiale al 17\u00ba posto grazie ad un ottavo posto nel GP di Spagna e un decimo in quello d'Olanda: fu il miglior piazzamento mai raggiunto da un pilota Cagiva fino ad allora. Lucchinelli, invece, corse solo il GP delle Nazioni, ritirandosi per un'uscita di pista. La C10 fu schierata anche nei primi tre GP della stagione 1987, affidata a Raymond Roche e Didier de Radigu\u00e8s in attesa della nuova C587, ottenendo il decimo posto al GP del Giappone con Roche."}
{"id": "1890354", "revid": "767487", "url": "https://it.wikipedia.org/wiki?curid=1890354", "title": "Gogo (popolo)", "text": "I Gogo (o Wagogo) sono un gruppo etno-linguistico di ceppo bantu. L'area in cui sono diffusi viene detta Ugogo o Gogoland, e si trova nella Regione di Dodoma, in Tanzania centrale.\nLa popolazione Gogo era stimata a 1.300.000 nel 1991. Sono tradizionalmente dediti alla pastorizia, ma in tempi recenti molti Gogo sono diventati agricoltori o si sono trasferiti nelle aree urbane.\nStoria.\nSi ritiene che i Wagogo siano discendenti di gruppi di Hehe e Nyamwezi che nel XIX secolo colonizzarono la zona di Dodoma. La loro presenza nella zona divenne un elemento di disturbo per le carovane commerciali che attraverso l'entroterra alimentavano i traffici europei e arabi sulla costa dell'Oceano Indiano; alla fine fu stabilita una tassa di transito che tutti i convogli che attraversavano l'Ugogo dovevano pagare. Il difficile rapporto fra i coloni e i Gogo \u00e8 ben testimoniato da alcune delle pagine pi\u00f9 sprezzanti dei diari di viaggio di Henry Stanley \"In Darkest Africa\":\nAnche Richard Francis Burton attravers\u00f2 l'Ugogo e lo descrisse come un'area scarsamente popolata, in cui si poteva viaggiare per settimane incontrando solo poche \"tembe\" (capanne). In effetti, la regione di Dodoma \u00e8 da arida e soggetta a periodiche siccit\u00e0, condizioni che non hanno mai consentito una elevata densit\u00e0 di popolazione. I Gogo subirono importanti carestie nel 1881, nel 1885, nel 1888-1889, nel 1894-1895 e nel 1913-1914.\nEconomia.\nTradizionalmente, i Gogo vivono principalmente di allevamento, e solo secondariamente agricoltori (soprattutto coltivatori di frumento).\nSociet\u00e0.\nLa societ\u00e0 Gogo tradizionale \u00e8 governata da due categorie di capi; i capi politici (chiamati \"sultani\" in molti dei resoconti degli esploratori europei) e i capi religiosi. Questi ultimi avevano l'influenza maggiore sulla vita della comunit\u00e0; erano in genere proprietari di grandi mandrie, e decidevano in merito a molti degli eventi cruciali per la popolazione, come i matrimoni, i riti di iniziazione, i tempi della semina e del raccolto, e cos\u00ec via. Erano anche chiamati a giudicare su crimini particolarmente gravi come l'omicidio o la stregoneria.\nCome altri popoli africani, i Gogo danno una grande importanza ai valori del buon vicinato, della solideriet\u00e0 reciproca, dell'ospitalit\u00e0, e ai legami di parentela. Il legame fra fratello e sorella \u00e8 considerato pi\u00f9 forte di quello fra marito e moglie, e le donne mantengono stretti rapporti con la propria famiglia d'origine anche dopo il matrimonio. La poligamia era ammessa nella societ\u00e0 tradizionale Gogo, anche se non largamente praticata, e in genere appannaggio di uomini anziani e con una forte posizione sociale. Anche il divorzio era una pratica ammessa ma rara. Il matrimonio comportava il pagamento di un prezzo in bestiame da parte dello sposo alla famiglia della sposa, che la famiglia della sposa era tenuta a restituire in caso di divorzio. Dopo il divorzio, eventuali figli della coppia rimanevano col padre.\nGli uomini erano suddivisi in gruppi d'et\u00e0; gli adulti erano all'occorrenza guerrieri, con l'incarico di difendere i villaggi dai potenziali invasori come Kisongo, Masai e Hehe o di razziare il bestiame di altri villafggi."}
{"id": "1890356", "revid": "439868", "url": "https://it.wikipedia.org/wiki?curid=1890356", "title": "Chiesa di Sant'Alessandro", "text": ""}
{"id": "1890358", "revid": "15756", "url": "https://it.wikipedia.org/wiki?curid=1890358", "title": "Vino, patate e mele rosse", "text": "Vino, patate e mele rosse (\"Blackberry Wine\") \u00e8 un romanzo di Joanne Harris pubblicato in Italia nel 2000 da Garzanti. \u00c8 ambientato in parte in Inghilterra, a Pog Hill nei pressi di una vecchia stazione, ed in parte nella campagna francese, a Lansquenet, un paesino ricco di frutteti e vigne vicino a Marsiglia e Le Pinot (dove si fa il famoso vino).\nCaratteristiche.\nCi sono due particolarit\u00e0 in questo libro:\nTrama.\nL'intero romanzo gira intorno alla figura di un ex minatore, Joe Cox, che una volta in pensione comincia a coltivare la terra intorno a casa sua. Ma questa terra non gli appartiene: \u00e8 delle ferrovie statali che nel momento in cui decidono di togliere le rotaie che attraversano il paese costringono Joe ad abbandonare le sue coltivazioni. L'aspetto particolare di Joe sta proprio in quello che cresce sulla sua terra, nei suoi orti. Si tratta di piante comuni, lavanda, menta e spezie, a fianco di frutta e verdura rara: pi\u00f9 di trecento tipi di cipolle rare, carote e pomodori, ma pi\u00f9 di tutto una collezione infinita di patate di tutti i tipi. La pi\u00f9 importante tra queste \u00e8 la tuberosa rosata, una patata rosa che Joe usa per fare il suo vino. E si potrebbe anche dire che la Tuberosa rosata \u00e8 una dei protagonisti di questa storia.\nL'incontro tra Joe e Jay avviene nell'estate del 1975 quando il protagonista ha tredici anni si vede costretto ad andare in vacanza dai nonni perch\u00e9 i suoi genitori stanno divorziando. Da quel momento per tre estati i due impareranno a conoscersi e in un certo senso a volersi bene. Joe raccontata al bambino dei suoi viaggi e di come abbia trovato i semi rari della sua collezione, di come abbia imparato ad Haiti piccoli trucchi di magia per tenere le sue colture al sicuro dai parassiti, dalle malattie. Nell'estate del 1976 gli insegna dei riti magici di protezione che possano tenere lontano il Comune dalle sue terre. Il bambino, all'inizio un po' riluttante, crede a tutto quello che l'amico gli racconta ma nell'ultima loro estate questa fede si incrina rovinosamente tanto che Jay torna a casa senza nemmeno salutare Joe. Ma il senso di colpa e di vuoto che questo gesto lascia nel ragazzo lo fa scappare un giorno di casa e partire per Kirbi Monckton (il paese dove si trova Pog Hill) dove per\u00f2 lo attente una brutta sorpresa: Joe se ne \u00e8 infine andato, senza una parola, il comune \u00e8 riuscito ad avere la meglio sulla sua ostinazione. Solo una cosa resta di lui, una busta indirizzata a Jay contenente centinaia dei semi rari che il vecchio amava tanto. Ma preso dallo sconforto per essere stato tradito cos\u00ec da chi credeva amico, Jay getta al vento i semi. Trova inoltre una cosa che gli fa completamente perdere la fiducia nel minatore: vecchi numeri del National Geographic in cui sono descritti tutti i luoghi visitati da Joe; Jay capisce quindi che tutte le sue storie, i suoi viaggi sono sempre state delle menzogne: Joe non si \u00e8 mai spostato dalla sua miniera e dal paese.\nUna volta cresciuto, Jay scrive un romanzo che avr\u00e0 subito successo, \"Tre estati con Joe Patata\" in cui narra della sua infanzia a Pog Hill Lane, del suo rapporto con Joe, con la piccola Ginny, una nomade che divent\u00f2 la sua migliore amica, e delle scazzottate con Zeth, il bullo del paese. Ma questo racconto non parla in realt\u00e0 di come andarono realmente le cose, \u00e8 un racconto idilliaco in cui tutto \u00e8 perfetto.\nPassano gli anni e Jay viene colpito dal blocco dello scrittore. Per sopravvivere pubblica romanzetti fantascientifici da bancarella e tiene lezioni di scrittura creativa. Viene spinto a partecipare alla vita mondana solo dall'insistenza della sua compagna, Kerry, che lo tratta come se fosse un bambino che non ha voglia di fare mai niente. Nel febbraio del 1999 prende per\u00f2 una decisione: ossessionato dalla presenza di Joe nella sua testa decide di andare a Kirbi Monckton per cercare qualche traccia di lui. Quando arriva al paese tutto \u00e8 diverso, il Comune che per tanti anni aveva sperato di poter modernizzare la zona aveva avuto la meglio sulla tradizion ed ovunque ora si potevano scorgere centri commerciali, parcheggi, alberghi e villette a schiera. Jay senza pensarci si dirige dove prima viveva Joe: ora c'\u00e8 un parcheggio. Ma non si perde d'animo. Poco pi\u00f9 avanti vede una mini-discarica dove qualcosa attrae la sua attenzione: dopo un'ora ritorna alla sua macchina con in mano una cassa contenente sei bottiglie di vino con scritto \"SPECIALI\" che si erano miracolosamente salvate dalla demolizione della baracca del vecchio.\nProprio queste sei bottiglie cambiano completamente la vita dello scrittore. Non sono vini normali, sono alla frutta: more, semi di rosa, ribes, ognuna riporta alla mente le estati di Jay con Joe e fanno crescere in lui una strana forza. Il rapporto con Kerry \u00e8 ormai in crisi da tempo e quando tra la posta vede la brochure di uno chateau in vendita nella campagna marsigliere non perde tempo: quel luogo gli ricorda lo \"SCIAT\u00f2\" che Joe voleva comprare per s\u00e9 e le sue piante e Jay sa che quel luogo deve diventare suo! In meno di due giorni \u00e8 a Lansquenet, diretto verso la casa che ha acquistato e l\u00ec fa il suo primo incontro con Marise d'Api, una donna stana con una storia tutta da raccontare.\nViene accolto bene dagli abitanti del villaggio ed in qualche modo ritrova la sua vena artistica. La prima notte che arriva allo chateau gli appare Joe e le visioni si ripetono per molto tempo. Jay lo accusa di avergli mentito, di non aver mai viaggiato, di essersi sempre inventato tutto ed il vecchio gli tiene testa spiegando che i suoi sono sempre stati viaggi astrali, che dormendo poteva arrivare dove voleva, ma Jay \u00e8 troppo furioso per credergli e cos\u00ec lo caccia. Per parecchio tempo il vecchio non si far\u00e0 vedere. Intanto l'uomo ottiene sempre maggiori informazioni per il suo libro: scopre che per la sua casa c'era gi\u00e0 un altro acquirente e che questo era proprio la signora d'Api, la sua vicina di casa, di cui quasi tutti parlano male in paese, fomentati dalle parole della suocera che l'accusa di averle ucciso il figlio, il marito di Marise. La stessa donna l'accusa anche di tenere segregata e di maltrattare la piccola Rosa, sua nipote, nonch\u00e9 figlia di Marise e di Tony, il figlio della donna.\nJay viene a sapere che M.me d'Api non scende mai in paese, che vive confinata nella sua fattoria e che non permette alla figlia di avere contatti col mondo esterno, viene anche a conoscenza del fatto che la bambina \u00e8 rimasta sorda in seguito ad un'infezione.\nComincia a farsi delle idee su questa donna che vengono per\u00f2 completamente smentite quando incontra Rosa che gioca nei pressi del fiume dietro casa con la sua capretta. In seguito la rivede ridere e giocare affettuosamente con sua madre e capisce che in citt\u00e0 tutti stanno sbagliando, ma in un paese cos\u00ec piccolo \u00e8 facile che i pettegolezzi prendano il sopravvento sui fatti reali e per questo Marise \u00e8 stata come esiliata dal resto della comunit\u00e0. Pian piano Jay e la donna cominciano a scambiarsi qualche parola anche se lei resta sempre sulla difensiva, intanto il libro di Jay procede spedito e il suo editore lo incita a finirlo in fretta perch\u00e9 ha attratto l'attenzione di molte persone. Verso estate inoltrata il tempo nella campagna francese peggiora, da qualche tempo Joe \u00e8 tornato come visione e aiuta l'uomo a sistemare le colture del suo orto. Da Kirbi Monckton qualcuno a spedito a Jay dei semi di patata rosa e lui sa che \u00e8 stato proprio Joe ma non gli chiede spiegazioni.\nUna notte Marise arriva fradicia a casa di Jay con la bambina e gli chiede di tenere Rosa per un po', non poteva lasciarla a nessuno al paese, aveva paura che qualcuno la portasse via da lei come aveva gi\u00e0 tentato di fare una volta la nonna della bimba. Lui era l'unico di cui sentiva di potersi fidare. Per scaldarle un po', Jay decide di stappare l'ultima delle bottiglie speciali rimaste e questo fa s\u00ec che, come per magia la bella Marise si sblocchi. L'uomo si era ormai accorto che la bambina non era sorda e quindi non poteva pi\u00f9 nascondere la verit\u00e0. Gli racconta di quando da giovane lavorava in ospedale e di come aveva incontrato un uomo, Patrice. Dopo una sola notte insieme l'uomo era diventato violento e aveva cominciato a perseguitarla, lei era stata quindi costretta pi\u00f9 volte a scappare e cambiare identit\u00e0. Poi aveva conosciuto Tony e i due avevano deciso di sposarsi, ma Tony era schizofrenico e aveva bisogno di cure ma sua madre Mireille, che non amava le imperfezioni, non voleva ammettere che il figlio fosse malato e dava la colpa dei suoi strani comportamenti a lei, a Marise. Poi nacque Rosa, Mireille era sempre in giro per casa e trattava il figlio come un bambino, senza curarsi della nuora. Ma un giorno arriv\u00f2 una lettera di Patrice: l'aveva trovata. Marise raccont\u00f2 tutto al marito che cominci\u00f2 a farsi pi\u00f9 protettivo nei suoi confronti, non la lasciava mai da sola. Una sera Patrice apparve alla loro porta dicendo di voler chiedere scusa: Tony usc\u00ec di casa con lui e torn\u00f2 dopo qualche ora dicendo che l'uomo era partito per sempre. Ma un giorno Marise trov\u00f2 l'auto dell'uomo nascosta nel fienile e venne a sapere che il marito l'aveva ucciso e sepolto da qualche parte nella propriet\u00e0. Una notte, ormai troppo malato per poter guarire, Tony si tolse la vita vinto dai sensi di colpa, ma lasci\u00f2 a sua madre una lettera dove svelava il luogo della sepoltura. Mireille us\u00f2 questa lettera come ricatto nei confronti della nuora per costringerla a restare a Lansquenet, mettendo in giro la voce che era stata lei a portare il marito al suicidio. Marise pass\u00f2 molti anni a cercare il cadavere e questo era il motivo per cui voleva assolutamente acquistare la propriet\u00e0 di Jay, ma lui l'aveva battuta sul tempo.\nIn qualche modo la disperazione della donna lo colpisce e Jay si rende conto di essersi pian piano innamorato di lei. La prima sera che Rosa si ferma a dormire da Jay vede Joe in camera sua. Tornata dall'uomo gli chiede chi sia il vecchio al piano di sopra e Jay resta stupefatto dal fatto che alnche lei lo pu\u00f2 vedere. Poi la bambina gli dice che Joe gli ha lasciato un messaggio: semplicemente addio. Jay capisce che infine Joe se ne \u00e8 andato per sempre. Dopo qualche tempo il suo editore gli manda dei ritagli di giornale che parlano di lui e di Joe Patata, tar questi ritagli Jay trova un necrologio: Joe Cox \u00e8 morto, proprio la notte che la bambina gli aveva recapitato il messaggio. Tutto era finito. Una mattina appare alla sua porta Kerry che, venuta a sapere del nuovo romanzo e ancora arrabbiata per essere stata piantata in asso senza motivo, \u00e8 assolutamente decisa a condurre una trasmissione su di lui e sul suo esilio. In quel momento appare Rosa alle spalle di Jay e lei la vede, la riconosce come la bambina citata nel libro e gli fa notare che dovrebbe essere sorda ma che a quanto pare non \u00e8 cos\u00ec.\nIn un momento di distrazione di Jay, Kerry riesce a prendere la bambina e a portarla dalla nonna, per vendicarsi di lui, ma l'uomo riesce a riprendersela e torna a casa. Quella notte stessa, quando mancano circa sei ore all'alba Jay prende una decisione importantissima: segue tutto il perimetro del paese di Lansquenet recitando il rito di protezione che aveva imparato anni prima da Joe e per qualche strano motivo i cameramen e gli addetti alla realizzazione del servizio televisivo su di lui non riescono a trovare il paese, cos\u00ec che Kerry si vede costretta ad annullare tutto, anche in seguito dell'unica copia dattiloscritta del romanzo da parte di Jay stesso.\nQuella sera Jay prende la bottiglia di vino del '62 per andare a brindare con Marise a casa sua e dirle cosa era successo il giorno prima alla bambina e qui finisce il racconta, con la bottiglia che viene stappata e che, in quanto narratore, non pu\u00f2 pi\u00f9 sapere cosa succede dopo.\nIl libro termina con un necrologio della signora Mareille, con un estratto del contratto di vendita della terra su cui risiede Marise, che ora \u00e8 diventato suo, e con un articolo di giornale che parla di Jay Makintosh, scrittore di fama che ha abbandonato la letteratura per dedicarsi alla coltivazione della Tuberosa Rosata nella campagna francese, insieme alla sua vicina di casa, M.me d'Api, per poter far conoscere questo frutto al resto del mondo."}
{"id": "1890363", "revid": "287204", "url": "https://it.wikipedia.org/wiki?curid=1890363", "title": "Mad Magazine", "text": "Mad Magazine, registrata come MAD, \u00e8 una famosa rivista umoristica periodica statunitense ideata da Harvey Kurtzman e William Gaines nel 1952 per la casa editrice EC Comics. Successivamente \u00e8 stata acquisita dalla DC Comics.\nLa rivista \u00e8 nota soprattutto per la satira e le parodie su tutti gli aspetti della vita e della cultura popolare, della politica, dell'intrattenimento e delle personalit\u00e0 pubbliche americane. Famose sono le copertine nelle quali vengono proposte caricature di personaggi pubblici e politici americani come Barack Obama o Mark Zuckerberg insieme alla mascotte della rivista, Alfred E. Neuman, il cui volto identifica la rivista e che a sua volta \u00e8 stato citato, parodiato e omaggiato in molti altri media e contesti. Negli anni settanta ha raggiunto picchi di tirature di due milioni di copie, generando una pletora di imitatori e influenzando il panorama culturale americano del XX secolo. Ha superato i 500 numeri pubblicati regolarmente dal 1952, oltre a centinaia di ristampe in varie edizioni. Rappresenta anche l'ultima pubblicazione in vita della EC Comics.\nStoria editoriale.\nIl primo numero di \"Mad Magazine\" usc\u00ec nell'agosto del 1952, interamente scritto e disegnato da Harvey Kurtzman in collaborazione con Wally Wood, Will Elder, Jack Davis e John Severin. Dopo nove anni di uscite bimestrali, incominci\u00f2 ad essere pubblicato mensilmente.\nLa rivista esord\u00ec come comic book edita dalla EC Comics nell'agosto del 1952 e la testata venne registrata tutto in maiuscolo come \"MAD\". Il primo numero venne scritto quasi interamente da Harvey Kurtzman con illustrazioni realizzate, oltre che da lui, anche da Wally Wood, Will Elder, Jack Davis e John Severin. Wood, Elder e Davis furono i principali disegnatori della prima serie di 23 numeri in formato comic book.\nNel 1955, a partire dal n. 24, il formato venne convertito in rivista permise di rimuovere i vincoli imposti dal Comics Code Authority e questo convinse Kurtzman a rimanere per un altro anno. Kurtzman lasci\u00f2 comunque il posto l'anno successivo al nuovo curatore editoriale Al Feldstein il quale assunse nuovi collaboratori come Don Martin, Frank Jacobs e Mort Drucker, e successivamente Antonio Proh\u00edas, Dave Berg e Sergio Aragon\u00e9s. Durante la sua gestione la tiratura della rivista arriv\u00f2 a quadruplicare con un picco di 2.132.655 nel 1974.\nQuando Feldstein nel 1984 si ritir\u00f2, venne sostituito da Nick Meglin e John Ficarra, che curarono la rivista insieme per i successivi due decenni. Dopo il ritiro di Meglin nel 2004, Ficarra ha continuato come redattore esecutivo per altri tredici anni, fino a quando la casa editrice ha annunciato a giugno 2017 che la redazione si sarebbe trasferita a Burbank, in California. Bill Morrison gli succedette a gennaio 2018.\nGaines vendette l'azienda all'inizio degli anni sessanta alla Kinney Parking Company, che acquis\u00ec poi anche National Periodicals (futura DC Comics) e la Warner Bros. entro la fine di quel decennio. Gaines \u00e8 stato nominato membro del consiglio della Kinney e gli venne lasciata larga autonomia nella gestione della rivista. Dopo la morte di Gaines, Mad divenne pi\u00f9 integrato all'interno della struttura societaria della Time Warner e alla fine la rivista fu costretta ad abbandonare la sua sede al n. 485 di Madison Avenue e a met\u00e0 degli anni novanta si trasfer\u00ec negli uffici della DC Comics a Broadway. Nel 2001, la rivista ha rotto il suo vecchio tab\u00f9 iniziando a pubblicare pubblicit\u00e0 a pagamento. Le nuove entrate esterne hanno consentito l'introduzione della stampa a colori e del miglioramento della carta.\nInizialmente la rivista veniva pubblicata in modo irregolare, tra le quattro e le sette volte l'anno. Dalla fine del 1958 veniva pubblicata otto volte l'anno, per quattro decenni. Questa periodicit\u00e0 atipica permetteva, secondo Gaines, di mantenere alto livello di qualit\u00e0 della rivista. Vennero comunque prodotti numeri speciali fino a quando la periodicit\u00e0 non divenne stabilmente mensile a partire dal numero di gennaio 1997. Con il suo 500\u00b0 numero (giugno 2009), la rivista divenne temporaneamente una pubblicazione trimestrale prima di diventare bimestrale nel 2010. Da aprile 2018, dopo aver concluso la prima serie col n. 550, viene pubblicata una nuova serie omonima.\nAlfred E. Neuman.\nAlfred E. Neuman \u00e8 la mascotte e il personaggio-icona del \"Mad Magazine\". Raramente rappresentato di profilo e quasi sempre frontalmente, i suoi tratti somatici sono quelli di un ragazzino, ma con la faccia rotonda, orecchie a sventola, lentiggini, capelli rossi, denti sporgenti con un incisivo mancante e un occhio leggermente pi\u00f9 basso rispetto all'altro. Appare per la prima volta nel marzo del 1955 (in copertina al numero 21) e da allora compare puntualmente affiancato da una breve motto o slogan (spesso ironico) accreditato al personaggio stesso (tra cui il celebre: \"What, Me Worry?\").\nAd oggi, solo una dozzina di numeri di Mad sono stati pubblicati senza Alfred E. Neuman raffigurato in copertina. L'origine del personaggio \u00e8 stata sempre avvolta nel mistero anche se, molto probabilmente, l'ispirazione pu\u00f2 essere ricercata in un personaggio del fumetto di inizio secolo, \"The Yellow Kid\"."}
{"id": "1890364", "revid": "123656231", "url": "https://it.wikipedia.org/wiki?curid=1890364", "title": "X-Men le origini - Wolverine (videogioco)", "text": "X-Men le origini - Wolverine (\"X-Men Origins: Wolverine\") \u00e8 un videogioco d'azione pubblicato da Activision nel maggio 2009, liberamente tratto dal film \"X-Men le origini - Wolverine\" e con protagonista l'omonimo supereroe Marvel. Le versioni Windows, Xbox 360 e PlayStation 3 sono state sviluppate da Raven Software; quella per Wii e PlayStation 2 da Amaze Entertainment, mentre quelle per le console portatili Nintendo DS e PlayStation Portable da Griptonite Games.\nHugh Jackman (Wolverine), Liev Schreiber (Sabre-tooth) e will.i.am (Wraith) doppiano, nella versione americana, i loro personaggi nel film.\nNel gioco non compare Chris Bradley, un mutante capace di controllare e generare energia elettrica, che nel film era un altro membro della Squadra X; viene solo citato in un messaggio di Stryker.\nTrama.\nLa storia segue quella del film, ma si divide in due diversi tipi di missioni e ambientazioni: il passato violento e romantico di Wolverine, con particolare attenzione alle vecchie missioni in Africa (dove Logan ha ancora il suo scheletro umano), alla ricerca del meteorite contenente l'adamantio, e l'emergere dell'Arma X in cerca di vendetta per la (falsa) morte della sua amata Kayla Silverfox (dove Logan ha lo scheletro in adamantio). Durante lo svolgimento della storia Logan deve affrontare un robot gigante, creato per distruggere i mutanti. Il gioco termina, come il film, con la sconfitta di Arma XI in favore di Logan.\nModalit\u00e0 di gioco.\nStile di gioco cruento (alla \"God of War\") con enigmi non troppo difficili e scontri titanici. Wolverine in questo gioco mostra tutta la sua ferocia con mosse e tecniche mortali per i nemici. Il fattore guarigione rigenera le ferite (certe volte le ferite saranno cos\u00ec profonde che si vedranno le ossa e senza accorgersene si rimargineranno).\n\"Uncaged Edition\".\nL\"'Uncaged Edition\" \u00e8 stata pubblicata per PC, PlayStation 3 e Xbox 360. Consiste nell'edizione pi\u00f9 violenta (per questo vietata ai minori di 18 anni) e doppiata con un linguaggio pi\u00f9 scurrile. In questa versione del gioco, quando Wolverine subisce lesioni, pezzi della sua carne e dei suoi vestiti vengono lacerati, si d\u00e0 al giocatore la possibilit\u00e0 di osservare il protagonista rigenerarsi in tempo reale.\nTale versione dispone anche di una grande quantit\u00e0 di violenza disumana, paragonabile a quella di titoli come \"God of War\" e \"Devil May Cry\"; i nemici possono, infatti, essere smembrati, impalati e decapitati in pi\u00f9 modi.\nBoss.\n1\u00b0 Victor Creed\n2\u00b0 Gigante\n3\u00b0 David North alias Agent Zero\n4\u00b0 Fred J. Dukes alias Blob\n5\u00b0 Gemelli Mutanti\n6\u00b0 Remy LeBeau alias Gambit\n7\u00b0 Victor Creed\n8\u00b0 Mark I\n9\u00b0 Wade Wilson alias Arma XI\nAbilit\u00e0 e potenziamenti.\nDurante l'avanzamento del gioco, si potranno trovare diverse Abilit\u00e0, utilizzabili al massimo 3 per volta, che aggiungeranno capacit\u00e0 nuove a Logan (rigenerazione pi\u00f9 veloce, danni maggiori, ecc...); inoltre si guadagneranno punti esperienza, spendibili per potenziare gli attacchi o impararne di nuovi.\nAccoglienza.\nLa critica ha valutato in maniera nettamente diversa la Uncaged Edition dalle edizioni per le altre console. IGN ha votato 7.8/10 la versione PS3/Xbox 360; 5.1 quella per PSP; 5 quella per NDS; 4.8 la versione Wii; infine 4.5 quella per PS2"}
{"id": "1890367", "revid": "587852", "url": "https://it.wikipedia.org/wiki?curid=1890367", "title": "Campionati europei giovanili di nuoto 2007", "text": "I XXXIV Campionati europei giovanili di nuoto e tuffi si sono disputati tra il 18 luglio e il 22 luglio 2007 nelle sedi di Anversa per il nuoto e di Trieste per i tuffi.\nHanno partecipato alla manifestazione le federazioni iscritte alla LEN; questi i criteri di ammissione:\nPodi.\nREJ = record europeo juniores"}
{"id": "1890375", "revid": "2373", "url": "https://it.wikipedia.org/wiki?curid=1890375", "title": "Heterokontophyta", "text": ""}
{"id": "1890377", "revid": "1568601", "url": "https://it.wikipedia.org/wiki?curid=1890377", "title": "Shispare", "text": "Lo Shispare \u00e8 una delle montagne pi\u00f9 alte del Batura Muztagh, che \u00e8 la pi\u00f9 occidentale delle catene del Karakoram.\nAltri nomi della montagna sono Shispare Sar e Shispar\u00e9 Sar.\nPosizione.\nLo Shispare si trova ad est del Batura Sar, che \u00e8 la regione pi\u00f9 elevata del Batura Muztagh. Il fiume Hunza lo circonda il Butura Muztagh a sud-ovest, ovest e a nord-ovest e le torri dello Shispare s'innalzano al di sopra della sponda occidentale del fiume. A sua volta, la valle del fiume Hunza si trova nel distretto di Gilgit nel nord del Pakistan.\nLo Shispare si distingue per la sua enorme prominenza al di sopra della regione circostante. La vicina citt\u00e0 di Karimabad, nella valle dell'Hunza, si trova ad un'altezza di 2.060 metri sul livello del mare, lo Shispare, posto a soli 13\u00a0km di distanza si trova 5.550 metri pi\u00f9 in alto.\nScalata.\nLe scalate nel Batura Muztagh iniziarono pi\u00f9 tardi rispetto ad altre regioni del Karakorum. Lo Shispare fu il primo grande picco nella gamma di essere scalato con successo, nel 1974, da un team polacco-tedesco sotto la guida di Janusz Kurczab. L'ascesa dur\u00f2 35 giorni. Durante i preparativi per un secondo gruppo, un membro della spedizione (Heinz Borchers) rimase ucciso da una valanga.\nUn tentativo successivo avvenne nel 1989 dai membri del Ryukoku University Alpine Club del Giappone, guidato da Masato Okamoto. Il gruppo rimase sulla montagna per quasi due mesi, ma non fu in grado di raggiungere il vertice, e il punto pi\u00f9 alto toccato fu a quota 7.200 metri."}
{"id": "1890380", "revid": "1305772", "url": "https://it.wikipedia.org/wiki?curid=1890380", "title": "Bridging the Gap", "text": ""}
{"id": "1890382", "revid": "287204", "url": "https://it.wikipedia.org/wiki?curid=1890382", "title": "Bridging the Gap (album)", "text": ""}
{"id": "1890384", "revid": "1568601", "url": "https://it.wikipedia.org/wiki?curid=1890384", "title": "Trivor", "text": "Il Trivor \u00e8 una delle pi\u00f9 alte montagne dell'Hispar Muztagh, una catena montuosa appartenente al Karakorum localizzata nel nord del Pakistan.\nLa prima scalata che riusc\u00ec a raggiungerne la cima avvenne nel 1960 ad opera di Wilfrid Noyce e Jack Sadler."}
{"id": "1890394", "revid": "2121138", "url": "https://it.wikipedia.org/wiki?curid=1890394", "title": "Battaglia di Talikota", "text": "La battaglia di Talikota (Kannada: \u0ca4\u0cbe\u0cb3\u0cbf\u0c95\u0ccb\u0c9f\u0cc6 o Tellikota) (26 gennaio 1565) fu una battaglia combattuta tra l'Impero Vijayanagara e i Sultanati del Deccan. Per la sua portata e per le sue conseguenze pu\u00f2 essere definita una sorta di spartiacque nella storia dell'India meridionali, determinando un inevitabile declino dell'Impero Vijayanagara, l'ultimo grande regno ind\u00f9 nell'India del Sud. Talikota \u00e8 situata nel nord del Karnataka, circa 80\u00a0km a sud-est della citt\u00e0 di Bijapur.\nPreludio.\nIl trono di Vijayanagara era passato alla morte di Achyuta Raya nelle mani di Aliya Rama Raya che secondo molti studiosi interfer\u00ec negli affari interni dei vicini sultanati musulmani. Anche se questa tattica lavor\u00f2 inizialmente a suo favore, si dimostr\u00f2 controproducente in seguito, con la conseguenza che i sultanati unirono le proprie forze per distruggere il regno ind\u00f9. Alcune famiglie al potere nei sultanati si unirono attraverso matrimoni, risolvendo molti dei dissidi interni. L'Impero Vijayanagara a quel punto venne visto come il nemico comune da combattere.\nLa battaglia.\nIl 26 gennaio 1565 i sultanati del Deccan (Ahmednagar, Berar, Bidar, Bijapur e Golconda) che avevano formato una grande alleanza, si scontrarono contro l'esercito di Vijayanagara a Talikota tra due villaggi chiamati Rakkasa e Tangadi, presso le rive del fiume Krishna, nell'odierno stato indiano del Karnataka. I sultanati vennero aiutati da alcuni piccoli regni ind\u00f9 che serbavano rancori nei confronti dell'Impero Vijayanagara. I sultani avevano dalla loro un totale di 80.000 uomini di fanteria e 30.000 di cavalleria. L'esercito di Vijayanagara, d'altra parte, possedeva 140.000 fanti, e 10.000 cavalieri, oltre ad un gran numero di elefanti da guerra.\nQuesta battaglia decisiva fu ferocemente combattuta. In primo momento gli invasori sferrarono un attacco alla prima linea di Vijayanagara utilizzando raffiche di cannone. Successivamente vi fu un massiccio attacco frontale. La battaglia si concluse con una vittoria completa per i sultanati, con il Rajah di Vijayanagara venne catturato e decapitato, per poi essere messo in mostra come un trofeo. Vijayanagara, la capitale, venne invasa e saccheggiata.\nConseguenze.\nLa battaglia di fatto pose fine al grande regno ind\u00f9, con il declino inesorabile dell'ultimo grande impero meridionale. In seguito l'esercito vittorioso, con orde di ladri, puntarono sulle grandi citt\u00e0, saccheggiando, per rapinando, e uccidendo i residenti. La citt\u00e0 di Vijayanagara fu rasa al suolo e non riusc\u00ec pi\u00f9 a riprendersi dall'assalto."}
{"id": "1890399", "revid": "1442080", "url": "https://it.wikipedia.org/wiki?curid=1890399", "title": "L'erede di Hastur", "text": "L'erede di Hastur (\"The Heritage of Hastur\") \u00e8 un romanzo di fantascienza del 1975 di Marion Zimmer Bradley facente parte del ciclo di Darkover. Costituisce la premessa di altri due romanzi del ciclo, \"Il ribelle di Thendara\" e \"L'esilio di Sharra\".\nIl libro \u00e8 stato tradotto in diverse lingue, fra cui francese, italiano, tedesco e spagnolo.\nTrama.\nRegis di Hastur arriva a Thendara per incontrarsi con il nonno, reggente dei Sette Domini e per entrare nel corpo dei Cadetti. Il ragazzo \u00e8 destinato a una posizione elevatissima nel mondo dei Comyn, ma ritenuto privo di poteri telepatici, pensa di non essere gradito e che il nonno continui a rimpiangere la scomparsa del figlio (padre di Regis), morto assassinato 15 anni prima. Infelice, vorrebbe essere padrone del suo destino e gli piacerebbe viaggiare nello spazio con le astronavi dei Terrestri, che ha visto allo Spazio-porto a Darkover.\nIl ragazzo non pu\u00f2 sapere che su Darkover \u00e8 in atto una crisi: i Terrestri possiedono armi disintegranti, mentre i Darkovani sono ancora attaccati a spade e pugnali. Un contrabbando di armi terrestri, favorito dal Dominio dissidente di Aldaran provoca omicidi e la tensione \u00e8 altissima sul pianeta.\nQuando Regis raggiunge il corpo dei Cadetti, ritrova un ragazzo conosciuto in precedenza, di povera ma distinta famiglia, Danilo Syrtis. I due potrebbero essere amici, soprattutto perch\u00e9 gli altri cadetti hanno paura di Regis (troppo elevato rispetto alla media e quindi sospettato di favoritismi) e non badano a Danilo. Ma ben presto Regis si accorge che il compagno \u00e8 addolorato e lo tiene a distanza. Danilo \u00e8 insidiato da un ufficiale, Dyan Ardais, che sfrutta le sue capacit\u00e0 telepatiche per provocare il giovinetto e fargli del male, e Danilo pensa che anche regis abbia parte a questo sporco gioco. Cos\u00ec un giorno, adeguatamente provocato, Danilo minaccia il superiore con un coltello e viene espulso con disonore dal corpo dei Cadetti.\nNel frattempo, Lew Alton, vecchio amico di Regis, si \u00e8 accorto che Danilo ha un dono rarissimo: \u00e8 un telepate catalizzatore. Infatti, nel pur ridotto rapporto con Regis, ne ha potuto risvegliare le facolt\u00e0 telepatiche, per\u00f2 senza saperlo. Lew si rende conto di cosa \u00e8 successo tra Dyan e Danilo, ma preso da se stesso non pu\u00f2 intervenire.\nIl dramma di Lew \u00e8 che, essendo in parte Terrestre, \u00e8 stato imposto dal padre al Consiglio dei Comyn, ma essi continuano a disprezzarrlo. Per questo, quando si tratta di compiere una missione esplorativa nelle terre di Aldaran, Lew parte in dissidio col padre e pieno di rancore verso la societ\u00e0 dei Comyn.\nArrivato nell'Aldaran, Lew viene accolto con grande considerazione dal signore del Dominio, suo prozio. Qui conosce alcuni giovani di origini miste, che dimostrano poteri psichici molto forti. Un uomo di nome Robert Kadarin gli mette in testa che tutti loro sono di origine terrestre, che devono pretendere dall'Impero terrestre parit\u00e0 e tecnologia e che in cambio i darkovani possono meglio utilizzare le energie delle loro matrici e forze mentali. Il tutto diviene via via pi\u00f9 pericoloso quando gli Aldaran decidono di impadronirsi di una antichissima e devastante matrice per servirsene a far volare gli elicotteri.\nAttratto dalle nuove idee, Lew pensa di avere trovato un mondo migliore di quello dei Comyn; tuttavia un giorno alcuni uomini inviati da Beltran di Aldaran, rapiscono Danilo Syrtis per sfruttarne le qualit\u00e0. Di fronte a questo crimine, Lew, che aveva parlato del ragazzo, si rende conto di essere stato irresponsabile e comincia a pensare che ci saranno conseguenze gravi. Le cose peggiorano ulteriormente quando appare all'improvviso Regis, da solo e malato, a cercare Danilo.\nIl risveglio dei poteri latenti ha precipitato Regis nel \"male della soglia\", infermit\u00e0 che colpisce i ragazzi non addestrati ad amministrare le loro facolt\u00e0. Ma, avendo egli giurato a Danilo che lo avrebbe riabilitato, non ha esitato a fare un duro viaggio per raggiungere l'amico. E Lew, innamoratosi della bella e sensibilissima Marjorie, deve fronteggiare anche il potere della gemma che, risvegliato, ha avuto su tutti loro, effetti devastanti.\nLa situazione precipita perch\u00e9 Kadarin, sentendo di non avere pi\u00f9 il consenso di Lew e tantomeno di Regis e Danilo, decide di agire con la forza. Imprigiona i due ragazzi, annienta Lew, lo tortura e lo droga. In questo stato Lew \u00e8 costretto a far agire la gemma e non sa quel che fa. La pi\u00f9 bella citt\u00e0 degli Aldaran viene incendiata dalle forze distruttive degli esperimenti di Kadarin.\nUna notte, Marjorie raggiunge Lew e riesce a restituirlo a se stesso. I due scappano e con loro regis e Danilo, che non avevano subito danni, oltre la detenzione. I due ragazzi si avviano a Thendara, mentre Lew e Marjorie tentano di raggiungere una torre di controllo delle matrici. Per alcuni giorni la fuga ha buon esito, ma una sera lew ha il presentimento che dovrebbero proseguire, nonostante vi sia una tempesta di neve. Invece lui e Marjorie rimangono e la mattina dopo, vengono nuovamente catturati da Kadarin. Cos\u00ec Lew prende una decisione: asseconder\u00e0 i piani di Kadarin, ma in realt\u00e0 infranger\u00e0 la barriera del potere malefico col sacrificio delle vite sua e di Marjorie. La ragazza morir\u00e0, ma Lew rimarr\u00e0 vivo e inerme.\nInvece la fuga di Regis e Danilo si conclude con l'arrivo, dopo molto patire, nelle terre dei Comyn. Nella parte conclusiva Regis accetta il suo posto al Consiglio dei Comyn, ma prima \u00e8 avvenuto il cambiamento della sorte di Danilo. Il padre di Danilo sfida Dyan Ardais per il disonore del figlio e questi non accetta la sfida, se non viene da Danilo stesso. Poi, tra lo sbalordimento generale, Dyan dichiara giuste e vere le accuse e propone una riparazione. Poich\u00e9 deve avere un erede, riconosce in Danilo il suo parente pi\u00f9 prossimo, depositario del potere catalizzatore e gli chiede di essere il suo figlio adottivo per sempre. E Danilo accetta.\nTematiche.\nIl romanzo pubblicato a met\u00e0 degli anni '70 viene considerato come l'opera pi\u00f9 alta all'interno del \"ciclo di Darkover\", e vero punto di svolta per tutta la saga. \u00c8 il primo volume a dare giusta profondit\u00e0 ai personaggi, alla trama, e a porre in rilievo importanti tematiche cardine per il ciclo di romanzi in questione (tematiche che saranno poi sempre pi\u00f9 spesso presenti nei libri successivi della Zimmer Bradley). Viene cos\u00ec esplorato il ruolo della donna nella societ\u00e0 contemporanea e la conseguente gestione del potere, l'emancipazione sociale di molte minoranze etniche, storiche o religiose, e viene posta una grande cura nella resa psicologica di personaggi dichiaratamente omosessuali. "}
{"id": "1890402", "revid": "83531", "url": "https://it.wikipedia.org/wiki?curid=1890402", "title": "Hennie Kuiper", "text": "Professionista dal 1973 al 1988, ha vinto una Milano-Sanremo, un Giro delle Fiandre ed \u00e8 stato campione olimpico in linea nel 1972 e campione del mondo nel 1975.\nCarriera.\nAtleta specializzato nelle corse di un giorno, tra i dilettanti fu campione olimpico a .\nPassato professionista nel 1973 con la tedesca Ha-Ro, nei primi due anni di carriera ottenne alcuni buoni piazzamenti nelle classiche e tre vittorie in gare minori. Nel 1975 vinse una tappa alla Vuelta a Espa\u00f1a e il titolo nazionale in linea; il 28 agosto dello stesso anno si aggiudic\u00f2 anche il titolo mondiale in linea a Yvoir, grazie a un attacco solitario nel finale: prima di lui solo Ercole Baldini era riuscito a vincere sia l'oro olimpico che quello mondiale su strada. Attivo anche nel ciclocross, fu campione nazionale di specialit\u00e0 nel 1974 e 1975.\nNel 1976, trasferitosi alla forte TI-Raleigh diretta da Peter Post, vinse la classifica generale del Tour de Suisse, una frazione al Tour de France e una alla Vuelta a Espa\u00f1a. Nel 1977 e nel 1978 conquist\u00f2 altre due frazioni alla \"Grande Boucle\"; proprio nel 1977, come anche nel 1980, riusc\u00ec a piazzarsi secondo nella classifica finale del Tour de France, preceduto rispettivamente da Bernard Th\u00e9venet e Joop Zoetemelk.\nNella seconda parte di carriera si impose anche in numerose classiche: vinse il Giro delle Fiandre e il Giro di Lombardia nel 1981, la Parigi-Roubaix nel 1983 e nel 1985, a 36 anni, anche la Milano-Sanremo con un attacco negli ultimi chilometri. Fu quello il suo ultimo successo in carriera; dopo altre tre stagioni senza vittorie, diede l'addio alle corse professionistiche a fine 1988.\nRimasto nel mondo del ciclismo, dal 1989 al 1996 fu direttore sportivo per i team Stuttgart/Telekom e Motorola."}
{"id": "1890403", "revid": "599013", "url": "https://it.wikipedia.org/wiki?curid=1890403", "title": "Germ\u00e1n Carty", "text": "Carriera.\nClub.\nCarty fece i suoi primi passi nel calcio professionistico militando in squadre come il Coronel Bolognesi, gli Hijos de Yurimaguas e gli Sport Boys. Dopo quattro anni passati nella squadra rosanero, nel 1995 si trasfer\u00ec all'Universitario de Deportes, ma ci rimase una sola stagione. Dopo un breve ritorno allo Sport Boys, per Carty inizi\u00f2 l'esperienza messicana, vestendo la maglia dell'Atlante e del CD Irapuato. Nel 2000 furono i boliviani del Blooming a dare una possibilit\u00e0 a Carty. Il passaggio nel 2002 al Cienciano segn\u00f2 un miglioramento delle prestazioni per Carty, che a 35 anni divent\u00f2 capocannoniere della Copa Sudamericana 2003. Nel 2008 approd\u00f2 nuovamente alla Coppa Sudamericana con i peruviani dell'\u00c1ncash.\nNazionale.\nNel Carty ha militato con alterne fortune tra il 1993 e il 2004, collezionando 25 presenze e 3 gol."}
{"id": "1890408", "revid": "729019", "url": "https://it.wikipedia.org/wiki?curid=1890408", "title": "Guerra di Kalinga", "text": "La guerra di Kalinga (sanscrito: \u0915\u0932\u093f\u0919\u094d\u0917\u092f\u0941\u0926\u094d\u0927\u0902) fu una guerra combattuta tra l'Impero Magadha sotto la dinastia Maurya di A\u015boka, e lo stato di Kalinga, una repubblica feudale situato sulla costa dell'odierno stato indiano di Orissa.\nLa guerra.\nLa guerra ebbe inizio nell'ottavo anno di regno di Ashoka, probabilmente nel 261 a.C. Il padre di Ashoka, Bindusara, aveva gi\u00e0 tentato di conquistare il Kalinga, ma era stato respinto. Dopo una sanguinosa battaglia per il trono in seguito alla morte di Bindusara, Ashoka tent\u00f2 di annettere nuovamente il Kalinga. In quel tempo il re kalinga era Raja Anantha padma nabhan. Il successo di Ashoka arriv\u00f2 solo dopo una feroce guerra che caus\u00f2 un numero incredibile di perdite umane, e le cui conseguenze cambiarono profondamente le opinioni dello stesso Ashoka in relazione alle guerre di conquista. Il mutamento fu tale che Ashoka in seguito si impegn\u00f2 a non combattere pi\u00f9 guerre. Perirono circa 100.000 civili del Kalinga, e pi\u00f9 di 10.000 soldati di Ashoka.\nLa collina di Dhauli si presume possa essere stata l'area in cui fu combattuta maggiormente la guerra.\nConseguenze.\nAsoka aveva visto con i propri occhi l'immane spargimento di sangue, e si sent\u00ec la causa di tali distruzioni.\nLa guerra spinse il sovrano Ashoka a dedicare il resto della sua vita all'Ahimsa (la non violenza) e al Dhamma Vijaya (la vittoria attraverso Dhamma). In seguito alla conquista del Kalinga, si concluse l'espansione militare dell'Impero Maurya, e l'inizio di un periodo di 40 anni di relativa pace, armonia e prosperit\u00e0.\nFra i numerosi editti su pietra lasciati da Asoka, questo \u00e8 in relazione alla sanguinosa guerra del Kalinga:"}
{"id": "1890420", "revid": "1718925", "url": "https://it.wikipedia.org/wiki?curid=1890420", "title": "Original of the Species", "text": "Original of the Species \u00e8 un singolo del gruppo musicale irlandese U2, il quinto estratto dall'undicesimo album in studio \"How to Dismantle an Atomic Bomb\" e pubblicato il 20 febbraio 2006.\nLa canzone.\nDecima traccia dell'album, a detta del cantante Bono, l'ispirazione primaria per \"Original of the Species\" \u00e8 stata la musica di John Lennon. Il frontman degli U2 ha inoltre aggiunto che a suo dire \u00e8 il miglior brano dell'album.\nVideo musicale.\nIl videoclip, diretto da Catherine Owens, \u00e8 il primo del gruppo ad essere stato realizzato completamente in computer grafica.\nDal vivo.\nPer i concerti tenuti durante il Vertigo Tour, questo brano \u00e8 stato suonato con The Edge al piano, accompagnato da Bono alla chitarra acustica. In rare occasioni The Edge era alla chitarra elettrica. In questo caso vi sono alcuni membri di un'orchestra e un pianista, come avvenuto durante il concerto tenutosi a Milano nel luglio del 2005 e immortalato in \"\"."}
{"id": "1890422", "revid": "75421", "url": "https://it.wikipedia.org/wiki?curid=1890422", "title": "Symbian", "text": ""}
{"id": "1890424", "revid": "165877", "url": "https://it.wikipedia.org/wiki?curid=1890424", "title": "Coro SAT", "text": ""}
{"id": "1890426", "revid": "868829", "url": "https://it.wikipedia.org/wiki?curid=1890426", "title": "Graham Greene", "text": ""}
{"id": "1890428", "revid": "767487", "url": "https://it.wikipedia.org/wiki?curid=1890428", "title": "La canzone di Magnolia", "text": "La canzone di Magnolia (\"Show Boat\") \u00e8 un film del 1936 diretto da James Whale. Negli Stati Uniti il film \u00e8 conosciuto anche con il titolo completo \"Edna Ferber's Show Boat\". La regia dei numeri di danza sono di LeRoy Prinz.\nDiventeranno famose le canzoni \"Ol' Man River\" cantata dal basso Paul Robeson e \"Can't Help Lovin' Dat Man\". Nel cast appare anche il nome di P.G. Wodehouse come paroliere (non accreditato) della canzone \"Bill\". La direzione orchestrale fu affidata a Victor Baravalle.\nNel 1996 il film \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nLa storia si svolge su uno dei tanti barconi, con all'interno una sala spettacoli, veri teatri galleggianti, gli \"showboat\" che percorrevano i fiumi americani. La figlia di un impresario di uno \"showboat\", conosce un cantante, i due si innamorano, si sposano e vanno a vivere in citt\u00e0, sino a quando, dopo aver perso tutto il denaro al tavolo da giuoco, il marito preferir\u00e0 scomparire. La giovane abbandonata, per vivere, accetter\u00e0 di cantare in un caff\u00e8 concerto, sino a quando dopo anni i due si rincontreranno e torneranno a vivere insieme.\nDistribuzione.\nDistribuito dall'Universal Pictures, il film usc\u00ec nelle sale cinematografiche USA il 17 maggio 1936, dopo una prima tenuta a New York il 14 maggio 1936. In Italia, dove il film in agosto venne presentato in concorso alla 4\u00aa Mostra del Cinema di Venezia, usc\u00ec nelle sale il 28 ottobre 1936."}
{"id": "1890429", "revid": "44627", "url": "https://it.wikipedia.org/wiki?curid=1890429", "title": "Funzione assolutamente continua", "text": ""}
{"id": "1890432", "revid": "486946", "url": "https://it.wikipedia.org/wiki?curid=1890432", "title": "San Padre Pio", "text": ""}
{"id": "1890436", "revid": "729019", "url": "https://it.wikipedia.org/wiki?curid=1890436", "title": "Alessandro Ciaccio", "text": "Biografia.\nFiglio di Giuseppe Ciaccio e di Maria Anna Napoli, patriota come il pi\u00f9 noto fratello minore Francesco Paolo. Prese parte alla rivoluzione siciliana del 1848 e l'anno dopo and\u00f2 in esilio a Genova.\nFece parte della spedizione dei Mille (1860) con il grado di capitano."}
{"id": "1890439", "revid": "339392", "url": "https://it.wikipedia.org/wiki?curid=1890439", "title": "SS-Bahn", "text": ""}
{"id": "1890441", "revid": "123380229", "url": "https://it.wikipedia.org/wiki?curid=1890441", "title": "Milano Film Festival", "text": "Il Milano Film Festival (noto anche con la sigla MFF) \u00e8 un festival di cinema indipendente che si svolge dal 1996 a Milano tra settembre e ottobre. Organizzato da \"esterni\", impresa culturale con sede a Milano, il festival si \u00e8 svolto, dalla sua prima edizione, presso il Piccolo Teatro di Milano, anche se nel corso degli anni sono stati coinvolti molti altri luoghi della citt\u00e0 lombarda (alcuni tra questi sono: Parco Sempione, l'Acquario Civico lo Spazio Oberdan, Anteo Palazzo del Cinema, Base Milano, Palazzo Litta).\nNel 2015, in occasione del ventennale dalla nascita, il Milano Film Festival ha ottenuto l'onorificenza dell'Ambrogino d'oro da parte del Comune di Milano.\nStoria.\nIl Milano Film Festival nasce alla fine degli anni novanta, quando nel 1996 l'organizzazione \"esterni\", dedita alla promozione e alla realizzazione di \"eventi di aggregazione e campagne di comunicazione\" (tra cui figurano anche il Public Design Festival, il restauro di \nCascina Cuccagna e il festival musicale Audiovisiva), prevalentemente realizzati nell'ambito degli spazi pubblici cittadini, decide di dar vita ad una rassegna cinematografica dedicata alle realt\u00e0 emergenti del cinema nazionale ma anche internazionale.\nIspirandosi a preesistenti festival minori con sede a Milano (come il Filmmaker festival, attivo in territorio milanese dal 1980), il MFF vuole fin dalle sue origini dare valore al cinema indipendente che dall'inizio degli anni ottanta si era sviluppato nella citt\u00e0 lombarda (con registi del calibro di Gabriele Salvatores, Silvio Soldini, Gianluca Fumagalli e Alina Marazzi).\nAlle prime edizioni del festival (che inizialmente si chiamava \"Cortometraggio\") la partecipazione \u00e8 limitata ad un gruppo di cinefili e amici e le proiezioni sono relative ad un numero esiguo di pellicole indipendenti (tutti cortometraggi), sulle quali poi si svolge un dibattito tra i partecipanti: nei primi anni, quindi, gli unici riconoscimenti assegnati sono il \"Premio Aprile\" e un \"Premio al Miglior Cortometraggio\".\nCon il passare del tempo, per\u00f2, il festival ha accresciuto il proprio raggio d'azione e, presentandosi come \"talent scout\" di quella parte della produzione mondiale cinematografica che non \u00e8 legata alle logiche di mercato, \u00e8 finito con il diventare una delle maggiori realt\u00e0 culturali milanesi. Gi\u00e0 a partire dall'edizione del 2000, infatti, sono stati introdotti nuovi riconoscimenti, tra cui il \"Premio del Pubblico\" ma soprattutto il \"Premio al Miglior Lungometraggio\", che ha aperto la strada a questa tipologia di pellicole e ad un maggiore e definitivo successo del festival.\nA partire dal 2018, la direzione artistica del festival \u00e8 seguita da Gabriele Salvatores che affianca il gi\u00e0 presente Alessandro Beretta.\nVincitori.\nNel corso degli anni, accanto a quelli tradizionali si sono succeduti diversi altri premi, di volta in volta in relazione a tematiche nuove (come il premio \"FAI il tuo film!\", con la partecipazione del FAI, o la pi\u00f9 recente sezione \"Colpe di Stato\", dedicata alle pi\u00f9 evidenti contraddizioni della contemporaneit\u00e0) o con riferimento agli sponsor del momento (\u00e8 il caso del \"Premio A2A Giovani Energie\" e del \"Premio Vivimilano\").\nCiononostante, i riconoscimenti di maggiore importanza sono rimasti il \"Premio aprile\" e i premi al miglior cortometraggio e lungometraggio."}
{"id": "1890443", "revid": "919135", "url": "https://it.wikipedia.org/wiki?curid=1890443", "title": "Funzione a variazione limitata", "text": "In analisi matematica, una branca della matematica, una funzione di variabile reale si dice a variazione limitata se la sua \"variazione totale\" \u00e8 finita. Intuitivamente, le funzioni a variazione limitata in una variabile sono quelle per cui la distanza percorsa da un punto che si muove lungo il suo grafico \u00e8 finita in ogni intervallo finito. Una funzione che \"non\" \u00e8 a variazione limitata \u00e8 il cosiddetto \"seno del topologo\", cio\u00e8\nse considerata in un qualsiasi intervallo che contenga lo 0, poich\u00e9 all'avvicinarsi di formula_2 a 0, la curva presenta infinite oscillazioni tra -1 e 1.\nIn pi\u00f9 dimensioni il significato della definizione \u00e8 lo stesso, tranne per il fatto che il cammino dell'ipotetico punto non pu\u00f2 essere tutto il grafico della funzione (che sar\u00e0 in generale una superficie o una ipersuperficie), ma sar\u00e0 ogni intersezione di tale grafico con un piano parallelo agli assi.\nLe funzioni a variazione limitata rivestono una notevole importanza nell'integrale di Riemann-Stieltjes e nel calcolo delle variazioni, poich\u00e9 risultano essere le scelte naturali per trovare la soluzione in problemi di superficie minima come il problema di Didone.\nDefinizione.\nFunzioni di una variabile.\nSi definiscono innanzitutto le variazioni (rispettivamente positiva, negativa e totale) di una funzione definita in un intervallo chiuso e limitato a valori reali formula_3 come\ndove formula_7 \u00e8 un'arbitraria partizione dell'intervallo formula_8 e formula_9 il suo \"calibro\" (ossia l'ampiezza del massimo intervallo della partizione); formula_10 e formula_11 sono la parte positiva e parte negativa di una funzione.\nVale la relazione\ne che se la funzione \u00e8 monotona a tratti, allora la sua variazione totale \u00e8 la somma delle variazioni in ogni singolo intervallino di monotonia.\nSi dice dunque che formula_13 \u00e8 a variazione limitata e si scrive formula_14 se formula_15.\nSi pu\u00f2 provare che formula_13 \u00e8 a variazione limitata se e solo se si pu\u00f2 scrivere come differenza di due funzioni monotone non decrescenti (\"decomposizione di Jordan\"). Una possibile decomposizione \u00e8 ad esempio\nin quanto variazione positiva e negativa sono quantit\u00e0 sempre maggiori o uguali a zero, quindi monotone al crescere dell'intervallo. Per lo stesso motivo, nella definizione di formula_7, formula_19 e formula_20 si poteva prendere equivalentemente l'estremo superiore invece del limite superiore.\nFunzioni di pi\u00f9 variabili.\nPer funzioni di pi\u00f9 variabili si possono dare due definizioni, che risultano equivalenti (formula_21 sar\u00e0 un insieme aperto in formula_22):\nEquivalenza delle definizioni.\nSupponendo sia valida la prima definizione, allora formula_33 \u00e8 esattamente la norma del funzionale (visto come operatore lineare continuo) che esiste per ipotesi, dunque \u00e8 necessariamente finita.\nIl viceversa si ottiene dalla disuguaglianza\nche implica che formula_35 \u00e8 un funzionale lineare continuo sullo spazio formula_36, che \u00e8 un sottospazio lineare di formula_37; tale funzionale si estende allora per linearit\u00e0 e continuit\u00e0 a tutto lo spazio grazie al teorema di Hahn-Banach, quindi definisce una misura di Radon.\nEsempi.\n\u00c8 gi\u00e0 stato dato un esempio di funzione che \"non\" \u00e8 a variazione limitata. La stessa funzione, per\u00f2, \"\u00e8\" a variazione limitata in ogni intervallo formula_38 ad esempio, con formula_39, poich\u00e9 la \"singolarit\u00e0\" \u00e8 presente solo nell'origine. \u00c8 quindi chiaro come questa sia una propriet\u00e0 che dipende anche dalla forma del dominio.\nRisulta essere a variazione limitata in formula_40 invece la funzione\nMentre pur essendo uniformemente continua non \u00e8 a variazione limitata la funzione in formula_40\nperch\u00e9 l'integrale del modulo della derivata diverge.\nUn'importante classe di funzioni che risultano essere a variazione limitata sono le funzioni integrabili con derivata a sua volta integrabile, cio\u00e8 gli elementi dello spazio di Sobolev formula_44 (in una variabile e su un intervallo limitato, questa classe non \u00e8 altro che la classe delle funzioni assolutamente continue, a meno di rappresentanti).\nPropriet\u00e0.\nIn una variabile, dalla definizione risulta subito che una funzione BV \u00e8 in particolare limitata. Inoltre, essa \u00e8 derivabile quasi ovunque e ammette al pi\u00f9 solo discontinuit\u00e0 di prima specie: questo discende dalla decomposizione di Jordan in differenza di due funzioni monotone (le funzioni monotone possiedono le propriet\u00e0 dette). Risulta anche\ncon l'uguaglianza valida se e solo se la funzione \u00e8 assolutamente continua.\nSempre riguardo alla decomposizione di Jordan, formula_46 e formula_47 sono le funzioni monotone \"minimali\" per cui valga la rappresentazione, nel senso che se\ncon formula_49 e formula_50 monotone, allora\nIn generale, lo spazio funzionale formula_53 \u00e8 uno spazio vettoriale: risulta essere uno spazio di Banach se munito della norma\nSempre riguardo agli aspetti di analisi funzionale, si dimostra anche che il funzionale variazione formula_55 \u00e8 semicontinuo inferiormente rispetto alla norma di formula_56, cio\u00e8 se formula_57 in norma formula_58, allora\nPer le funzioni BV vale una versione leggermente modificata della regola della catena: se formula_60 e formula_61 allora formula_62 e \ndove\n\u00e8 il valor medio della funzione nel punto formula_2. Da questo teorema discende anche che il prodotto di due funzioni BV \u00e8 ancora BV; ci\u00f2 rende lo spazio formula_53 un'algebra di Banach.\n\"Osservazione\": \u00e8 possibile dimostrare che il prodotto di due funzioni a variazione limitata \u00e8 ancora una funzione a variazione limitata senza fare ricorso alle derivate. In questo caso il risultato si estende alle funzioni a variazione limitata da un intervallo [0,T] a uno spazio di Banach X."}
{"id": "1890444", "revid": "1243", "url": "https://it.wikipedia.org/wiki?curid=1890444", "title": "Trasporto ferroviario suburbano", "text": ""}
{"id": "1890446", "revid": "999533", "url": "https://it.wikipedia.org/wiki?curid=1890446", "title": "Gran Premio di Francia 1981", "text": "Il Gran Premio di Francia 1981 \u00e8 stata l'ottava prova della stagione 1981 del Campionato mondiale di Formula 1. Si \u00e8 corsa domenica 5 luglio 1981 sul Circuito di Digione. La gara \u00e8 stata vinta dal francese Alain Prost su Renault; per il vincitore si tratt\u00f2 del primo successo in carriera. Ha preceduto sul traguardo il britannico John Watson su McLaren-Ford Cosworth e il brasiliano Nelson Piquet su Brabham-Ford Cosworth.\nLa gara venne interrotta dopo 58 giri per l'arrivo della pioggia. Non essendo stato coperto il 75% della distanza prevista la gara riprese e la classifica venne stilata per somma di tempi.\nVigilia.\nSviluppi futuri.\nLa Federazione Internazionale Sport Automobilistico ordin\u00f2 agli organizzatori del Gran Premio d'Austria degli urgenti lavori per il miglioramento della sicurezza del tracciato dell'\u00d6sterreichring, pena la mancata effettuazione della gara.\nAspetti tecnici.\nLa Goodyear fece il suo ritorno in Formula 1, fornendo gli pneumatici a Williams e Brabham. Ci\u00f2 port\u00f2 per\u00f2 a dei problemi per l'impossibilit\u00e0 della Michelin di fornire alle scuderie a lei clienti (in pratica tutte, tranne la Toleman, che si appoggiava alla Pirelli) medesime gomme. La casa francese riforn\u00ec le coperture migliori alle case ufficiali (Ferrari, Renault, Talbot-Ligier e Alfa Romeo) e a McLaren, Lotus e Arrows. Alle altre venne garantita una fornitura ridotta. L'ATS, la March e la Theodore passarono cos\u00ec alla Avon, che aveva gi\u00e0 fornito la Fittipaldi nei gran premio di San Marino, del Belgio e di Monaco.\nAspetti sportivi.\nIl Gran Premio di Francia, nella sua solita alternanza, torn\u00f2 sul Circuito di Digione-Prenois, che aveva ospitato la gara anche nel 1974, 1977 e 1979.\nJean-Pierre Jabouille (che aveva vinto proprio l'edizione 1979) abbandon\u00f2 definitivamente la massima formula e venne sostituito da Patrick Tambay alla Ligier. Jabouille era stato vittima di un incidente nel corso del Gran Premio del Canada 1980, e pur partecipando a qualche gara nel 1981, non era riuscito a riprendere totale confidenza con la Formula 1. Tambay, che fino a quel momento aveva corso per la Theodore, venne sostituito da Marc Surer, che a sua volta, aveva disputato i primi sette gran premi stagionali con la Ensign. L'Osella port\u00f2 il solo Beppe Gabbiani, visto il perdurare dell'indisponibilit\u00e0 di Miguel \u00c1ngel Guerra.\nTredici piloti ricevettero delle multe da 5.000 dollari in seguito alla manifestazione di solidariet\u00e0 nei confronti dei meccanici, inscenata prima della partenza del Gran Premio del Belgio. Alcuni piloti per\u00f2 si rifiutavano di pagare l'ammenda e accusarono la Grand Prix Drivers' Association di non aver tutelato la loro posizione. I piloti fecero comunque ricorso contro le multe.\nQualifiche.\nResoconto.\nAl venerd\u00ec le condizioni meteorologiche erano molto mutevoli, con alternanza di pioggia e di sole. Ci\u00f2 faceva modificare di continuo la classifica. Il pi\u00f9 veloce fu il britannico John Watson su McLaren, in 1'06\"59: precedette le due Renault di Ren\u00e9 Arnoux e Alain Prost. La classifica fu cos\u00ec dominata da vetture equipaggiate da gomme Michelin: il migliore con le Goodyear fu Carlos Reutemann, ottavo.\nAl sabato, nel giorno del suo trentatreesimo compleanno, Ren\u00e9 Arnoux fu capace di scendere sotto il muro dell'1'06\" e conquistare cos\u00ec la sesta \"pole position\" nel mondiale; Watson conserv\u00f2 la prima fila, anche se Alain Prost ottenne il suo stesso tempo. Gilles Villeneuve fu protagonista di un'uscita di pista a 240\u00a0km/h, senza per\u00f2 conseguenze fisiche per il canadese. Le Ferrari scontavano una scarsa aderenza. Migliorarono le prestazioni per le vetture gommata dalla Goodyear: Nelson Piquet chiuse quarto. Dagli scarsi pneumatici vennero penalizzate le Arrows con Riccardo Patrese dodicesimo e Siegfried Stohr (costretto a usare le stesse coperture usate nel Gran Premio di Spagna) non qualificato.\nRisultati.\nI risultati delle qualifiche furono i seguenti:\nGara.\nResoconto.\nLo \"starter\" fece confusione al via: dopo l'accensione del semaforo rosso non attese i 4 secondi minimi previsti dal regolamento ma fece subito scattare la gara. Compreso l'errore, rifece apparire il rosso, seguito subito dopo di nuovo dal verde. Nelson Piquet si \u00e8 trovato in testa, seguito da John Watson, Alain Prost, Andrea De Cesaris, Gilles Villeneuve, Jacques Laffite. Ren\u00e9 Arnoux, partito dalla \"pole\", era solo decimo, con la vettura danneggiata all'alettone anteriore, per un contatto al via. Villeneuve conquist\u00f2 il terzo posto dopo due giri, mentre si faceva largo Carlos Reutemann, che pass\u00f2 prima Mario Andretti, poi Laffite e De Cesaris, ponendosi all'inseguimento del canadese della Ferrari.\nAl sesto giro Reutemann super\u00f2 Villeneuve, che scontava problemi agli pneumatici, superato poco dopo anche dal rimontante Arnoux. La classifica era sempre guidata da Piquet, seguito da Watson, Prost, Reutemann, Arnoux, Villeneuve, De Cesaris e Laffite.\nCome a Jarama si form\u00f2 un trenino dietro a Villeneuve (sesto), con De Cesaris, Laffite, Pironi e De Angelis, tutti vicinissimi. Ne approfitt\u00f2 H\u00e9ctor Rebaque che gi\u00e0 al giro 30 aveva superato De Angelis, Pironi, De Cesaris e Laffite, portandosi subito dietro a Villeneuve. Tre giri dopo Arnoux pass\u00f2 Reutemann mentre il battistrada Piquet perse il vantaggio su Prost a causa di un guaio sulla gomma anteriore sinistra. Al 42\u00ba giro Villeneuve si ferm\u00f2 col motore in panne, mentre al giro 45 Ren\u00e9 Arnoux venne risuperato da Reutemann.\nAl giro 58 inizi\u00f2 a piovere, quando mancavano solo 2 giri per completare il 75% del GP: il direttore di gara espose la bandiera rossa e sospese la corsa. Il regolamento sportivo prevedeva che, se non fosse stato raggiunto il 75%, ma compiuti pi\u00f9 di due giri, una gara sospesa andasse conclusa, con classifica finale data dalla somma dei tempi delle due \"manche\". La situazione per\u00f2 appariva caotica: inizialmente alcuni piloti avevano creduto che la gara fosse terminata, con l'assegnazione di un punteggio dimezzato (come nel Gran Premio d'Austria 1975), tanto da abbandonare le vetture; successivamente circol\u00f2 l'ipotesi che la gara fosse terminata regolarmente e, infine, venne comunicato che sarebbero stati percorsi i 22 giri che mancavano per il raggiungimento della distanza prevista inizialmente.\nLa pioggia cess\u00f2 quasi subito: la Michelin forn\u00ec ai suoi team gomme \"soft\", utilizzate in prova, in quanto si riteneva che potevano resistere per i 22 giri che restavano, garantendo grande concorrenzialit\u00e0, visto che la Goodyear non disponeva di gomme a mescola morbida. La classifica al momento dell'interruzione vedeva primo Piquet, Prost secondo a 6\"79, Watson a 7\u201d28, Reutemann a 28\u201d13, Arnoux a 39\u201d10. Seguivano poi Rebaque, Laffite, De Angelis e Pironi staccati di un giro.\nAlla seconda partenza, quarantacinque minuti dopo l'interruzione, Prost and\u00f2 subito in testa seguito da Watson, Arnoux, Piquet, Rebaque, Reutemann e Pironi mentre Laffite usci\u00ec di pista dopo un contatto con Reutemann. A met\u00e0 giro Watson pass\u00f2 Prost in staccata alla \"Double Gauche de la Bretelle\" ma arriv\u00f2 lungo e viene risuperato.\nPiquet dovette cedere poi due posizioni a Reutemann e Pironi, ma l'argentino scont\u00f2 un calo di motore e precipit\u00f2 fino al decimo posto. Prost vinse cos\u00ec il suo primo Gran Premio di Formula 1, davanti a Watson, e Piquet. Prost fu il 68\u00ba pilota a riuscire a imporsi in una gara valida per il mondiale.\nRisultati.\nI risultati del gran premio furono i seguenti:\nPolemiche dopo la gara.\nNelson Piquet, pilota della Brabham, in testa nella prima parte del gran premio, prima dell'interruzione, fu molto polemico nei confronti della direzione di corsa. Secondo lui, la decisione di interrompere la gara, quando mancavano solo due giri al raggiungimento del 75% della distanza, aveva favorito Alain Prost, pilota francese e poi vincitore."}
{"id": "1890447", "revid": "647088", "url": "https://it.wikipedia.org/wiki?curid=1890447", "title": "Kingdom Hearts II Final Mix+", "text": ""}
{"id": "1890448", "revid": "767487", "url": "https://it.wikipedia.org/wiki?curid=1890448", "title": "Appello incidentale", "text": "L'appello incidentale \u00e8 un istituto del diritto processuale, sia penale che civile, che prevede la possibilit\u00e0 di proporre appello entro un nuovo termine qualora siano scaduti i termini in via principale e una delle altre parti abbia proposto appello nei termini. La sua funzione \u00e8 quella di integrare il contraddittorio, consentendo all'appellante incidentale di fornire una tesi alternativa rispetto a quella dell'appellante in via principale.\nDiritto processuale penale.\nNel codice di procedura penale \u00e8 disciplinato dall'art. 595.\nIl termine quindi per proporre appello incidentale \u00e8 di 15 giorni dalla data di comunicazione \"ex\" art. 584, ossia dalla notificazione alla parte non appellante dell'impugnazione proposta da uno degli altri soggetti processuali. L'istituto assume una particolare rilevanza quando appellante in via incidentale sia il Pubblico Ministero \"contro\" un appello dell'imputato: in tale caso, infatti, viene meno il divieto di \"reformatio in peius\", imposto dall'ordinamento quando ad appellare sia il solo imputato. Gli eventuali effetti \"peggiorativi\" prodotti dall'impugnazione incidentale del Pubblico Ministero, tuttavia, non si estenderanno al coimputato non appellante e che rimanga assente nel (non partecipi al) giudizio di secondo grado. Poich\u00e9, poi, l'istituto perde efficacia in caso di inammissibilit\u00e0 o rinuncia dell'appello principale, all'imputato appellante in via principale che voglia evitare gli eventuali effetti pregiudizievoli che discendano dal possibile accoglimento dell'appello incidentale del Pubblico Ministero, non rester\u00e0 che rinunciare alla propria impugnazione, privando cos\u00ec conseguentemente di efficacia anche quella dell'accusa.\nOriginariamente, nel Codice Rocco, l'appello incidentale era proponibile dal solo PM: oggi da tutte le parti dopo l'intervento della Corte Costituzionale che aveva dichiarato illegittima vecchia disposizione e, soprattutto, dopo l'entrata in vigore del nuovo codice di procedura penale.\nDiritto processuale civile.\nNel caso di soccombenza di pi\u00f9 parti, una delle parti pu\u00f2 proporre appello contro la sentenza. L'appello principale si propone con atto di citazione. Dopo la notifica dell'appello principale, le altre parti soccombenti possono:\nTale impugnazione che assume le forme del cosiddetto \"appello incidentale\", si fa nella comparsa di risposta al momento della costituzione in giudizio (art. 343 c.p.c.). \nCi\u00f2 che sta alla base di tale istituto riguarda il rispetto del c.d. \"simultaneus processus\", ovvero il principio secondo cui non potrebbero aprirsi due processi differenti per la stessa causa contemporaneamente, col rischio di portare a due pronunce diverse dei giudici o dello stesso giudice. Di conseguenza, se ne deduce che \u00e8 altres\u00ec rispettato il principio del \"ne bis in idem\", il quale impone di non sindacare due volte sulla stessa azione, se questa assume gi\u00e0 valore di giudicato.\nL'appello incidentale pu\u00f2 essere depositato, anche successivamente alla scadenza del termine per impugnare la sentenza a norma degli art. 326 e 327 c.p.c., purch\u00e9 entro il termine per la costituzione in giudizio. L'appello incidentale pu\u00f2 proporsi anche nella prima udienza successiva alla comunicazione di altro appello incidentale, se l'interesse ad appellare sorge in conseguenza di quest'ultimo e non dell'appello principale. In entrambi i casi si ha l'appello incidentale tardivo, il quale perde di qualsiasi efficacia qualora sia dichiarato inammissibile l'appello principale."}
{"id": "1890449", "revid": "1718925", "url": "https://it.wikipedia.org/wiki?curid=1890449", "title": "All Because of You", "text": "All Because of You \u00e8 un brano musicale degli U2 proveniente dall'album \"How to Dismantle an Atomic Bomb\". \u00c8 stato pubblicato come secondo singolo dall'album in Nord America l'8 febbraio 2005 (dopo \"Vertigo\") mentre nel resto del mondo \u00e8 stato pubblicato come quarto singolo dall'album il 10 ottobre 2005 (dopo \"Vertigo\", \"Sometimes You Can't Make It on Your Own\" e \"City of Blinding Lights\").\nIl singolo \u00e8 entrato nel guinness dei primati per essere stato al numero uno in Canada, con il minor numero di copie vendute nella storia: soltanto 85\u00a0cd singoli.\nIl video.\nIl video musicale prodotto per \"All because of You\" \u00e8 stato filmato a New York e vede gli U2 viaggiare per Manhattan, eseguendo il brano a bordo di un rimorchio scoperto. Nel video viene mostrato lo stupore dei cittadini inconsapevoli delle riprese del video. Il gruppo rock passa dal ponte di Brooklyn a Brooklyn, dove si esibiscono in un mini concerto a sorpresa. Regista del video \u00e8 Hamish Hamilton."}
{"id": "1890450", "revid": "125708770", "url": "https://it.wikipedia.org/wiki?curid=1890450", "title": "Nodica", "text": "Nodica \u00e8 una frazione del comune italiano di Vecchiano, nella provincia di Pisa, in Toscana.\nGeografia fisica.\nNodica \u00e8 un paese di campagna nella bassa valle del Serchio, situato tra il fiume e Lago di Massaciuccoli. A comoda distanza dalle principali citt\u00e0 della zona (Pisa 11\u00a0km, Lucca 15\u00a0km e Viareggio 16\u00a0km), nonch\u00e9 dall'uscita autostradale di Pisa Nord rimane a due passi dal mare (Marina di Vecchiano) e dal Parco naturale di Migliarino, San Rossore e Massaciuccoli.\nStoria.\nA Nodica negli anni venti venne installata una stazione radio ricevente duplex che era collegata mediante un cavo alla stazione di Coltano. L'installazione della ricevente a Nodica \u00e8 stata fatta per un motivo pratico, a Coltano sarebbe stato inutile mettere anche un ricevitore a causa dei disturbi provocati dai trasmettitori a scintilla allora adoperati. Sul ponte Solferino a Pisa passava il cavo di collegamento tra la stazione radio ricevente di Nodica (telegrafo) e quella trasmittente di Coltano. Quando i tedeschi nel 1944 dopo aver fatta saltare con mine la stazione radio di Coltano e le quattro antenne ognuna di 250 metri di altezza, fecero anche saltare il suddetto ponte. Di conseguenza il cavo si tranci\u00f2 e non fu pi\u00f9 riattivato. Dopo la guerra n\u00e9 la stazione di Nodica n\u00e9 quella di Coltano furono ricostruite."}
{"id": "1890457", "revid": "785863", "url": "https://it.wikipedia.org/wiki?curid=1890457", "title": "Kingdom Hearts Final Mix", "text": ""}
{"id": "1890458", "revid": "124434082", "url": "https://it.wikipedia.org/wiki?curid=1890458", "title": "Crimini bianchi", "text": "Crimini bianchi \u00e8 una serie televisiva italiana, composta da 12 episodi da circa 50 minuti ciascuno.\nProdotta dalla Taodue di Pietro Valsecchi, non ha origine da un format estero.\nTrama.\nLa serie televisiva ruota attorno alle vicende di alcuni medici che hanno dato vita ad un'associazione che aiuta pazienti e medici vittime della malasanit\u00e0, che hanno cio\u00e8 subito un danno a causa di un malfunzionamento del sistema sanitario e vogliono far valere i propri diritti. Luca Leoni spinge in tutti i modi a difendere le vittime della malasanit\u00e0 dopo aver visto morire un suo amico a causa di un errore in sala operatoria. Con lui nello staff ci sono la ginecologa Francesca Coronati, l'anestesista Enrico Castelli e la specializzanda in cardiochirurgia Chiara Rinaldi. A cercare di evitare che l'associazione sia soggetta a denunce da parte di strutture ospedaliere e di medici c'\u00e8 Claudio Bruni, avvocato e migliore amico di Luca Leoni.\nProgrammazione.\nI primi 4 episodi della serie sono andati in onda su Canale 5 dal 24 settembre 2008 al 1\u00ba ottobre 2008 con due episodi a sera, ma, a causa di ascolti disastrosi, gli episodi 5 e 6 sono stati spostati su Italia 1, in onda il 13 ottobre 2008 e il 20 ottobre 2008, in seconda serata alle ore 22:05. Anche qui gli ascolti furono disastrosi. E la serie \u00e8 stata definitivamente sospesa all'episodio 6..\nLa serie televisiva \u00e8 ripresa su Joi, canale del Digitale terrestre dal 24 maggio 2009 con la replica dei primi 6 episodi e poi dal 14 giugno 2009 al 28 giugno 2009 in Prima TV, in seconda serata alle ore 22:35, con i restanti 6 episodi.\nDal 24 maggio 2014 su ClassTV.\nCast.\nRicky Memphis, Daniele Pecci, Christiane Filangieri, Micaela Ramazzotti, Patrizio Pelizzi, Clemente Pernarella, Antonio Manzini, Alessia Fugardi, Enrico Silvestrin, Diego Verdegiglio, Daniele Formica e Carmela Vincenti.\nProteste di associazioni mediche.\nLa fiction ha suscitato le proteste del presidente dell'Ordine dei medici di Roma, Mario Falconi che aveva chiesto la modifica del titolo e dell'associazione \"AMAMI\" (Associazione Medici Accusati di Malpractice Ingiustamente) che chiese al Garante per le telecomunicazioni la sospensione della messa in onda."}
{"id": "1890459", "revid": "1748167", "url": "https://it.wikipedia.org/wiki?curid=1890459", "title": "Delfino Pescara 1936", "text": "Il Delfino Pescara 1936, meglio conosciuto semplicemente come Pescara o con la vecchia denominazione Pescara Calcio 1936, \u00e8 una societ\u00e0 calcistica italiana con sede nella citt\u00e0 di Pescara. Milita in Serie C, terza divisione del campionato italiano di calcio.\nFondata nel 1936 con la denominazione \"Societ\u00e0 Sportiva Pescara\", la squadra ha disputato 7 campionati di Serie A, un campionato di Divisione Nazionale e 39 campionati di Serie B. Il Pescara \u00e8 al momento l'unica squadra di calcio dell'Abruzzo ad aver raggiunto la massima serie del campionato italiano, nonch\u00e9 l'unica ad aver stabilmente militato in Serie B negli ultimi 50 anni. Nel corso dei suoi 85 anni di storia, il club ha vinto (piazzandosi al primo posto) cinque campionati: due di Serie B (1986-1987, 2011-2012), uno di Serie C (1973-1974), uno di Serie D (1972-1973) e uno di Promozione (1951-1952).\nLa squadra abruzzese vanta la 39\u00aa miglior tradizione sportiva fra i club che hanno militato in Serie A, e occupa il 53\u00ba posto nella classifica perpetua dal 1929. Inoltre il club abruzzese figura al 6\u00ba posto nella classifica perpetua della Serie B.\nIl club \u00e8 stato dichiarato fallito il 19 dicembre 2008, per poi essere rifondato il 20 gennaio 2009 grazie a una cordata di imprenditori locali, capeggiati da Giuseppe De Cecco e Deborah Caldora, figlia di Armando Caldora, storico presidente della squadra ai tempi della prima promozione in Serie A del 1977. La societ\u00e0 ha mantenuto lo stemma, i risultati e i piazzamenti del Pescara Calcio nato nel 1936. Nel 2011 la presidenza fu assunta da Daniele Sebastiani, precedentemente amministratore delegato del club, che tutt'oggi ne detiene la carica.\nLa squadra disputa le partite interne nello Stadio Adriatico-Giovanni Cornacchia di Pescara e ha come colori sociali il bianco e l'azzurro.\nStoria.\nGli albori del calcio pescarese (1920-1936).\nAll'inizio degli anni 1920 la giovent\u00f9 di Pescara praticava il calcio prima nel club \"Vigor\" e successivamente nell\"Ursus,\" mentre nel vicino comune di Castellammare Adriatico si susseguirono le societ\u00e0 \"Edera\" e \"Aternum\". Nel 1927, su proposta di Gabriele D'Annunzio, il governo istitu\u00ec la Provincia di Pescara unendo i due centri di Pescara e Castellammare Adriatico in un'unica citt\u00e0. In questo contesto di spirito unitario, nel 1926 si erano fuse anche l'Ursus e l'Aternum: la neonata \"Tito Acerbo\" fu, per\u00f2, radiata per un illecito poco tempo dopo; a prendere il suo posto fu la \"129\u00aa Leg. M.V.S.N. Adriatica\", che per\u00f2 disput\u00f2 solamente la Terza Divisione 1927-1928.\nNel 1928 si form\u00f2 quindi la Societ\u00e0 Sportiva Abruzzo, allenata stavolta da un allenatore professionista. La squadra, nella stagione 1931-32, partecip\u00f2 al Campionato di Seconda Divisione Regionale vincendolo. La compagine, guidata da Pietro Piselli, assunse nel 1932-1933 il nome di Associazione Sportiva Pescara, ma fin\u00ec per sciogliersi per problemi economici dopo essere stata ammessa alla Serie C 1935-1936.\nLa nascita del Pescara e la prima promozione in Serie B (1936-1940).\nIl 4 luglio 1936, grazie all'interesse di Angelo Vetta, sorse la prima vera e propria incarnazione del Pescara Calcio, nominata anch'essa Associazione Sportiva Pescara. Il nuovo club, che adott\u00f2 quali colori sociali il bianco e l'azzurro, ebbe come primo allenatore Edmondo De Amicis ed esord\u00ec nella Seconda Divisione Abruzzese per poi passare nella stagione 1937-38 nel girone D di Prima Divisione, ottenendo subito la promozione in Serie C. Nei due anni successivi la squadra disput\u00f2 due buoni campionati in Serie C, classificandosi ottavo, con alla guida Pietro Piselli, e poi sesto, allenato da Armando Bonino.\nAl termine della stagione 1940-41 arriv\u00f2 per il Pescara la prima promozione in Serie B. La squadra, allenata dal campione del mondo Mario Pizziolo e forte di elementi come Mario Tontodonati (che di l\u00ec a poco esordir\u00e0 in Serie A), vinse il proprio girone totalizzando 44 punti e arriv\u00f2 seconda nel girone finale dietro alla Fiumana. L'anno successivo la squadra, esordiente in seconda categoria, sfior\u00f2 la promozione venendo superato dal Vicenza alle ultime giornate.\nDurante la seconda guerra mondiale la squadra disput\u00f2 un torneo locale chiamato \"campionato abruzzese\", vincendolo. Alla fine delle ostilit\u00e0, nella stagione 1945-46, il Pescara fu iscritto ad un campionato misto di A e B diviso in due gironi istituiti secondo criteri geografici. Il Pescara termin\u00f2 il primo anno al sesto posto nel girone del \"Sud Italia\", poi, dopo un terzo e un ottavo posto, la squadra fu inserita nel girone meridionale della Serie B. A partire dalla stagione 1948-49, il Pescara conobbe un periodo di crisi con due retrocessioni consecutive che lo fecero sprofondare in Promozione.\nGli anni della Serie C (1950-1970).\nAl termine della stagione 1951-52 i biancazzurri, guidati da Del Grosso, raggiunsero la promozione in IV Serie vincendo il girone L. Per gran parte degli anni cinquanta la squadra, con Umberto De Angelis in panchina, non riusc\u00ec a centrare l'obiettivo della promozione in Serie C, sfiorandola durante la stagione 1955-56 (prima stagione in cui la squadra gioc\u00f2 nello Stadio Adriatico, inaugurato il 29 dicembre 1955), perdendo in casa lo spareggio contro la Reggina. La promozione in terza divisione avvenne due anni dopo, al termine della stagione 1957-58. Nel corso degli anni sessanta la compagine adriatica disput\u00f2 stagioni anonime in serie C (con picchi nella stagione 1962-63, terminata al quarto posto, e la stagione 1967-68 al sesto posto), caratterizzate dall'avvicendamento di vari allenatori alla panchina della squadra.\nIl ritorno in Serie B e l'approdo in Serie A con Armando Caldora (1970-1977).\nAl termine della stagione 1971-72 la compagine adriatica, partita con l'obiettivo della promozione, sprofond\u00f2 in Serie D. Il Pescara si riscatt\u00f2 ottenendo una doppia promozione: nella 1972-73 la squadra vinse il girone H tornando cos\u00ec in Serie C, mentre nella stagione seguente, sotto la guida di Tom Rosati, il Pescara torn\u00f2 in Serie B dopo un testa a testa con il Lecce da cui gli adriatici uscirono vincitori, favoriti tra l'altro da un punto di penalizzazione inferto ai salentini che si erano rifiutati di scendere in campo nella partita contro il Marsala per la mancanza dell'arbitro designato.\nNelle due stagioni successive il Pescara (divenuto societ\u00e0 per azioni nel 1974) ottenne due salvezze mentre andavano a formarsi i primi gruppi di tifoseria organizzata. Nella stagione 1976-1977, con alla guida Giancarlo Cad\u00e8, chiamato dal nuovo presidente Armando Caldora, il Pescara concluse il campionato al secondo posto con 49 punti, alla pari col Cagliari e con l'Atalanta rendendo quindi necessari gli spareggi per decretare le due promosse: grazie a due pareggi a reti inviolate con Cagliari e Atalanta, il Pescara si classific\u00f2 secondo nella graduatoria ottenendo cos\u00ec la promozione, la prima in Serie A per il club adriatico.\nAlti e bassi (1977-1982).\nPer la stagione 1977-78 il Pescara, al suo esordio in massima serie, vide un altro cambio ai vertici della societ\u00e0 con Attilio Taraborrelli che divenne presidente. Con una formazione in sostanza simile a quella dell'anno precedente e con Giancarlo Cad\u00e8 alla guida, la squadra retrocesse in Serie B al termine della stagione piazzandosi all'ultimo posto con 17 punti (frutto di 4 vittorie, 9 pareggi e 17 sconfitte con 21 reti segnate e 44 subite), stabilendo tra l'altro alcuni record negativi. Unica soddisfazione fu la vittoria per 2-1 contro l'Inter che veleggiava nelle prime posizioni di classifica.\nIl ritorno in massima serie degli abruzzesi fu immediato: nella stagione 1978-79, che vide un ennesimo cambio alla presidenza con l'arrivo di Gianni Capacchietti, il Pescara, allenato da Antonio Angelillo, raggiunse alla penultima giornata il e lo sconfisse nello spareggio di Bologna per 2-0 (con un goal di Pavone al 40' e un autogoal di Giusto su tiro di Nobili al 61'). Per l'occasione fu forte l'affluenza dei tifosi biancazzurri che giunsero da Pescara in circa 40\u00a0000 unit\u00e0 (tuttora una delle trasferte pi\u00f9 massicce nella storia del calcio italiano). Il campionato 1979-80 fu per\u00f2 anche in questo caso avaro di soddisfazioni: la squadra rimase infatti tutta la stagione a fondo classifica e a nulla valse l'avvicendamento di Gustavo Giagnoni in panchina per risollevare le sorti del campionato.Dopo una stagione in cui la squadra termin\u00f2 (con Aldo Agroppi in panchina) a ridosso della zona promozione, al sesto posto, il Pescara nella stagione 1981-82 retrocesse in Serie C1 in una stagione caratterizzata dall'avvicendamento di tre allenatori (Saul Malatrasi, Mario Tiddia e Giuseppe Chiappella) alla guida della squadra.\nLa riconquista della Serie B (1982-1986).\nAll'inizio del campionato 1982-83 il presidente Vincenzo Marinelli (coadiuvato dal general manager Franco Manni, ex direttore sportivo dell'Inter), richiam\u00f2 in panchina Tom Rosati che al termine della stagione riporter\u00e0 la squadra in Serie B. Rosati rimase sulla panchina del Pescara anche nella stagione 1983-84, mettendo in evidenza giovani attaccanti come Sandro Tovalieri e Stefano Rebonato.\nNel campionato 1984-1985 fu assunto sulla panchina Enrico Catuzzi, tecnico basante il proprio calcio sulla disposizione difensiva a zona pura e su di un gioco offensivo fondato sulla pertecipazione corale alla manovra; a Pescara arrivano dal elementi importanti richiesti ed avuti proprio da Catuzzi nel suo trascorso in Puglia: Gigi De Rosa, Acerbis e Franco Baldini. Si misero in mostra anche i nuovi giovani Cristiano Bergodi e Andrea Camplone. Si ricordano le gare in Coppa Italia contro il forte Napoli di Maradona, Ciro Ferrara e Daniel Bertoni, vittorioso all'Adriatico per 3 a 0, e la sconfitta casalinga (3-0) contro la temibile Fiorentina di Giancarlo De Sisti, Claudio Gentile, Daniel Passarella, Oriali, Daniele Massaro, Paolo Pulici, Giancarlo Antognoni e S\u00f3crates; il girone di Coppa-Italia da sei squadre lo termin\u00f2 al quarto posto con 4 punti, frutto della vittoria a Perugia (3-0) e dei pareggi contro (1-1) e Casertana (0-0).\nIn campionato la squadra gioca coi nuovi schemi a \"zona\" di Catuzzi. Il Pescara vince le prime 3 gare casalinghe: all'esordio dinanzi al proprio pubblico, il Pescara batte 2-1 la per poi vincere 2-0 contro l'Empoli di Sebastiano Rossi e Walter Mazzarri, e 3-0 contro il di Angelo Orlando. I \"delfini abruzzesi\" sconfiggono anche 2-0 il Cagliari di Renzo Ulivieri, Julio C\u00e9sar Uribe e Marco Branca, vincono 3-0 contro il di Nicola Berti e Gabriele Pin, e battono il col largo risultato di 4-0.\nIl Pescara chiude la stagione allo Stadio Adriatico regalando ai propri tifosi la bella vittoria contro il forte Genoa di Tarcisio Burgnich, Stefano Eranio ed El\u00f3i, battendo i \"grifoni\" 3-0 con reti di Giorgio Roselli, De Martino e Gigi De Rosa. La squadra concluse il campionato al settimo posto in classifica esprimendo ottimo gioco e molte vittorie. Il Pescara in casa si rivela una garanzia, ottenendo il record di 33 gol fatti e la seconda miglior difesa con soli 8 gol subiti; perse una sola volta contro il Campobasso.\nNella stagione successiva, sempre con Catuzzi alla guida, arrivarono Onofrio Loseto, Rebonato, Pagano, Carrera, Gasperini e Bosco. La squadra inizi\u00f2 la nuova stagione ottenendo un pareggio (0-0) nella la gara di Coppa-Italia affrontando nuovamente il Napoli spinto da Maradona, Bruno Giordano e Salvatore Bagni. In campionato si parte con buoni propositi, infatti i biancazzurri all'esordio sconfiggono 2-1 il Bologna per poi dare seguito ad alti e bassi; si ricordano le vittorie pi\u00f9 significative contro squadre blasonate come Genoa (3-0) e Lazio (2-0).\nMemorabile in quell'annata il gol da record segnato di testa da quasi centrocampo da Gigi De Rosa nell'acceso derby contro la Sambenedettese vinto per 1-0, proprio nell'ultimo minuto di recupero.\nQuesta stagione, travagliata per lo scandalo del calcio-scommesse in cui venne coinvolto e successivamente radiato il portiere biancazzurro Maurizio Rossi, la squadra non riusc\u00ec a ripetere la positiva stagione precedente e, seppur mostrando un calcio piacevole, al termine della stagione 1985-86 retrocesse all'ultima giornata perdendo la gara interna contro la (1-2), che fino alla fine del campionato era rimasta in lotta per la promozione. Nel biennio di Catuzzi i giocatori simbolo di quel Pescara erano Giorgio Roselli, Luigi De Rosa e Acerbis.\nLa promozione in Serie A con Galeone (1986-1988).\nNell'estate del 1986, a causa della radiazione per fallimento del Palermo, la squadra fu ripescata in Serie B. Al posto di Catuzzi fu assunto Giovanni Galeone, allenatore emergente proveniente dalla SPAL. La squadra, allestita per affrontare la Serie C1, si trova, contro tutti i pronostici, a giocare un campionato di vertice pur avendo una rosa non molto ampia e piuttosto giovane. Il modulo adottato da Galeone \u00e8 un 4-3-3 a zona. Il Pescara di Galeone sorprese tutto il calcio italiano, per qualit\u00e0 di gioco offensivo e divertente, basato sull'innovativit\u00e0, aggiudicandosi il soprannome \"calcio-champagne\". Durante la stagione la squadra agguanta tante vittorie, da ricordare quelle contro Cagliari (3-2), Genoa (2-1), Taranto (3-0), Vicenza (3-1 in trasferta e 2-0 in casa), Cremonese (2-0), Parma (2-1 in trasferta), Pisa (3-1) e Bologna (1-0 sia in casa che in trasferta).\nIl 21 giugno 1987 il Pescara conquist\u00f2 la serie A classificandosi al primo posto alla pari con il Pisa. La formazione che conquist\u00f2 la massima serie, sconfiggendo in un gremito Stadio Adriatico il di Arrigo Sacchi era cos\u00ec composta: \"Gatta, Benini, Camplone, Bosco, Bergodi, Dicara, Pagano, Gasperini, Rebonato, Marchegiani, De Rosa\". La squadra ottenne anche il maggior numero di vittorie di tutta la Serie B ed il miglior attacco della categoria con 43 reti realizzate. Il centravanti Rebonato diventer\u00e0 capocannoniere del campionato di Serie B 1986-1987 con 21 gol di cui nessuno realizzato su rigore. Altri calciatori utilizzati in quella stagione erano Gianluca Gaudenzi, Primo Berlinghieri, Onofrio Loseto, Luigi Ciarlantini e Luigi Marchionne.\nL'inizio del campionato 1987-88 vedr\u00e0 l'ingresso in societ\u00e0 dell'imprenditore Pietro Scibilia, patron dell'industria alimentare Gis gi\u00e0 partner pubblicitario del Pescara e sponsor della squadra ciclistica GIS-TUC-LU guidata da Francesco Moser. Dopo la cessione alla Fiorentina del centravanti goleador Rebonato, il Pescara prender\u00e0 Nicola Zanone per sostituirlo; lasci\u00f2 il Pescara anche la mezza punta Gigi De Rosa passato al Cosenza e fu ingaggiato il talentuoso ed esperto centrocampista brasiliano J\u00fanior dal Torino. Come mezzala sinistra la societ\u00e0, guidata da Scibilia prender\u00e0 il geniale anche se un po' discontinuo Bla\u017e Sli\u0161kovi\u0107. Inizialmente sembr\u00f2 che Gasperini fosse destinato a lasciare la maglia bianco azzurra perch\u00e9 chiuso dalla presenza del giocatore slavo ma, a causa di un infortunio che terr\u00e0 Zanone lontano dai campi per parecchio tempo, Galeone sar\u00e0 costretto a ridisegnare l'assetto tattico della squadra spostando la mezzala Sli\u0161kovi\u0107 nel ruolo di centravanti e reinserendo Gasperini, che nel frattempo ha ceduto la fascia da capitano a J\u00fanior, nel suo ruolo di mezz'ala sinistra. Al termine della stagione la squadra si salv\u00f2 grazie alla riduzione del numero delle squadre che sarebbero retrocesse e alla penalizzazione dell'Empoli, partito da -5.\nNella stagione successiva la squadra acquister\u00e0 altri due calciatori brasiliani, il centravanti Edmar e la mezza punta Tita, e lascer\u00e0 andare Sli\u0161kovi\u0107. Il Pescara raggiunger\u00e0 anche il centro classifica alla fine del girone di andata, retrocedendo dopo un girone di ritorno nel quale riusc\u00ec a vincere per 3 a 1 solo la prima giornata in casa della Roma mentre pareggi\u00f2 e perse le restanti partite. Durante questi due anni nella squadra militarono alcuni volti noti. Oltre ai gi\u00e0 citati brasiliani J\u00fanior, Edmar e Tita, e Bla\u017e Sli\u0161kovi\u0107 vi furono anche i difensori Romano Galvani, Roberto Bruno, il centrocampista Paolo Miano e il portiere Giuseppe Zinetti.\nIl lento declino (1988-2001).\nDopo due stagioni, il Pescara torn\u00f2 in Serie A con Galeone in panchina al termine del campionato 1991-1992, classificandosi secondo dietro al Brescia. La squadra partecipa al campionato 1992-1993 di serie A e retroceder\u00e0 al termine della stagione. L'ultima vittoria fu il 5-1 sulla Juventus alla penultima giornata del campionato; nella squadra pescarese militava Massimiliano Allegri che nell'incontro all'Adriatico contro la Juventus segn\u00f2 il secondo gol, su rigore, portando il Pescara in vantaggio.\nNegli anni successivi il Pescara disput\u00f2 alcune stagioni in Serie B: nella stagione successiva alla retrocessione, con Giorgio Rumignani in panchina, la squadra, penalizzata di 3 punti per illecito sportivo relativo a due stagioni prima, si salv\u00f2 dalla retrocessione. Con Francesco Oddo, in panchina tra il 1994 e il 1996 salvo un breve periodo con Luigi Maifredi la squadra si salv\u00f2 il primo anno, mentre nel secondo anno si classific\u00f2 a met\u00e0 tabellone dopo aver concluso il girone di andata in vetta alla classifica. Dopo un periodo interlocutorio che vide prima Delio Rossi e poi Adriano Buffoni, nella stagione 1998-99 la squadra, guidata inizialmente da Giorgini poi da Luigi De Canio, sfior\u00f2 la promozione perdendola definitivamente all'ultima giornata a causa delle vittorie di Reggina e Lecce, rispettivamente contro Torino, gi\u00e0 promosso, e Chievo, gi\u00e0 salvo. Dopo una stagione conclusa al tredicesimo posto, il campionato 2000-01 si rivel\u00f2 disastroso per la squadra che al termine della stagione retroceder\u00e0 nonostante l'avvicendamento di quattro allenatori (Delio Rossi, Giovanni Galeone, Tarcisio Burgnich e di nuovo Delio Rossi). Da segnalare, durante questo periodo, l'affermazione di alcuni giovani provenienti dal vivaio come Mauro Esposito, Massimo Margiotta e Morgan De Sanctis.\nCambi ai vertici (2001-2007).\nRitrovatasi dopo diciotto anni in terza divisione, per la stagione 2001-02 la squadra fu rifondata con elementi provenienti dalla Serie C1 ed affidata al fratello del direttore sportivo della squadra, Ivo Iaconi. Tali scelte della dirigenza suscitarono il malcontento della tifoseria che chiese a gran voce le dimissioni dello staff tecnico e dirigenziale. Nonostante la contestazione la squadra in campionato si trov\u00f2 subito nei piani alti della classifica, qualificandosi infine per i play-off all'ultima giornata, battendo il per 2-0. Tuttavia gli spareggi non saranno favorevoli al Pescara che fu eliminato dal Catania in semifinale dopo aver perso la partita di ritorno a causa di un clamoroso errore da parte del direttore di gara Bergonzi, che convalid\u00f2 il goal-vittoria del Catania nonostante un evidente fuorigioco del marcatore Cicconi. Nella stagione successiva, con una formazione rinnovata, la squadra concluse al primo posto con 69 punti ex aequo con Avellino ma dovette disputare i play-off per classifica avulsa (scontri diretti: 1-0 ad Avellino e 1-2 a Pescara), vincendoli contro il dopo aver eliminato in semifinale la Sambenedettese.\nTornato in Serie B, nella stagione 2003-2004 il Pescara disput\u00f2 un buon girone di andata, ma un calo di rendimento nel girone di ritorno (favorito anche dagli infortuni dei titolari Saul Santarelli e Carlo Luisi) port\u00f2 alla retrocessione in Serie C1 nonostante i 21 goal di Emanuele Calai\u00f2 e l'avvicendamento in panchina di Cetteo Di Mascio al posto di Ivo Iaconi. Nell'estate del 2004 il gruppo Scibilia-Oliveri pass\u00f2 la propriet\u00e0 della squadra all'imprenditore Dante Paterna con cui inizi\u00f2 un lungo periodo di crisi, nonostante il quale la societ\u00e0 fu ripescata in Serie B a causa della mancata iscrizione del Napoli e dell'. La squadra, affidata a Giovanni Simonelli, allora esordiente in Serie B, il primo anno venne ripescata dopo aver concluso il campionato al terzultimo posto, mentre il campionato successivo lo concluse a centro classifica (con Maurizio Sarri in panchina).\nLa stagione 2006-2007 fu molto travagliata sia a livello societario che tecnico. La squadra parte male con Ballardini alla guida perdendo le prime 3 gare di campionato a cui fanno seguito 2 pareggi e un'altra sconfitta a Modena che costa la panchina al tecnico che viene esonerato dopo appena 6 giornate e un magro bottino di 2 punti. Al suo posto subentra Aldo Ammazzalorso ma la musica non cambia, in quanto i biancazzurri non riescono a conquistare nemmeno una vittoria e collezionano in 9 gare solo 3 pareggi e 6 sconfitte, tra cui il ko interno contro il Rimini (0-5).\nAl posto di Ammazzalorso arriva sulla panchina pescarese Luigi De Rosa, ex glorioso centrocampista biancazzurro della storica promozione in A del Pescara \"champagne\" di Galeone, che guider\u00e0 il Pescara per tutto il girone di ritorno. All'esordio casalingo il Pescara di De Rosa batte 2-1 il forte Lecce di Papadopulo, Osvaldo, Vald\u00e9s e Tiribocchi, in corsa per la Serie A. Segue la bella vittoria per 2-1 in trasferta a Bari, dove i biancazzurri rimontarono 2 gol grazie alla doppietta di Daniele Vantaggiato, e la gara vinta in casa contro il di Lazzari e Papa Waigo che navigava nelle zone alte della classifica. La squadra con De Rosa cambia pelle e conquista subito 10 punti in 4 partite, una media da promozione, risollevandosi subito in classifica balzando dall'ultimo posto alla zona play-out. La tifoseria inizia a sperare nella salvezza. Seguirono, poi, alti e bassi tra risultati positivi e sconfitte.\nContemporaneamente ci fu l'avvicendamento ai vertici della societ\u00e0 del nuovo presidente Angelo Renzetti al posto di Dante Paterna, che dur\u00f2 per\u00f2 poco tempo, infatti la societ\u00e0 viene ridata nelle mani di Paterna per poi essere acquistata da Massimiliano Pincione. In 2 mesi ci furono 4 presidenti. I problemi societari, portati avanti per tutto il girone di ritorno, si fanno sempre pi\u00f9 gravi tanto da prospettarsi il fallimento e influiscono negativamente sulla squadra. La squadra dopo un buon periodo di ripresa retrocesse all'ultimo posto con 24 punti.\nFallimento e rifondazione, ritorno in cadetteria (2007-2011).\nIl 5 ottobre 2007 la societ\u00e0, in ormai carenti condizione economiche (era stata penalizzata di un punto a causa di un ritardo nel pagamento dei versamenti IRPEF), procedette ad una ricapitalizzazione, aperta anche a soggetti esterni, mediante cui la propriet\u00e0 venne trasferita all'imprenditore immobiliare Gerardo Soglia che, dopo una stagione in cui il club concluse al settimo posto, rassegn\u00f2 le proprie dimissioni il 9 ottobre 2008, mettendo in vendita la societ\u00e0.\nLa squadra pass\u00f2 dapprima alla CIT Travel, quindi alla societ\u00e0 anonima svizzera Eurocat SA. Dopo una serie di manifestazioni dei tifosi contro la societ\u00e0 inadempiente, il Pescara \u00e8 ancora in vendita, ma il 19 dicembre 2008 a causa di pesanti debiti societari la societ\u00e0 Pescara Calcio S.p.A. \u00e8 stata dichiarata fallita dal tribunale civile cittadino. In seguito, dopo l'affidamento al curatore fallimentare Dott. Saverio Mancinelli, sar\u00e0 egli stesso a fissare per il 20 gennaio 2009 presso il medesimo Tribunale Civile una base d'asta di vendita aziendale di 600.000 euro per l'acquisizione del club.\nEd in quella sede, tra l'entusiasmo di una foltissima rappresentanza della tifoseria organizzata (il cui ruolo si \u00e8 rivelato determinante nell'opera di ricostruzione), aggiudicataria dell'asta si rivela essere la Delfino Pescara 1936. Il nuovo sodalizio, tutto pescarese, \u00e8 presieduto da Deborah Caldora, figlia dell'ex presidente della prima Serie A e dall'industriale dell'omonima pasta Giuseppe De Cecco. Dopo l'esonero di Giuseppe Galderisi al culmine di una perdurante crisi tecnica, la guida della squadra \u00e8 affidata ad Antonello Cuccureddu. L'ex bandiera della Juventus riuscir\u00e0 a condurre il Delfino biancazzurro alla salvezza.\nL'obiettivo per la neonata societ\u00e0 pescarese per la stagione 2009-2010 \u00e8 il ritorno in serie B. I risultati iniziali portano gli abruzzesi nelle primissime posizioni. Alla decima giornata il Pescara e il Verona (partito con lo stesso prestigioso obiettivo) si ritrovano al primo posto in classifica, inseguite dal Portogruaro. Le tre squadre si inseguono per tutto il campionato, ma nessuna riesce a piazzare l'allungo decisivo. I veronesi vincono il girone di andata e ad un certo punto si ritrovarono con ben sette punti di vantaggio, che per\u00f2 poi furono tutti sciupati a causa di un calo di prestazioni. Gli abruzzesi invece stentano nella prima met\u00e0 di campionato ma da gennaio la sostituzione di Cuccureddu con Eusebio Di Francesco restituisce nuova linfa alla squadra riportandola a ridosso della vetta della classifica.\nA sorpresa, fra queste due squadre a trionfare \u00e8 l'outsider Portogruaro, con una vittoria all'ultima giornata sul Verona, venendo direttamente promosso in B. Pescara (secondo) e Verona (terzo) finiscono alle semifinali play-off: da un lato il Verona elimina con facilit\u00e0 il Rimini, nell'altra semifinale i biancazzurri eliminano la con uno 0-0 nel match di Reggio Emilia ed un 2-0 allo Stadio Adriatico. Nella finale di ritorno a Pescara, dopo un 2-2 nella gara di andata al Bentegodi di Verona, sono i padroni di casa a imporsi con una rete di Ganci e a poter cos\u00ec festeggiare la promozione, mentre gli scaligeri sono costretti a disputare amaramente un quarto campionato di fila in Lega Pro. La stagione del ritorno in serie B \u00e8 caratterizzata da un inizio difficoltoso con 3 soli punti ottenuti nelle prime 5 gare.\nSuccessivamente la squadra offre ottime prestazioni in casa alternate ad altre meno convincenti in trasferta ma vede la squadra abruzzese conquistare la salvezza dopo aver lottato per lunghi tratti per un posto ai play-off, sempre sotto la guida di mister Eusebio Di Francesco.\nRitorno in Serie A con Zeman e nuova retrocessione (2011-2015).\nPer la stagione di Serie B 2011-2012, visto il passaggio al Lecce del tecnico Di Francesco, la guida della squadra viene affidata a Zden\u011bk Zeman, fortemente voluto dal presidente Giuseppe De Cecco. La prima di campionato vede i biancazzurri ospiti di un Verona voglioso di riscattare quanto successo due anni prima ai play-off, che avevano sancito il ritorno in cadetteria degli abruzzesi, ma ancora una volta a imporsi il Pescara, che vince al Bentegodi per la prima volta nella propria storia. Nella prima parte di stagione la squadra veleggia stabilmente nelle prime quattro posizioni della classifica. Il 28 novembre 2011 viene nominato presidente Daniele Sebastiani al posto di De Cecco, a causa di attriti in seno alla societ\u00e0. Il Pescara accusa un brusco calo a met\u00e0 del girone di ritorno, totalizzando solo un punto tra la 10\u00aa e la 14\u00aa giornata: questo periodo di flessione \u00e8 segnato anche da due lutti, quello del preparatore dei portieri Francesco Mancini, ex portiere del Pescara, e quello di Piermario Morosini, calciatore del Livorno, deceduto sul terreno dell'Adriatico di Pescara durante la partita tra biancazzurri e labronici dell'aprile 2012. Il Pescara trova la svolta nella partita col Padova vincendo per 6-0 in trasferta e comincia una vera e propria marcia trionfale, che lo porter\u00e0 il 20 maggio, a seguito della vittoria per 1-3 allo Stadio Luigi Ferraris di Genova contro la Sampdoria, a festeggiare il ritorno in Serie A dopo 19 anni, con una giornata di anticipo, per l'entusiasmo dei tifosi. Nell'ultima giornata, giocata davanti a uno Stadio Adriatico gremito in ogni ordine di posto, gli abruzzesi sono premiati con la Coppa Ali della Vittoria, conferita alla squadra vincitrice del torneo cadetto: la vittoria contro la Nocerina per 1-0 e il pareggio per 0-0 del Torino contro l'AlbinoLeffe sanciscono l'arrivo a pari punti (83) di abruzzesi e piemontesi, tuttavia \u00e8 il Pescara a classificarsi al primo posto grazie a una migliore differenza reti (+35 dei biancazzurri a fronte del +29 dei granata), essendoci parit\u00e0 negli scontri diretti (4-2 a Torino e 2-0 a Pescara). In questo campionato la squadra pescarese segna ben 90 gol in 42 partite (pi\u00f9 di 2 a incontro), portandosi a sole 5 reti dal record assoluto per la categoria, appartenente alla SPAL e risalente al campionato di Serie B 1949-1950. Il tridente d'attacco titolare, formato da Ciro Immobile (capocannoniere con 28 gol), Lorenzo Insigne (18) e il capitano Marco Sansovini (16) risulta essere uno dei pi\u00f9 prolifici di sempre in Serie B, con ben 57 reti totali. Neanche le reti subite sono poche, ben 55. La differenza reti (+35) \u00e8 comunque la migliore del campionato cadetto appena trascorso. Il tecnico Zeman lascia a fine stagione per andare alla Roma e durante la conferenza stampa di saluto dir\u00e0 di non aver mai visto nulla di simile dal bus scoperto che aveva fatto il giro della citt\u00e0, in occasione dei festeggiamenti per la promozione in Serie A.\nL'anno successivo il club biancazzurro si affida a Giovanni Stroppa, allenatore emergente reduce da un buon campionato in Lega Pro Prima Divisione con il S\u00fcdtirol. Danno l'addio alla squadra i maggiori artefici della promozione in Serie A, tra cui Ciro Immobile, Lorenzo Insigne, il capitano Marco Sansovini e Marco Verratti. Il girone d'andata, nonostante le dimissioni di Stroppa, sostituito con Cristiano Bergodi, \u00e8 comunque positivo: dopo 19 partite il Pescara si trova appaiato a Torino e Sampdoria, le altre due neopromosse, a quota 20 punti, al quindicesimo posto. Nel girone di ritorno, complici i tanti infortuni e un mercato invernale insufficiente, la squadra accusa una gravissima crisi. Nemmeno l'esonero di Bergodi, al posto del quale viene promosso ad allenare la prima squadra il tecnico della Primavera Cristian Bucchi, riesce a dare la scossa sperata. Il 5 maggio 2013, nello stesso stadio che l'anno prima aveva sancito la promozione in Serie A (ma contro la Sampdoria), gli abruzzesi perdono per 4-1 contro il Genoa e retrocedono aritmeticamente in Serie B con quattro giornate di anticipo. Il Pescara torna in serie cadetta dopo aver inanellato una serie di record negativi per la Serie A, che, pur superati negli anni successivi, certificano il pessimo rendimento nel girone di ritorno, concluso con appena 2 pareggi e ben 17 sconfitte.\nNell'annata del ritorno in B, il 2013-2014, i biancazzurri, guidati prima da Pasquale Marino e poi da Serse Cosmi, disputano un campionato sofferto, chiuso al quindicesimo posto, nonostante un girone d'andata che aveva visto la squadra raggiungere le zone altissime della classifica.\nNel 2014-2015, con il nuovo allenatore Marco Baroni, le ambizioni sono ben altre, ma alla quarantunesima e penultima giornata il tecnico toscano viene esonerato. Questo avviene dopo una clamorosa sconfitta in trasferta contro il , che da tempo era gi\u00e0 aritmeticamente retrocesso. La squadra, nona in classifica ad appena due punti dagli spareggi promozione, viene affidata al tecnico della primavera Massimo Oddo, campione del mondo nel 2006, che eredita la panchina su cui anche il padre Francesco si era seduto negli anni '90. La qualificazione ai play-off dipendeva comunque solo dalla squadra biancazzurra, che se fosse riuscita a sconfiggere il Livorno all'Adriatico si sarebbe qualificata. La vittoria contro i toscani per 3-0 consente di concludere il campionato in settima posizione e centrare la qualificazione ai play-off, dove il Pescara elimina dapprima il Perugia e poi il Vicenza. Nella doppia finale contro il Bologna non va oltre due pareggi (0-0 e 1-1) e i felsinei guadagnano la promozione per il miglior piazzamento in classifica. Nella finale di ritorno, al Dall'Ara, il Pescara colpisce una clamorosa traversa a portiere battuto.\nPromozione in A con Oddo e retrocessione in terza serie dopo 11 anni (2015-2021).\nNella stagione 2015-2016 il pescarese Massimo Oddo viene riconfermato alla guida della squadra. Alla fine del girone di andata il Pescara \u00e8 al terzo posto dietro a Cagliari e Crotone, ma nel girone di ritorno i biancoazzurri totalizzano soltanto 3 punti in 9 partite, che ne frenano la corsa verso la promozione diretta. Dopo una ripresa finale, la squadra riesce a chiudere in quarta posizione e a qualificarsi per i play-off. Eliminato il Novara, i biancazzurri ottengono la promozione in Serie A con una vittoria interna e un pareggio esterno nella finale contro il Trapani.\nNel 2016-2017, in massima serie, il Pescara non riesce a evitare la retrocessione, dopo un'altra brutta stagione, nella quale il club abruzzese replica alcuni dei record negativi di quattro anni prima. L'unico guizzo degno di nota del campionato \u00e8 la vittoria per 5-0 contro il Genoa, con Zden\u011bk Zeman tornato alla guida della squadra. Dopo la retrocessione, la societ\u00e0 conferma Zeman come guida tecnica.\nNel 2017-2018, dopo un buon avvio in Serie B, la squadra accusa una flessione che porta il presidente Sebastiani a sostituire Zeman prima con l'allenatore della primavera Massimiliano Epifani e poi con il tecnico veneto Giuseppe Pillon, il quale riesce a salvare gli adriatici senza passare dai play-out.\nLa salvezza nella stagione precedente vale a Pillon la conferma per il campionato 2018-2019: i biancazzurri hanno un inizio di stagione sfavillante, occupando il primo posto in classifica e rimanendo imbattuti fino alla 9\u00aa giornata, turno in cui la striscia positiva si interrompe con lo 0-1 casalingo subito per mano del Cittadella. Terminato il girone di andata a 32 punti e in piena corsa per le prime 2 posizioni, la seconda fase del campionato vede gli adriatici rallentare (solo 5 vittorie su 18 partite), portando la squadra del tecnico di Preganziol ad abbandonare le velleit\u00e0 di promozione diretta e a doversi accontentare dei play-off promozione. In forza della sentenza del Tribunale Federale FIGC che condanna il Palermo alla retrocessione in ultima posizione per illecito amministrativo, i biancazzurri avanzano di una posizione in classifica, passando dal 5\u00ba posto ottenuto nella \"regular season\" al 4\u00b0 e accedendo direttamente alle semifinali, senza passare per il turno preliminare. Avversario nella doppia sfida valevole la finale \u00e8 l'Hellas Verona: a seguito dello 0-0 della partita di andata giocata al Stadio Marcantonio Bentegodi, i biancazzurri perdono la gara di ritorno per 1-0 (rigore di Samuel Di Carmine), uscendo dagli spareggi per la promozione. Al termine della semifinale di ritorno, Pillon annuncia il termine della propria esperienza in riva all'Adriatico: il tecnico veneto lascia con una media punti di 1,47 (66 punti in 45 partite).\nNella stagione 2019-20, il posto di Pillon \u00e8 assunto da Luciano Zauri, tecnico della Primavera, che si \u00e8 per\u00f2 dimesso dall'incarico il 20 gennaio 2020. La guida della panchina \u00e8 stata affidata il 22 gennaio a Nicola Legrottaglie, che gi\u00e0 lo aveva avvicendato alla guida della Primavera, il tecnico pugliese sar\u00e0 per\u00f2 esonerato il 6 luglio e sostituito da Andrea Sottil. Il tecnico veneto riesce a salvare la squadra solo dopo aver vinto ai rigori i play-out contro il , al termine di una stagione difficile per la compagine abruzzese.\nNella stagione 2020-2021 torna Massimo Oddo alla guida tecnica della squadra, ma in seguito ai risultati negativi viene esonerato dopo sei giornate e sostituito da Roberto Breda, il quale, dopo la ventitreesima giornata, lascia il posto a Gianluca Grassadonia, assistito da un trio di ex calciatori del Pescara: Andrea Gessa, Marco Sansovini e Hugo Campagnaro. Al termine della stagione, il Pescara retrocede in Serie C, tornando cos\u00ec in terza serie dopo 11 anni.\nColori e simboli.\nColori.\nFin dalla sua fondazione nel 1936, i colori sociali della squadra sono il bianco e l'azzurro, gli stessi dello stemma comunale di Pescara.\nLa classica prima divisa degli abruzzesi prevede una maglia palata biancazzurra, abbinata a pantaloncini e calzettoni bianchi \u2014 e con le sole significative varianti, da stagione a stagione, dell'ampiezza dei pali o della gradazione di azzurro \u2014; ci\u00f2 nonostante, nel corso della sua storia il Pescara ha anche proposto divise casalinghe che molto si discostarono dalla tradizione, su tutte la maglia fasciata degli esordi, la muta bianca con palo laterale azzurro che contrassegn\u00f2 nella stagione 1976-1977 la prima promozione abruzzese in Serie A, e la casacca troncata dei primi anni 1990.\nPer quanto riguarda le mute di cortesia, tra i colori pi\u00f9 utilizzati ci sono il blu, il rosso e il giallo, spesso accompagnati da dettagli o bordature che richiamano i colori sociali biancazzurri.\nStrutture.\nStadio.\nFino al 1955 il Pescara utilizzava lo stadio Rampigna per le partite casalinghe, per poi spostarsi nello stadio Adriatico, inaugurato a dicembre di quell'anno con un'amichevole contro il .\nSociet\u00e0.\nOrganigramma societario.\n\"Aggiornato al 5 maggio 2020.\" \nSettore giovanile.\nIl settore giovanile biancazzurro, si compone di otto formazioni: una formazione Primavera, un'Under-17, un'Under-16, un'Under-15, due di Esordienti e due di Pulcini. La societ\u00e0 abruzzese ha sfornato diversi talenti nel corso degli anni come Marco Verratti, Lucas Torreira, Morgan De Sanctis, Cristiano Bergodi, Giacomo Dicara, Andrea Camplone, Massimo Margiotta e molti altri.\nSezione femminile.\nLa societ\u00e0 a partire dall'estate del 2018 ha costituito la propria sezione femminile, dopo aver rilevato il titolo sportivo dall\"'Associazione Sportiva Dilettantistica La Saponeria\" partendo dal campionato di Serie C 2018-2019.\nIl Pescara nella cultura di massa.\nIl Pescara \u00e8 la squadra protagonista del libro \"Poveri ma belli\" scritto da Lucio Biancatelli che ripercorre le imprese sportive del Pescara di Giovanni Galeone.\nAllenatori e presidenti.\nDi seguito la lista degli allenatori del Pescara.\nDi seguito la lista dei presidenti del Pescara.\nStatistiche e record.\nPartecipazione alle coppe internazionali.\nIl Pescara ha disputato 81 campionati dalla sua fondazione nel 1936.\nStatistiche individuali.\nIn grassetto i calciatori in attivit\u00e0 nel Pescara. Presenze e reti totali fanno riferimento a campionato e coppe. \nTifoseria.\nStoria.\nIl tifo organizzato a Pescara ebbe origine gi\u00e0 nei primi anni '70, in concomitanza con l'inizio della diffusione del movimento ultras in Italia. Nel 1976 venne fondato il gruppo dei \"Rangers\", ancor oggi il pi\u00f9 importante della tifoseria pescarese. Fra gli altri gruppi storici vanno menzionati i \"Bad Boys\", nati nel 1985 e scioltisi durante il campionato di Serie B 2003-2004, e i \"Cherokee\", nati nel 1987 e confluiti nei \"Rangers\" nel 1999 assieme ad altri gruppi minori. Nel 2002 si \u00e8 formata una sezione dei Rangers con sede a Silvi, mentre nel 2012 \u00e8 sorto un nuovo gruppo ultras, \"A Difesa di una Fede\", posizionato in Curva Sud o, nel caso in cui il settore venga assegnato ai tifosi ospiti, in \"Tribuna Adriatica\".\nDurante le partite casalinghe, la gran parte della tifoseria organizzata \u00e8 posizionata in Curva Nord, intitolata allo storico capo ultras Marco Mazza (detto \"Bub\u00f9\"), prematuramente deceduto nel 2006.\nLa maggior parte dei tifosi proviene dalla citt\u00e0 e dai dintorni: la squadra \u00e8 molto popolare in tutto l'Abruzzo e anche tra gli abruzzesi residenti nel resto dell'Italia e tra le famiglie degli emigranti abruzzesi all'estero. L'unico club ufficiale di tifosi con sede al di fuori dei confini nazionali \u00e8 in Francia, ma sono molti i tifosi in Germania, Svizzera, Canada e Belgio.\nGemellaggi e rivalit\u00e0.\nLa tifoseria del Pescara \u00e8 gemellata con quella del Vicenza sin dal 9 gennaio 1977. Si tratta del primo gemellaggio tra due tifoserie calcistiche al mondo, tuttora molto sentito da ambo le parti nonostante lo scioglimento dei \"Vigilantes\", gruppo principale della tifoseria vicentina, avvenuto nel 2012.\nDal 1986 al 2019 la tifoseria biancoazzurra \u00e8 stata gemellata anche con i tifosi del Messina, ma il gemellaggio \u00e8 stato sciolto dopo 33 anni per iniziativa dei \"Rangers\", anche se tale scelta non \u00e8 stata condivisa da buona parte del resto dei tifosi pescaresi.\nCon la tifoseria del Livorno c'\u00e8 stato in passato un gemellaggio, anch'esso sciolto. Le due tifoserie hanno comunque mantenuto ottimi rapporti e si sono particolarmente riavvicinate fra loro in seguito alla morte in campo di Piermario Morosini, calciatore del , avvenuta il 14 aprile 2012 allo Stadio Adriatico, durante un incontro valido per il campionato di Serie B. La partita, interrotta al 31\u00ba minuto del primo tempo sul punteggio di 2-0 per i labronici, \u00e8 stata poi proseguita e conclusa col medesimo risultato il successivo 16 maggio.\nUna delle rivalit\u00e0 pi\u00f9 forti \u00e8 quella con la Lazio, cominciata a seguito della partita tra le due squadre del 30 ottobre 1977, dopo che alcuni tifosi laziali rubarono bandiere e tamburi agli ultras avversari. Importante \u00e8 anche la rivalit\u00e0 con i gruppi organizzati del Verona, nata per motivi campanilistici e territoriali e per la forte amicizia che lega i tifosi scaligeri a quelli laziali, ma soprattutto per la storica rivalit\u00e0 tra i giallobl\u00f9 e i biancorossi. Quasi tutte le rivalit\u00e0 pi\u00f9 o meno sentite sono con le tifoserie di squadre centro-meridionali, soprattutto con , , , Salernitana e Foggia, ma anche con , Cosenza, Reggina, Catania, Napoli, Lecce, Taranto e Perugia. Le principali rivalit\u00e0 con squadre settentrionali sono con le tifoserie di , Fiorentina, Sampdoria, Torino e Brescia.\nOrganico.\nRosa 2021-2022.\n\"Rosa aggiornata al 31 agosto 2021.\"\n'\n'"}
{"id": "1890464", "revid": "117014525", "url": "https://it.wikipedia.org/wiki?curid=1890464", "title": "Mattiaci", "text": "I Mattiaci erano una trib\u00f9 germanica stanziata sulla sponda destra del Reno nell'area di Wiesbaden e della pianura di Wetterau, vale a dire sulla riva germanica del Reno. Nel 38 occuparono la zona abbandonata dagli Ubii, popolo celto-germanico abitante il Westerwald, sulla riva destra del Reno. Nell'83 il loro territorio fu annesso all'Impero Romano e protetto dagli Agri Decumates, nome del limes fatto costruire da Domiziano nel 90 d.C.\nTacito aggiunge che fossero simili ai Batavi, per quanto il loro carattere fosse improntato ad una maggiore fierezza.\nStoria.\nNel capitolo XXIX della \"Germania\", lo storico romano Tacito racconta che erano legati ai Romani da un vincolo di dipendenza, quando questi ultimi imposero anche al di l\u00e0 del Reno il rispetto dell'impero; nel 69 i Mattiaci presero parte alla rivolta batava.\nNella \"Notitia dignitatum\", un documento degli inizi del V secolo, compaiono due unit\u00e0 dell'esercito romano, due \"auxilia palatina\", chiamate \"Mattiaci seniores\" e \"Mattiaci iuniores\", incluse nei due eserciti dei due \"magister militum praesentalis\" d'Oriente, e un'altra \"auxilia palatina\" chiamata \"Mattiaci iuniores Gallicani\" al servizio del \"magister equitum\" d'Occidente.\nNella cultura di massa.\nNel romanzo \"Il centurione di Augusto\" di Guido Cervo, che narra della disfatta dell'esercito romano nella selva di Teutoburgo, l'interprete del legato Publio Quintilio Varo si chiama Catvaldo e si dice appartenere proprio ai Mattiaci."}
{"id": "1890467", "revid": "1305772", "url": "https://it.wikipedia.org/wiki?curid=1890467", "title": "Family Man", "text": "Family Man (\"padre di famiglia\" in lingua inglese) pu\u00f2 riferirsi a:"}
{"id": "1890469", "revid": "109651", "url": "https://it.wikipedia.org/wiki?curid=1890469", "title": "Coppa delle ferrovie", "text": ""}
{"id": "1890471", "revid": "1305772", "url": "https://it.wikipedia.org/wiki?curid=1890471", "title": "Torneo di Mosca", "text": ""}
{"id": "1890472", "revid": "44627", "url": "https://it.wikipedia.org/wiki?curid=1890472", "title": "Integrale di Stieltjes", "text": ""}
{"id": "1890475", "revid": "1851848", "url": "https://it.wikipedia.org/wiki?curid=1890475", "title": "Alessio Cerci", "text": "Biografia.\nNato a Velletri, \u00e8 originario di Valmontone.\nIl 4 giugno 2015 si \u00e8 sposato a Roma con Federica Riccardi.\nCaratteristiche tecniche.\nMancino naturale, in possesso di tecnica e rapidit\u00e0, gioca in prevalenza da ala o esterno di centrocampo: in grado di agire su entrambe le fasce, predilige il lato destro del campo per accentrarsi e cercare la porta col mancino. \u00c8 proprio per la sua abitudine nel cercare la porta accentrandosi dalla fascia destra che \u00e8 stato paragonato ad Arjen Robben. Nel tempo, tuttavia, ha mostrato un rendimento discontinuo. Con Gian Piero Ventura, \u00e8 stato inoltre utilizzato come attaccante.\nCarriera.\nClub.\nGli inizi.\nCresciuto nel Valmontone, passa alla Roma nel 2003. Sar\u00e0 l'allenatore Capello, alla sua ultima panchina in giallorosso, a farlo esordire il 16 maggio 2004 contro la Sampdoria. Il 21 marzo 2005 sigla il suo primo contratto da professionista e, pur continuando a giocare nella Primavera, colleziona altre 3 presenze in campionato sino al 2005-06.\nPrestiti a Brescia, Pisa ed Atalanta.\nIl 18 agosto 2006 viene ceduto in prestito al Brescia, in Serie B. Debutta nella serie cadetta il 15 settembre nell'1-1 esterno contro il e alla fine della stagione sono in tutto 21 le partite disputate, la maggior parte partendo dalla panchina. Grazie anche al suo contributo, le \"rondinelle\" chiudono il torneo con il sesto piazzamento finale.\nTornato a Roma per fine prestito, il 12 luglio 2007 viene nuovamente ceduto in prestito al Pisa, neopromossa in Serie B. L'allenatore Gian Piero Ventura gli d\u00e0 immediata fiducia, schierandolo da titolare fin dalle prime gare, contro e Frosinone, e il 9 settembre 2007 realizza il suo primo gol ufficiale, nell'1-2 esterno contro il . Il 25 settembre va ancora a segno contro la Triestina, e si ripete contro Treviso, e Albinoleffe.\nIl 30 ottobre 2007 mette a segno la sua prima doppietta in carriera, nel 3-3 contro il , e il 9 febbraio 2008 \u00e8 ancora decisivo nel match di ritorno contro il , nel quale segna due reti. Il 12 febbraio, nella gara contro il Brescia subisce un infortunio al ginocchio che lo costringe a uno stop di due mesi. Torna il 12 aprile successivo, ma 7 giorni dopo, in occasione della partita contro il Lecce, deve uscire in barella in seguito a una brutta caduta. Sottoposto a risonanza magnetica, viene evidenziata, oltre alla rottura del menisco mediale, un'infiammazione del crociato anteriore. Il 23 aprile viene operato a Roma dal dottor Mariani (lo stesso che aveva operato Francesco Totti qualche giorno prima) che ne prevede uno stop di quattro mesi. La sua stagione con i toscani si conclude dunque anzitempo con 26 presenze, 10 reti e 7 assist.\nTornato ancora una volta a Roma, si dichiara disposto a rimanere nella capitale per giocarsi le sue carte in Serie A, ma il 25 luglio 2008 si trasferisce all'Atalanta, in prestito oneroso (250000 euro) con diritto di riscatto per la met\u00e0 fissato a 2,75 milioni e controriscatto da parte della Roma per 650000 euro. Sceglie ancora il numero 11. Debutta con la maglia nerazzurra il 19 ottobre contro il ChievoVerona, ma numerosi infortuni ne pregiudicano il rendimento per tutta la stagione, che termina con 12 presenze e nessuna rete.\nRitorno alla Roma.\nNella stagione 2009-2010 torna a giocare con la Roma ed il 27 agosto 2009 realizza la sua prima rete ufficiale con la maglia giallorossa, segnando il 4-0 nel play-off di Europa League contro il Ko\u0161ice (7-1). In campionato gioca le prime quattro partite contro Genoa, Juventus, Catania e Napoli, ma in seguito Claudio Ranieri gli fa collezionare per lo pi\u00f9 panchine e tribune, impiegandolo prevalentemente in Europa League. Il 16 dicembre, a Sofia, realizza una doppietta in CSKA Sofia-Roma (0-3), nell'ultima partita della fase a gironi dell'Europa League. Scende ancora in campo nel doppio incontro degli ottavi di finale contro i greci del , firmando all'andata l'assist per il gol di David Pizarro. A fine stagione sono in tutto 19 le presenze, con 3 reti segnate.\nFiorentina.\nIl 26 agosto 2010 viene acquistato a titolo definitivo dalla Fiorentina, che lo preleva per 4 milioni di euro, facendogli firmare un contratto quinquennale.\nFa il suo esordio in maglia viola il 29 agosto nel pareggio casalingo per 1-1 contro il Napoli, e segna il suo primo gol in Serie A il 7 novembre 2010 nella gara interna contro il Chievo terminata 1-0. Nella parte finale della stagione il giocatore sigla sei reti in cinque gare, con due doppiette, concludendo la stagione con 26 partite e 7 reti in campionato, pi\u00f9 una in Coppa Italia contro la Reggina.\nDopo alcuni dissidi con la tifoseria viola, nell'estate 2011 viene ripetutamente cercato dal Manchester City, su espressa richiesta di Roberto Mancini, ma quando l'accordo sembra imminente, \u00e8 lo stesso Cerci ad annunciare di aver appianato le divergenze con la tifoseria, e di voler restare alla Fiorentina.\nNella stagione successiva, il 21 agosto 2011 sigla la prima marcatura stagionale nella gara di Coppa Italia contro il Cittadella 2-1, e in campionato, alla prima giornata, segna il primo dei due gol contro il Bologna (2-0). Nonostante 5 reti in campionato, le prestazioni altalenanti e il difficile rapporto con i tifosi mettono in dubbio la permanenza del giocatore a Firenze.\nTorino.\nIl 23 agosto 2012 \u00e8 acquistato in compropriet\u00e0 dal Torino per 2,5 milioni di euro. Nel capoluogo piemontese ritrova cos\u00ec il tecnico Gian Piero Ventura, che lo aveva gi\u00e0 allenato a Pisa. Esordisce in maglia granata il 1\u00ba settembre contro il Pescara; il 30 settembre serve tre assist nella vittoria per 5-1 sull'Atalanta.\nSegna la prima rete il 25 novembre, nel pareggio per 2-2 contro la Fiorentina: torna a segnare il 13 gennaio 2013, nel 3-2 sul Siena. Le buone prestazioni in granata gli valgono la chiamata in Nazionale da parte di Cesare Prandelli. Il 20 giugno, la societ\u00e0 riscatta l'altra met\u00e0 del cartellino (di propriet\u00e0 della Fiorentina) per 3.800.000 euro.\nNel campionato 2013-2014 ricopre anche il ruolo di seconda punta, segna 13 reti e risulta il miglior assist-man del torneo con 11 assist. A fine stagione il Torino dopo 19 anni ritorna in Europa qualificandosi ai preliminari di Europa League.\nAtl\u00e9tico Madrid.\nIl 1\u00ba settembre 2014 firma un contratto triennale con gli spagnoli dell'Atl\u00e9tico Madrid per 15 milioni di euro, pi\u00f9 uno di bonus legato al raggiungimento di eventuali risultati. Fa il suo esordio con la maglia dei \"colchoneros\" nella sconfitta contro l' nella prima sfida della fase a gironi di UEFA Champions League. Il 22 ottobre segna il suo primo gol con i \"colchoneros\" nella terza partita della fase a gironi di Champions contro il Malm\u00f6 FF, gara vinta 5-0 dagli spagnoli. Il 18 novembre, dopo la partita in Nazionale giocata contro l'Albania, dichiara di voler pi\u00f9 spazio e di non essere soddisfatto del suo minutaggio.\nI prestiti a Milan e Genoa.\nIl 5 gennaio 2015 passa in prestito al Milan fino al 1\u00ba luglio 2016, tornando cos\u00ec in Serie A dopo soli sei mesi passati in Spagna; sceglie di indossare la maglia numero 22 sostituendo Kak\u00e1. Il giorno dopo fa il suo esordio con i rossoneri, nella sconfitta per 1-2 contro il Sassuolo a San Siro, subentrando a Michael Essien al 65\u00ba minuto di gioco. Una settimana pi\u00f9 tardi gioca in Coppa Italia, sempre contro il Sassuolo, nella partita casalinga vinta per 2-1, fornendo un assist a Giampaolo Pazzini. Il 4 aprile seguente segna il suo primo ed unico gol con la maglia del Milan, nella vittoria per 2-1 contro il Palermo al Barbera. Conclude la sua prima stagione in rossonero con 18 presenze ed una rete tra campionato e Coppa Italia. Nell'estate del 2015 cambia il suo numero di maglia, passando all'11 lasciato libero da Giampaolo Pazzini. Il giocatore dopo una serie di partite deludenti prive di gol e piene di fischi da parte dei tifosi rossoneri conclude la sua avventura al Milan il 21 gennaio 2016, quando la societ\u00e0 milanese si accorda con l'Atl\u00e9tico Madrid per l'interruzione del prestito.\nConclusa anzitempo l'esperienza in maglia rossonera, il 22 gennaio 2016 si trasferisce al Genoa con la formula del prestito semestrale per cercare di riscattarsi e guadagnarsi un posto in Nazionale. A Genova sceglie la maglia numero 11. Due giorni dopo fa il suo esordio con la nuova maglia, nel pareggio per 1-1 sul campo del Verona, subentrando a Suso al 59\u00ba minuto di gioco. Il 14 febbraio seguente segna il suo primo gol in rossobl\u00f9, nella partita persa per 1-2 a San Siro contro il Milan, sua ex squadra. Il 13 marzo segna due gol, entrambi su calcio di rigore, nel match vinto per 3-2 contro il Torino, sua ex squadra. Mette insieme 11 presenze e 4 gol.\nIl 31 agosto dello stesso anno all'ultimo giorno di calciomercato non supera le visite mediche con il Bologna per un problema al ginocchio e rimane cos\u00ec all'Atletico. Il 30 giugno 2017, dopo una stagione ai margini della rosa con una presenza in campionato e una in Coppa del Re con l'Atletico Madrid, rescinde consensualmente il contratto che legava le due parti dal settembre 2014.\nGli ultimi anni.\nIl 10 luglio 2017, dopo essere rimasto svincolato, passa al .. Nell'annata 2017/2018 colleziona 25 presenze, 3 gol e 4 assist.\nIl 18 agosto 2018 viene ufficializzato il suo passaggio all', squadra militante nella S\u00fcper Lig turca. Il 29 marzo 2019 viene messo fuori rosa dopo aver segnato un gol in 12 incontri e apre un contenzioso col club per il pagamento degli stipendi.\nL'8 agosto 2019, dopo essere rimasto svincolato, viene ufficializzato il suo passaggio alla , con cui firma un contratto biennale, ritrovando mister Ventura. Tuttavia gioca solo 10 partite di Serie B.\nDopo essersi svincolato dalla squadra campana, il 9 ottobre 2020 viene ingaggiato dall', in Serie C. Il 23 aprile 2021 risolve consensualmente il suo contratto con la squadra amaranto dopo aver giocato 15 partite.\nA giugno su Instagram, insieme ad altri ex campioni del calibro di Juan Sebastian Veron e Sebastian Frey, annuncia l\u2019adesione alla \"Island Cup\", un mini campionato che prender\u00e0 il via in Florida ad agosto e dal 2022 si svolger\u00e0 in diversi paesi dell\u2019area caraibica.\nNazionale.\nHa giocato in tutte le nazionali giovanili italiane, dall'Under-16 fino all'Under-21 italiana.\nDopo un inizio di stagione positivo al Pisa, nel 2007 viene convocato da Pierluigi Casiraghi nella nazionale Under-21. Esordisce il 16 novembre in Italia-Azerbaigian (5-0), segnando il gol del 3-0 su assist di Sebastian Giovinco. A causa di un infortunio nel 2008 non viene convocato dalla nazionale Olimpica per i Giochi olimpici di Pechino.\nHa fatto parte dell'Under-21 del biennio 2007-2009, con la quale ha preso parte all'Europeo Under-21 2009 in Svezia, senza tuttavia scendere in campo.\nIl 17 marzo 2013 viene convocato per la prima volta in nazionale maggiore da Cesare Prandelli per l'amichevole contro il Brasile e la gara di qualificazione ai mondiali contro Malta. Esordisce a 25 anni nel primo incontro pareggiato per 2-2 e disputato il 21 marzo, subentrando al 46\u00ba ad Andrea Pirlo.\nIl 16 maggio 2013 viene inserito da Prandelli nella lista dei 31 giocatori da cui uscir\u00e0 la rosa per la FIFA Confederations Cup 2013, venendo confermato in essa nella lista ufficiale consegnata il 3 giugno.\n\u00c8 stato poi riconfermato dal commissario tecnico nella lista dei 23 convocati per il Mondiale 2014, insieme al compagno di squadra Ciro Immobile. Il 20 giugno 2014 viene impiegato nella seconda partita del girone persa 1-0 contro la , subentrando a Claudio Marchisio.\nNelle 14 partite in Nazionale maggiore, non gioca mai una gara intera, subentrando per 11 volte e uscendo anzitempo nelle sole 3 partite in cui era sceso in campo dall'inizio. Cosa inusuale per un attaccante, in 14 presenze non andr\u00e0 mai a segno.\nStatistiche.\nPresenze e reti nei club.\n\"Statistiche aggiornate al 17 marzo 2021.\""}
{"id": "1890477", "revid": "889336", "url": "https://it.wikipedia.org/wiki?curid=1890477", "title": "Fernando Verdasco", "text": "Adattabile a tutte le superfici, \u00e8 un mancino e gioca un rovescio a due mani piatto o a una mano in slice. Ha anche un ottimo servizio, in grado di raggiungere i 228 km/h se giocato piatto. Egli stesso considera il diritto il suo miglior colpo. Top ten sia nella classifica di singolare sia di doppio, raggiunge la 7\u00aa posizione nel 2009 in singolare e la 8\u00ba nel 2013 in doppio.\nCarriera.\nEsordi.\nVerdasco comincia a giocare a tennis nel 1987 a soli quattro anni e gi\u00e0 quattro anni dopo ha un allenatore che lo segue a tempo pieno. Nel 2001 diventa professionista e chiude l'anno al numero 464 della classifica ATP. L'anno successivo conquista il primo futures in carriera alle Canarie e due settimane dopo raggiunge un'altra finale. Nel suo secondo challenger giocato raggiunge anche la prima finale a Segovia dove, dopo avere sconfitto l'allora n.155 del mondo bielorusso Vladimir Vol\u010dkov, perde in finale contro il n.188 Olivier Mutis. In seguito raggiunge le semifinali ai challenger di Kiev e di Eckental, chiudendo l'anno al numero 173.\n2003.\nNel 2003 si qualifica per il suo primo Master Series a Miami, arrivando fino al terzo turno grazie alle vittorie contro Karol Ku\u010dera e Maks Mirny, per poi venire sconfitto dal connazionale Carlos Moy\u00e1. Dopo questa buona prestazione ha una deludente stagione su terra rossa e viene sconfitto al primo turno del Torneo di Wimbledon dal finlandese Jarkko Nieminen in cinque set e al Master di Cincinnati, dove racimola solo cinque game contro Andy Roddick. Agli US Open viene sconfitto al terzo turno dal thailandese Paradorn Srichaphan dopo avere battuto Tommy Robredo e Davide Sanguinetti. A fine anno \u00e8 a ridosso dei primi cento, esattamente alla 109\u00aa posizione.\n2004.\nIl 2004 \u00e8 l'anno del salto di qualit\u00e0. Dopo una partenza stentata tra marzo e aprile scala oltre cinquanta posizioni del ranking grazie alla prima finale in un International Series raggiunto ad Acapulco, dove perde contro Moy\u00e0, e al primo titolo ATP conquistato a Valencia dove in finale batte Albert Monta\u00f1\u00e9s, a cui si aggiunge il terzo turno al Master di Amburgo. Sull'erba raggiunge i quarti ad Halle e a 's-Hertogenbosch; tornato sulla terra rossa \u00e8 semifinalista a Kitzb\u00fchel (battuto da Gast\u00f3n Gaudio) e a fine anno sul sintetico arriva ai quarti a Stoccolma (dove si aggiudica il torneo di doppio) e al terzo turno del Master di casa a Madrid. A fine anno \u00e8 36\u00ba, 73 posizioni pi\u00f9 in alto rispetto a un anno prima.\n2005.\nIl 2005 procede senza prestazioni particolari fino a marzo. Al Master di Miami batte Roddick (per ritiro) per poi perdere al terzo turno contro Rafael Nadal; due settimane dopo esce ai quarti a Valencia battuto da Albert Costa. Poi raggiunge i quarti a Roma, dove batte Davydenko, Wawrinka e nuovamente Roddick ed esce per mano di Guillermo Coria. Dopo un paio di mesi incolori la situazione migliora a partire dalla fine di luglio, quando migliora la semifinale dell'anno passato raggiungendo la finale a Kitzb\u00fchel (ancora battuto da Gaudio), si ferma ai quarti a New Haven e perde al quarto turno agli US Open con Nieminen. A ottobre infine \u00e8 semifinalista a San Pietroburgo, sconfitto da Thomas Johansson. Il risultato \u00e8 un leggero miglioramento di classifica di quattro posizioni.\n2006.\nAncora una volta i primi risultati di rilievo arrivano a partire dai Master americani di marzo di Miami e Indian Wells, dove viene sconfitto per due volte al terzo turno nuovamente da Roddick, sempre con il solito punteggio di 3-6 4-6.\n\u00c8 semifinalista a Valencia e nei quarti ad Amburgo. Il picco stagionale lo raggiunge a Wimbledon, dove arriva per la seconda volta al quarto turno di uno slam battendo Vince Spadea, Benjamin Becker e la testa di serie numero 3 nonch\u00e9 vicecampione in carica David Nalbandian, prima di arrendersi al ceco Radek \u0160t\u011bp\u00e1nek.\nDopo l'ennesima buona prestazione a Kitzb\u00fchel (semifinale) raccoglie la quinta sconfitta su sette incontri con Roddick al terzo turno degli US Open. L'unico risultato di rilievo prima del termine della stagione sono i quarti di Palermo, dove viene eliminato da Rub\u00e9n Ram\u00edrez Hidalgo. Verdasco si conferma sui propri livelli chiudendo l'anno alla 35\u00aa posizione dopo avere raggiunto la 24\u00aa nel mese di luglio.\n2007.\nDopo una prima parte di stagione deludente raggiunge gli ottavi di finale al Roland Garros, sconfitto da Novak \u0110okovi\u0107, e come l'anno precedente le semifinali a Kitzb\u00fchel. Subito dopo il torneo austriaco vince il challenger di Segovia. Particolarmente positivo a livello ATP si rivela il mese di ottobre. Raggiunge infatti le semifinali a Bangkok, i quarti a Tokyo e la finale a San Pietroburgo.\n2008.\nRaggiunge nuovamente gli ottavi di finale al Roland Garros, perde in finale contro Ivo Karlovi\u0107 sui prati inglesi di Nottingham e a Wimbledon insieme a Mario An\u010di\u0107 d\u00e0 vita a un'epica battaglia negli ottavi di finale, perdendo solo 13-11 al quinto set. Raggiunge quindi le semifinali a B\u00e5stad e subito dopo si impone a Umago, prevalendo in finale su Igor' Andreev con il punteggio di 3-6, 6-4, 7-6. Nella seconda parte della stagione raggiunge le semifinali a New Haven e a San Pietroburgo.\n2009.\nViene sconfitto in finale sul cemento di Brisbane da Radek \u0160t\u011bp\u00e1nek in tre set. Gioca un grande torneo agli Australian Open, dove sconfigge \u0160t\u011bp\u00e1nek, Andy Murray, Jo-Wilfried Tsonga e arriva al quinto set con Rafael Nadal in semifinale, in una lunghissima partita durata 5 ore e 14 minuti, nella quale si trova anche in vantaggio 0-30 nel turno di battuta di Nadal sul 4-4 del quinto set. A questo punto prende due rischi consecutivi con il diritto, il suo colpo migliore, sbagliandoli entrambi. Nadal vince quindi il nono game e chiude il match al decimo, sul servizio di Verdasco che commette anche due doppi falli (uno sul match point di Nadal). Il risultato finale del match \u00e8 6-7(4) 6-4 7-6(2) 6-7(1) 6-4. La grande prestazione degli Australian Open gli permette di entrare nei primi dieci piazzandosi alla nona posizione del ranking ATP.\nSi conferma tra i primi dieci giocatori del mondo raggiungendo i quarti di finale a Indian Wells, al Master di Miami, agli Internazionali BNL d'Italia e al Mutua Madrile\u00f1a Madrid Open. Dopo una parte centrale della stagione al di sotto delle aspettative vince il torneo di New Haven, battendo in finale Sam Querrey per 6-4, 7-6. \u00c8 la prima affermazione del tennista iberico in un torneo giocato sul cemento. Altri risultati della stagione degni di essere menzionati sono i quarti di finale raggiunti agli US Open e la finale di Kuala Lumpur.\n2010.\nNel 2010 non riesce a bissare la semifinale ottenuta l'anno precedente sul cemento degli Australian Open, essendo sconfitto agli ottavi di finale per mano del russo Nikolaj Davydenko. Subito dopo comunque vince il torneo di San Jose battendo in finale Andy Roddick con il punteggio di 3-6, 6-4, 6-4. Raggiunge i quarti di finale (come l'anno precedente) al Master di Miami e una sorprendente finale al torneo di Monte Carlo, dove subisce una pesante sconfitta da parte del connazionale Rafael Nadal. Una settimana dopo conferma il buon momento di forma imponendosi in finale a Barcellona in tre set contro Robin S\u00f6derling. Nel Master 1000 di Roma perde in semifinale con il connazionale David Ferrer; il suo momento di forma sulla terra rossa finir\u00e0 per sua sfortuna proprio in occasione del torneo di casa il (Master 1000 di Madrid) dove sar\u00e0 eliminato al primo turno dall'austriaco J\u00fcrgen Melzer con il punteggio di 7-5 6-3, uscendo dal campo infortunato. A Wimbledon viene eliminato in cinque set da Fabio Fognini.\n2011.\nViene sconfitto al quarto turno agli Australian Open da Tom\u00e1\u0161 Berdych con il punteggio di 6-4 6-2 6-3. Partecipa al BNP Paribas Open di Indian Wells, ma perde al terzo turno contro Sam Querrey. Eliminato al secondo turno anche a Miami e Monte Carlo, rispettivamente da Andujar e Robredo, riesce a raggiungere la finale a Estoril, perdendo nettamente contro Del Potro. Continua a collezionare eliminazioni precoci sia a Madrid che Roma. Partecipa al Roland Garros raggiungendo il terzo turno (sconfitto in tre set da Ljubicic) e a Wimbledon, venendo estromesso dal torneo londinese al secondo turno per mano di Haase. Male anche la tourn\u00e9e nordamericana, dove rimedia un secondo turno a Montr\u00e9al, terzo turno a Cincinnati e US Open, eliminato da Tsonga. Chiude la stagione come n\u00ba24 al mondo, peggiorando sensibilmente la sua classifica ATP.\n2012.\nIl 2012 di Verdasco inizia malissimo per lo spagnolo, che viene eliminato al primo turno agli Australian Open per opera del talento di casa Tomic.\n2013.\nAl Torneo di Wimbledon 2013 raggiunge per la prima volta in carriera i quarti di finale, dove perde contro il futuro vincitore Andy Murray dopo essere stato in vantaggio di due set. Vince in coppia con David Marrero le ATP World Tour Finals 2013 di doppio battendo in finale la coppia numero 1 al mondo Bob Bryan e Mike Bryan.\n2014.\nDopo quattro anni vince nuovamente un torneo ATP, battendo in due set Nicolas Almagro allo U.S. Men's Clay Court Championships 2014.\n2015.\nAl Miami Open 2015 batte in tre set il numero 3 al mondo Rafael Nadal raggiungendo gli ottavi di finale.\n2016.\nVince dopo due anni un torneo ATP battendo in due set Lucas Pouille al BRD N\u0103stase \u021airiac Trophy 2016.\n2017.\nArriva in finale al torneo Dubai Tennis Championship 2018 ma perde con Andy Murray.\n2018.\nAl torneo di Rio 2018 arriva in finale, perdendo con Diego Schwartzman in due set.\n2019.\nRaggiunge gli ottavi di finale a Wimbledon 2019 battendo in tre set Thomas Fabbiano.\n2020.\nInizia il 2020 a Doha, primo torneo della stagione. Sul cemento qatariota raggiunge i quarti di finale battendo prima il connazionale Pablo And\u00fajar in due set nei sedicesimi, superando poi negli ottavi il giovane Filip Krajinovi\u0107 in tre set prima di fermarsi contro il futuro finalista del torneo Corentin Moutet, che lo sconfigge con il risultato di 4-6;6-4;-4-6.\nPartecipa all'Australian Open 2020 battendo al primo turno Evgenij Donskoj in tre set e al secondo turno Nikoloz Basila\u0161vili in tre set, prima di essere eliminato al terzo turno dalla testa di serie numero 7 Alexander Zverev in tre set (2-6,2-6,4-6).\nInanella una serie di sconfitte che lo portano a uscire al primo turno dei tornei di Cordoba (sconfitto in tre set da Taberner); Rio (sconfitto da Pablo Andujar) e nelle qualificazioni degli Internazionali d'Italia.\n2021.\nNel 2021, agli US Open Verdasco deve per la prima volta dal 2003 disputare le qualificazioni di uno Slam. Dopo avere battuto in tre set l'argentino Facundo Mena, viene sconfitto in rimonta dal turco Cem Ilkel al secondo turno delle qualificazioni."}
{"id": "1890483", "revid": "125177550", "url": "https://it.wikipedia.org/wiki?curid=1890483", "title": "Callitrichinae", "text": "Callitrichinae o Hapalinae (Gray, 1821) \u00e8 una sottofamiglia di Cebidi, a loro volta una delle quattro famiglie di scimmie platirrine attualmente accettate dagli zoologi.\nA questa sottofamiglia vengono ascritte tutte le specie di uistit\u00ec, tamarini e scimmie leonine: si tratta di animali di piccola taglia (a questa sottofamiglia sono ascritte tutte le specie di scimmie propriamente dette pi\u00f9 piccole del mondo), di abitudini arboree e dalla dieta insettivora, anche se spesso molte specie integrano la dieta con resina e linfa. In particolare \"Callithrix jacchus\" e \"Callithrix pygmaea\" sono considerabili resinivori obbligati.\nBiologia.\nVivono in gruppetti familiari comprendenti 5-6 individui che si nutrono e si muovono in un territorio ben definito e difeso. I primi studi sul campo, supportati da ricerche su esemplari in cattivit\u00e0, portarono gli studiosi a credere che i gruppi comprendessero invariabilmente una coppia dominante coi propri cuccioli di vari parti che rimanevano coi genitori: altri studi in natura, effettuati su \"Saguinus fuscicollis\", hanno invece dimostrato che nei gruppi possono essere presenti pi\u00f9 maschi, che possono tutti accoppiarsi con la femmina ed in ogni caso contribuiscono in egual misura alla cura dei cuccioli. Si pensa che questo sistema tendente alla poliandria sia tipico di tutta la sottofamiglia, ma mancano tuttavia ulteriori studi che lo confermino.\nSono, fra i primati, gli unici che si riproducono dando alla luce perlopi\u00f9 gemelli (nell'80% dei casi): i cuccioli vengono curati principalmente dal maschio, che li consegna alla femmina solo per la poppata. I primi istituti che riuscirono a riprodurre con successo questi animali, non sapendo di questo particolare comportamento, separarono quella che credevano la femmina (ossia l'esemplare che portava i cuccioli) da quello ritenuto il maschio, temendo che potesse fare del male ai piccoli, che inevitabilmente morirono d'inedia, non potendo essere allattati.\nEvoluzione.\nA causa delle piccole dimensioni e delle interazioni sociali piuttosto semplici, sono da sempre stati considerati una linea primitiva di scimmie del Nuovo Mondo, dalla quale hanno in seguito avuto origine le altre famiglie: . Ancora, i callitricidi potrebbero essere un esempio di nanismo insulare, in quanto la maggior parte delle specie si trova in areali ristretti, limitati da barriere fisiche come fiumi o catene montuose.\nTassonomia.\nFino a poco tempo fa, questi animali erano raggruppati nella famiglia a s\u00e9 stante dei Callitricidi o Apalidi (Callithricidae), nella quale era compresa anche la sottofamiglia Callicebinae (attualmente sottofamiglia dei Pitecidi).\nTale classificazione, sebbene inesatta, pu\u00f2 essere ancora trovata nella maggior parte dei libri di tassonomia, anche piuttosto recenti.\nLa sottofamiglia comprende 4 generi e 43 specie:\nFamiglia Cebidae"}
{"id": "1890484", "revid": "322321", "url": "https://it.wikipedia.org/wiki?curid=1890484", "title": "San Donaci", "text": "San D\u00f2naci \u00e8 un comune italiano di abitanti della provincia di Brindisi in Puglia.\n\u00c8 situato nel Salento lungo la direttrice fra Lecce e Taranto. \u00c8 uno pseudoagiotoponimo; una attendibile etimologia proposta di recente lo riconduce a \"dominicus,\" da cui \"donicus e\" quindi \"donaci,\" da intendere come '(casale o villa annessa a un) terreno dominicato, cio\u00e8 non dato in feudo'.\nStoria.\nCi sono stati ritrovamenti di oggetti preistorici nella grotta in contrada Mariana (alcuni vasi e rudimentali armi litiche).\nResti romani emersi in contrada \"Cuciulina\" (una piccola necropoli di 4 tombe ed alcune epigrafi), in contrada Palazzo (resti di una villa prediaria) e in contrada Mea (villa rustica) fanno pensare ad una presenza sporadica dell'uomo in et\u00e0 preclassica e poi romana, probabilmente popolazioni messapiche poi colonnizzate dai tarantini e infine inglobate nella Regio II Apulia et Calabria dall'Impero romano.\nLe prime tracce di un insediamento consistente risalgono al X secolo, quando il territorio del Salento era sotto il dominio dell'Impero bizantino. Molti ritengono che San Donaci sia stata originariamente un casale della Foresta oritana, prima di essere data in feudo dai conti di Conversano all'Arcivescovo di Brindisi, Baiardo, nel XII secolo. Tale rimase fino alla fine del XVIII secolo, quando Ferdinando IV di Borbone la assegn\u00f2 insieme al feudo di San Pancrazio ad un governatore regio.\nLa feudalit\u00e0 arcivescovile su San Donaci sub\u00ec una interruzione formale e non sostanziale, nel 1461, allorch\u00e9 Ferdinando d'Aragona assegn\u00f2 a Giorgio Castriota Scanderbeg parecchi feudi in Puglia, tra cui San Donaci, in compenso dell'aiuto nella guerra contro Giovanni II di Lorena. Ma lo Scanderbeg e la colonia albanese che aveva preso possesso di San Donaci preferirono lasciare il feudo all'arcivescovo di Brindisi.\nIl nome del paese, secondo una spericolata ipotesi di Giacomo Arditi, sarebbe un'abbreviazione di \"Donatoci\", participio passato del verbo \"donare\". Ma pi\u00f9 probabilmente esso potrebbe fare riferimento a un santo particolarmente venerato nel Medioevo nel Salento, san Dana, chiamato anche san Danatte e san Danax (D\u00e0nace). Una valenza storico -economica avrebbe invece la proposta etimologica pubblicata di recente sulla rivista linguistica RIOn: 'donaci' deriva dal latino 'dominicum', diventato 'donicum' e quindi 'donaci'. L'espressione iniziale doveva essere all'incirca '(casale) del terreno di propriet\u00e0', cio\u00e8 non concesso in feudo; il proprietario era probabilmente un ente ecclesiastico e questo fatto avrebbe generato l'aggettivo 'santo'.\nMonumenti e luoghi d'interesse.\nLa struttura architettonica di carattere storico pi\u00f9 rilevante \u00e8 il Castello, o Palazzo arcivescovile dell'arcidiocesi di Brindisi di cui il borgo di San Donaci costituiva parte del Feudo.\nLa Chiesa Matrice di Santa Maria Assunta \u00e8 un esempio di attardato neoclassicismo architettonico. Costruita nel 1899 su una precedente chiesa, mostra sulla piazza la facciata elegante e sobria, con l'alto campanile visibile da ogni parte. All'interno l'altare in pietra dedicato all'Addolorata.\nNella chiesetta di Santa Maria delle Grazie, ora cappella del cimitero (a 300 metri dall'abitato), \u00e8 conservata la venerata immagine ad affresco di una \"Madonna col Bambino (Madonna delle Grazie)\" del XV secolo, certamente ridipinta successivamente.\nIn contrada \"Monticello\" (sulla strada per Mesagne) \u00e8 presente il rudere abbandonato del Tempietto di San Miserino, considerato il luogo di culto paleocristiano tra i pi\u00f9 antichi dell'intera regione (VI-VIII secolo). \u00c8 un edificio di grande interesse architettonico per la sua pianta centrale a forma ottagonale con copertura a cupola, che richiama la tradizione costruttiva romana. Per secoli abbandonato e quasi distrutto, \u00e8 stato solo in piccola parte ripristinato; mostra ancora la tipica copertura a cupola (in \"opus cementicium\") che poggia su otto pilastri e capitelli in stucco decorati con foglie d'acanto. L'interno \u00e8 a circa 2 metri sotto il piano di campagna con quattro piccole absidi contrapposte; sulle pareti rimangono tracce di intonaco rosso, ma sono del tutto scomparsi gli affreschi di epoca bizantina e le decorazioni in stucco, mentre il pavimento conserva ancora parti del mosaico bicromo, probabilmente di epoca romana. Si accede da un pronao affiancato da due piccoli ambienti in buona parte demoliti. Probabilmente nato, in et\u00e0 romana, come tempio pagano (o ninfeo), fu successivamente utilizzato come battistero dai primi cristiani. Il monumento \u00e8 a circa 100 metri a sud del \"Limitone dei greci\", un antico muro di divisione tra la zona bizantina (a sud) e quella Longobarda (a nord).\nIl paesaggio circostante \u00e8 contornato dal parco naturale Li Paduli e l\u2019agro di San D\u00f2naci si caratterizza per la presenza di una cospicua falda acquifera sotterranea, fondamentale per la fertilit\u00e0 del terreno. Il paese , infatti, \u00e8 un importante coacervo di viticoltura. L\u2019elemento essenziale dell\u2019economia \u00e8 l\u2019agricoltura (vino, olio extravergine d\u2019oliva, cereali, frutta e ortaggi. La zona delle Paludi, un tempo sede di un insediamento rupestre di monaci di san Basilio, \u00e8 oggi in parte coltivata; \u00e8 luogo di passaggio di uccelli migratori. In progetto il ripristino dell'area naturalistica e la realizzazione di un parco protetto. Le paludi un\u2019area naturale sterrata con molte buche che si allagano durante il periodo delle precipitazioni. La zona \u00e8 stata bonificata nel 1922 ed oggi viene assistita durante le forti precipitazioni all\u2019impaludamento della zona.\nGli acquitrini che si formano nell\u2019area delle paludi sono importanti, dal punto di vista ecologico, perch\u00e9 creano il giusto ecosistema. Le paludi possono essere sia d'acqua dolce che salata, nel caso delle paludi sandonacesi, dolce, estendendosi lungo le sponde di fiumi e laghi o delle coste marine.\nLa vegetazione tipica delle paludi presenta canne, giunchi e alberi in grado di sopravvivere con un suolo intriso d'acqua. Molti uccelli acquatici vivono nelle aree paludose, oltre a topi muschiati, rane e insetti.\nNelle paludi di acqua salmastra, d'inverno, si fermano oche, anatre \u00a0delle nevi e aironi. \nAttivit\u00e0 economiche.\nLa componente essenziale dell'economia sandonacese \u00e8 l'agricoltura (vino, olio, cereali, frutta, bambagia); piuttosto diffusi l'allevamento degli ovini, gli stabilimenti vinicoli, i frantoi e gli stabilimenti per la lavorazione dei fichi secchi.\nSan Donaci \u00e8 un importante centro di viticoltura.\nSociet\u00e0.\nEtnie e minoranze straniere.\nAl 31 dicembre 2014 nel territorio comunale si registrava la presenza di 98 stranieri residenti (37 maschi e 61 femmine) pari circa all'1,44% della popolazione totale residente. La pi\u00f9 grande comunit\u00e0 \u00e8 di gran lunga quella marocchina.\nSi riportano le nazionalit\u00e0 pi\u00f9 rappresentate:\nEconomia.\nL'economia \u00e8 basata in maniera quasi totale sull'agricoltura caratterizzata da olivicoltura (principalmente piante giovani) e viticoltura, sono presenti diverse aziende vinicole e centri di assistenza fiscale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1890485", "revid": "122315", "url": "https://it.wikipedia.org/wiki?curid=1890485", "title": "Callitrichidae", "text": ""}
{"id": "1890488", "revid": "729019", "url": "https://it.wikipedia.org/wiki?curid=1890488", "title": "S-Bahn di Hannover", "text": "La S-Bahn di Hannover () \u00e8 un sistema di trasporto ferroviario suburbano gestito dalla Deutsche Bahn. La S5 \u00e8 in funzione 24/7 dalla stazione centrale all'aeroporto."}
{"id": "1890489", "revid": "122315", "url": "https://it.wikipedia.org/wiki?curid=1890489", "title": "Hapalidae", "text": ""}
{"id": "1890490", "revid": "122315", "url": "https://it.wikipedia.org/wiki?curid=1890490", "title": "Apalidi", "text": ""}
{"id": "1890491", "revid": "122315", "url": "https://it.wikipedia.org/wiki?curid=1890491", "title": "Hapalinae", "text": ""}
{"id": "1890493", "revid": "436907", "url": "https://it.wikipedia.org/wiki?curid=1890493", "title": "In My Head", "text": ""}
{"id": "1890504", "revid": "17708422", "url": "https://it.wikipedia.org/wiki?curid=1890504", "title": "Y\u016bsuf Sh\u0101h\u012bn", "text": ""}
{"id": "1890506", "revid": "123458929", "url": "https://it.wikipedia.org/wiki?curid=1890506", "title": "Il Kybalion", "text": "Il Kybalion \u00e8 un libro pubblicato per la prima volta nel 1908 che dichiara di essere una summa degli insegnamenti ermetici. I suoi autori hanno scelto di rimanere anonimi dietro lo pseudonimo de \"I tre iniziati\".\nDescrizione dell'opera.\n\"Il Kybalion\" apparve per la prima volta nel dicembre del 1908 e il suo contenuto \u00e8 quindi oggi di pubblico dominio. Il libro afferma di essere basato sugli antichi insegnamenti dell'ermetismo tuttavia molte delle idee che presenta sono in realt\u00e0 concetti moderni sviluppatesi in seno alla corrente di pensiero del New Thought.\nL'argomento centrale dell'opera \u00e8 la \"trasmutazione mentale\" (descritta anche come \"alchimia mentale\", \"arte della chimica mentale\", \"arte della polarizzazione\" e \"psicologia mistica\") ovvero l'arte di modificare e trasformare i propri stati mentali cos\u00ec come quelli degli altri.\nI sette principi.\nCiascuno dei sette capitoli del volume \u00e8 dedicato a un principio, o assioma:\nPrincipio del mentalismo: ovvero \"tutto \u00e8 mente\".\nPrincipio di corrispondenza: c'\u00e8 sempre una corrispondenza tra i fenomeni dei vari piani di esistenza (piano fisico, piano mentale, piano spirituale), in ossequio al principio \"come in alto cos\u00ec in basso\".\nPrincipio di vibrazione: niente \u00e8 fermo, tutto \u00e8 in movimento e in vibrazione. Le differenze tra la materia, l'energia, la mente e lo spirito sono riconducibili a differenze vibrazionali: pi\u00f9 alto \u00e8 il livello evolutivo, pi\u00f9 alta \u00e8 la frequenza vibrazionale. Il Tutto (l'Assoluto, la Mente Suprema) ha un livello vibrazionale infinitamente alto. L'arte della trasmutazione mentale consiste appunto nell'arte di modificare lo stato vibrazionale, risultato raggiungibile attraverso uno sforzo di volont\u00e0.\nPrincipio di polarit\u00e0: tutto \u00e8 duale, tutto ha due poli, ogni cosa ha il suo opposto. Ogni cosa \"\u00e8\" e \"non \u00e8\" allo stesso tempo, ogni verit\u00e0 non \u00e8 che una mezza verit\u00e0 e al contempo una mezza falsit\u00e0. Gli opposti condividono la stessa natura in gradi diversi, gli estremi si toccano, tutti i paradossi possono essere riconciliati.\nPrincipio di ritmo: in ogni cosa c'\u00e8 un movimento simile a quello di un pendolo. Questo principio spiega come vi sia un ritmo in ogni coppia di opposti, o poli, ed \u00e8 quindi strettamente collegato al Principio di polarit\u00e0.\nPrincipio di causa ed effetto: c'\u00e8 una causa per ogni effetto e un effetto per ogni causa. Il caso non esiste: \"il caso\" \u00e8 solo il nome che si d\u00e0 a cause non identificate o percepibili.\nPrincipio di genere: ogni cosa ha un genere, maschile o femminile. Questo concetto non ha a che fare con il genere sessuale. Il genere mentale \u00e8 infatti slegato e indipendente dal genere fisico, o sessuale, di una persona. Il genere maschile \u00e8 attivo, proiettato verso l'esterno, e la sua parola chiave \u00e8 \"Volont\u00e0\". Il genere femminile \u00e8 ricettivo, crea nuovi pensieri e idee, e la sua parola chiave \u00e8 \"Immaginazione\". Tra i due generi deve esserci equilibrio: il maschile infatti, se non \u00e8 bilanciato dal femminile, agisce indiscriminatamente tendendo al caos, cos\u00ec come il femminile, se non bilanciato dal maschile, tende viceversa alla stagnazione. Il maschile e il femminile insieme portano a un'azione ragionata, la quale conduce al successo.\nL'autore.\nMolte ipotesi sono state fatte circa l'identit\u00e0 di chi si sia celato dietro lo pseudonimo \"I tre iniziati\".\nL'ipotesi pi\u00f9 comune e accettata \u00e8 che l'autore sia William Walker Atkinson, da solo o in collaborazione con altri. Atkinson infatti era noto per la sua abitudine di utilizzare molti pseudonimi a seconda del tipo di pubblico cui si rivolgeva ciascuna sua opera ed era anche il proprietario della \"Yogi Publication Society of Chicago\", la casa editrice che pubblic\u00f2 \"Il Kybalion\".\nUn'ipotesi abbastanza diffusa \u00e8 che Atkinson abbia scritto il libro assieme a Paul Foster Case e Michael Whitty. Sulla base di tale ipotesi si \u00e8 discusso a lungo sull'appartenenza di Case alla massoneria, considerando il fatto che la Yogi Publication Society dava come indirizzo il \"Masonic Temple\" di Chicago. Tuttavia il Masonic Temple di Chicago non era che il primo grattacielo della citt\u00e0, il quale ospitava dozzine di negozi e piccole attivit\u00e0 che non avevano nulla a che fare con la massoneria ed era cos\u00ec chiamato solo perch\u00e9 la sua costruzione era stata principalmente finanziata dalla loggia massonica che si riuniva agli ultimi piani.\nAltri nomi proposti come coautori del \"Kybalion\" sono quelli di Harriet Case (l'allora moglie di Paul Foster Case), Ann Davies (che succedette a Paul Foster Case nel ruolo di capo del B.O.T.A), Mabel Collins (un'importante scrittrice di Teosofia), Claude Bragdon (architetto, scrittore di Teosofia e di \"geometria mistica\") e Claude Alexander (prestigiatore, mentalista, praticante della cristallomanzia e sostenitore delle idee del New Thought). Tuttavia, considerando anche la produzione estremamente prolifica di Atkinson sotto almeno una dozzina di pseudonimi diversi, rimane non dimostrato il fatto che abbia effettivamente cercato la collaborazione di terzi per quest'opera.\nInfluenze sul \"Kybalion\".\nVengono citati nel testo gli scritti del filosofo Herbert Spencer, nei quali si vede trasparire la comprensione dei principi ermetici. Spencer viene salutato come la reincarnazione del filosofo greco Eraclito (V secolo a.C.) il quale \u00e8 a sua volta visto come la reincarnazione di un pi\u00f9 antico filosofo egiziano denominato Ermete Trismegisto.\nOpere derivate dal \"Kybalion\".\nIl libro di Doreen Virtue \"Divine Magic: The Seven Sacred Secrets of Manifestations\" \u00e8 sostanzialmente una versione contemporanea del \"Kybalion\" accompagnata da un cd di meditazione guidata.\nLa Virtue sostiene come attraverso l'applicazione dei principi esposti nell'antico manuale sia possibile controllare il proprio umore, rilasciare le negativit\u00e0, manifestare l'abbondanza e attirare nuove opportunit\u00e0.\nUn'opera in lingua inglese derivata dal \"Kybalion\", \"Summum: Sealed, Except to the Open Mind\", \u00e8 nata in seno a un'organizzazione esoterica chiamata \"Summum\" la quale, ritenendo il \"Kybalion\" antiquato e incompleto, ha riscritto il testo incorporandovi il grande Principio della Creazione, che, secondo questa organizzazione, sta alla base della stessa esistenza del Tutto e costituisce la fonte da cui gli altri sette principi hanno origine."}
{"id": "1890507", "revid": "1305772", "url": "https://it.wikipedia.org/wiki?curid=1890507", "title": "Damaged", "text": "Damaged (\"danneggiato\" in lingua inglese) pu\u00f2 riferirsi a:"}
{"id": "1890510", "revid": "1718925", "url": "https://it.wikipedia.org/wiki?curid=1890510", "title": "Sometimes You Can't Make It on Your Own", "text": "Sometimes You Can't Make It on Your Own \u00e8 un brano musicale del gruppo irlandese degli U2, ed il terzo singolo ad essere estratto dal loro album del 2004 \"How to Dismantle an Atomic Bomb\". Originalmente intitolato \"Tough\" e dedicato da Bono al padre Bob Hewson scomparso nel 2001, il brano \u00e8 stato pubblicato nel Regno Unito l'11 febbraio 2005, ed ha debuttato alla prima posizione della classifica inglese. La canzone ha vinto un Grammy Award come \"Migliore performance rock di un gruppo\" e per la \"Canzone dell'anno\" nel 2006.\nIl video.\nIl video musicale del brano \u00e8 stato diretto da Phil Joanou (che gi\u00e0 aveva collaborato con gli U2 per il film \"Rattle and Hum\" ed il video di \"If God Will Send His Angels\") e prodotto da Ned O'Hanlon. Girato interamente a Dublino, nelle prime immagini mostra Bono ripercorrere Cedarwood Road, la strada dove da bambino abitava con la famiglia, per poi arrivare al Gaiety Theatre dove l'attendono gli altri componenti. La scena girata all'interno del teatro dublinese \u00e8 un ulteriore omaggio al padre, grande appassionato di Opera. La prima trasmissione \u00e8 avvenuta nella settimana del 21 febbraio 2005.\nTracce.\nCD1.\n\"Sometimes You Can't Make it On Your Own\" \u00e8 scritta da Bono, \"Fast Cars\" \u00e8 scritta da Bono e The Edge."}
{"id": "1890511", "revid": "287204", "url": "https://it.wikipedia.org/wiki?curid=1890511", "title": "Daniel Gyurta", "text": ""}
{"id": "1890521", "revid": "287204", "url": "https://it.wikipedia.org/wiki?curid=1890521", "title": "Perenelle Flamel", "text": "Biografia.\nPerenelle, vedova di due precedenti mariti e di agiata fortuna, spos\u00f2 Nicolas in et\u00e0 alquanto avanzata nel 1368. I coniugi si dimostrarono caritatevoli e filantropi, finanziando la costruzione di chiese e ospedali, ma non ebbero figli. Mor\u00ec un paio di decenni prima del marito nel 1397, lasciandogli una discreta fortuna che la sorella e il cognato contestarono in tribunale.\nLa fama di alchimista e anche strega per cui \u00e8 nota \u00e8 assai postuma, trovando origine in uno scritto apocrifo del 1612 attribuito al marito, nella cui introduzione la sua figura spicca per importanza.\nA Parigi le \u00e8 stata dedicata una viuzza, \"rue Pernelle\", che interseca quella dedicata al marito nei pressi del Museo del Louvre.\nPerenelle nella cultura di massa.\nLa leggenda la vuole resa immortale dai poteri alchemici e come tale compare in opere di fantasia, quali la serie di romanzi \"I segreti di Nicholas Flamel, l'immortale\" e il primo libro della serie di Harry Potter, ovvero \"Harry Potter e la pietra filosofale\"."}
{"id": "1890524", "revid": "1956924", "url": "https://it.wikipedia.org/wiki?curid=1890524", "title": "Prezzemolo (Gardaland)", "text": ""}
{"id": "1890526", "revid": "174925", "url": "https://it.wikipedia.org/wiki?curid=1890526", "title": "Ideologo", "text": "Per ideologo s'intende la persona, o il gruppo di persone, che - solo occasionalmente coincidente con il capo politico o organizzativo - con le proprie elaborazioni culturali e dottrinarie contribuisce in maniera determinante a fornire le basi teoriche e programmatiche di un'associazione come, per antonomasia, un partito politico.\nA dispetto della logica, talvolta la codificazione ideologica pu\u00f2 avvenire \"a posteriori\" rispetto alla nascita di un movimento e coincide, quasi sempre, con la sua trasformazione in vero e proprio partito.\n\u00c8 detto altres\u00ec ideologo il principale esponente - in senso cronologico o qualitativo - di un'ideologia anche non politica o di una filosofia ovvero di un genere artistico o letterario, anche quando essi non diano luogo ad una vera e propria organizzazione.\nStoria.\nItalia.\nPrimo Novecento.\nNella politica italiana, tra le figure storiche di ideologi vi \u00e8, ad esempio, Giovanni Gentile.\nCon il \"Manifesto degli intellettuali del fascismo\", egli cerc\u00f2 di giustificare - di fronte alla cultura liberale allora dominante - le pi\u00f9 controverse azioni del primo fascismo, dando al PNF una prima base ideologica, pi\u00f9 volte riformulata nei due decenni seguenti.\nBenedetto Croce, con il complesso della sua attivit\u00e0 pubblicistica e politica, pu\u00f2 essere considerato come il principale ideologo del liberalismo novecentesco italiano e del partito, il PLI, che nel 1943 da questa ideologia prender\u00e0 il nome.\nSecondo Novecento.\nGianfranco Miglio, politologo che ha sempre sostenuto ipotesi di trasformazione dello Stato italiano in senso federale o, addirittura, confederale, \u00e8 stato a lungo accreditato come ideologo della Lega Nord.\nDomenico Fisichella fu il primo, prima ancora di impegnarsi in politica, a chiedere al Movimento Sociale Italiano - Destra Nazionale d'impegnarsi in un\"'alleanza nazionale\" che, abbandonati i residui connotati neofascisti, avrebbe riunito i cattolici moderati, i liberali non progressisti ed i conservatori non reazionari. \u00c8 stato, quindi, considerato l'ideologo della prima fase di Alleanza Nazionale, insieme con Gennaro Malgieri, autore delle tesi di Fiuggi."}
{"id": "1890531", "revid": "299089", "url": "https://it.wikipedia.org/wiki?curid=1890531", "title": "The Spire", "text": "The Spire (la Guglia), chiamato anche Monumento della Luce, (in lingua irlandese An T\u00far Solais), \u00e8 una torre di acciaio situata in O'Connell Street a Dublino, alta 120 metri. \nDescrizione.\nFu costruita a partire dal 18 dicembre 2002, su progetto della Ian Ritchie Architects, tuttavia i lavori ebbero un rallentamento a causa di problemi normativi legati al permesso di costruzione. \u00c8 composta da un totale di 6 sezioni di 20 metri ciascuna che furono installati il 21 Gennaio 2003. Ha la forma di un cono allungato dal diametro di 3 metri alla base, che diminuisce fino a 15 centimetri alla sommit\u00e0. Il motivo che si trova alla base dello Spire \u00e8 basato su un campione di una roccia e sulla doppia elica del DNA. Oltre a far parte di un progetto di rivalutazione urbanistica della citt\u00e0 voluto nel 1999, rappresenta anche la lotta per l'indipendenza dell'Irlanda tra irlandesi e inglesi. Prende vari nomi, come \"The monument of Light\" (monumento della luce), e i dublinesi l'hanno soprannominata in vari modi, come \"The Spike (Lo Spuntone)\". Fino al 1966, nel luogo in cui oggi possiamo ammirare il possente edificio \"the Spire\", era collocata la Nelson's Pillar, cio\u00e8 una colonna raffigurante l'omonimo ammiraglio inglese che, per\u00f2, fu poi distrutta da una bomba collocata da un membro dell'IRA.\nContesto.\nIl monumento di Anna Livia venne installato per le celebrazioni del millennio di Dublino nel 1988. Negli anni '90 sono stati progettati dei piani per migliorare il paesaggio urbano. Il numero di alberi della zona, che aveva viste e monumenti eccessivamente coperti e oscurati, venne ridotto drasticamente. Le statue vennero pulite e in alcuni casi anche trasferite. I proprietari dei negozi dovettero sostituire la segnaletica in plastica e le facciate con disegni pi\u00f9 accattivanti. Il traffico venne reindirizzato e il numero di corsie fu ridotto per rendere la zona pi\u00f9 attraente per i pedoni. Il fulcro di questa rigenerazione doveva essere un monumento sostitutivo per la Nelson's Pillar, distrutta da una bomba. Lo Spire fu scelto tra un gran numero di progetti in una competizione internazionale presieduta dal Lord Mayor di Dublino, Joe Doyle. Il monumento di Anna Livia venne spostato per far posto alla Guglia nel 2001.\nAll'inizio The Spire incontr\u00f2 qualche opposizione. I sostenitori la confrontano con altre strutture urbane inizialmente impopolari come la Torre Eiffel, mentre i detrattori si lamentano del fatto che la Guglia ha poca connessione architettonica o culturale con la citt\u00e0.\nPremi.\nIl monumento ha vinto i seguenti premi:"}
{"id": "1890536", "revid": "267975", "url": "https://it.wikipedia.org/wiki?curid=1890536", "title": "Dionigi Buzy", "text": "Biografia.\nDionigi Buzy nasce a B\u00e9n\u00e9jacq, nel dipartimento dei Pirenei Atlantici il 22 marzo 1883; dopo gli studi di filosofia e teologia nel seminario della congregazione a Betlemme \u00e8 ordinato sacerdote il 24 agosto 1906; a Roma prosegue i suoi studi ed ottiene i dottorati in filosofia, in teologia e, nel 1911, in Sacra Scrittura.\nLa sua vita si svolge quasi interamente a Betlemme dal 1908 al 1935, superiore del seminario della Congregazione dei padri di B\u00e9tharram.\nEletto superiore generale dell'Istituto nel 1935 mantiene questo incarico per due mandati fino al 1958, guidando la congregazione durante la Seconda guerra mondiale e dando nuovo impulso alle realt\u00e0 locali: fu suo merito l'aver istituito i seminari nazionali (in Argentina, in Inghilterra, in Italia, in Brasile), l'aver promosso la suddivisione della congregazione in provincie, l'aver aperto le porte all'attivit\u00e0 missionaria in Thailandia e nel Nordafrica.\nTerminato il suo incarico, si ritira a Betlemme, ove continua i suoi studi biblici ed esegetici, e nello stesso tempo \u00e8 incaricato della cappellania del Carmelo di Betlemme. Muore il 21 maggio 1965.\nL'attivit\u00e0 letteraria.\nProlifica \u00e8 stata la sua attivit\u00e0 di scrittore spirituale e di esegeta. Tra i suoi maggiori scritti ricordiamo:"}
{"id": "1890538", "revid": "1934238", "url": "https://it.wikipedia.org/wiki?curid=1890538", "title": "Naja mossambica", "text": "Il cobra sputatore del Mozambico (Naja mossambica) \u00e8 un serpente della famiglia degli elapidi, ordine degli Squamati, di dimensioni medie, la cui lunghezza massima va da 1.2 a 1.7 m.\nDescrizione.\nIl colore della pelle di questo cobra pu\u00f2 variare dal marrone al nero. Di solito sono lunghi 1 m, ma esistono esemplari che raggiungono 1,7 m.\nBiologia.\nAlimentazione.\nLa dieta di questo cobra \u00e8 molto variabile, si ciba soprattutto di anfibi, altri serpenti, uccelli, uova e piccoli roditori.\nRiproduzione.\nIl cobra depone dalle 10 alle 20 uova della misura di 230\u2013250\u00a0mm.\nDistribuzione.\nProviene dall'Africa, in particolare da Somalia e centro-sud."}
{"id": "1890539", "revid": "2180194", "url": "https://it.wikipedia.org/wiki?curid=1890539", "title": "Libert\u00e0 economica", "text": "La libert\u00e0 economica \u00e8 la libert\u00e0 di produrre, scambiare e consumare ogni prodotto o servizio richiesto, senza l'uso della forza e della coercizione, e senza l'intervento dello Stato. La libert\u00e0 economica \u00e8 la base necessaria per un sistema liberale e liberista, e vede nelle sue fondamenta diritti fondamentali come quelli alla propriet\u00e0 privata e all'iniziativa privata.\nNormativa.\nLa libert\u00e0 economica \u00e8 tutelata dall'articolo 16 della Carta di Nizza.\nIl Trattato di Maastricht afferma che l'economia europea deve essere un'economia di mercato aperta e in libera concorrenza (art. 4 del Trattato istitutivo, nel testo modificato dal Titolo II, art. G, del Trattato di Maastricht): \u00abL'azione degli Stati membri e della Comunit\u00e0 deve essere improntata ad una politica economica ondotta conformemente al principio di un'economia di mercato aperta e in libera concorrenza\u00bb. Un'economia di mercato aperta presuppone la libera circolazione di merci, persone, idee e capitali, sancito nel Trattato di Schengen, e la libert\u00e0 di stabilimento dei cittadini all'interno dell'Unione Europea.\nCi\u00f2 contrasta con le Costituzioni di alcuni Stati membri, come la Germania che adotta un'economia sociale di mercato, oppure dell'Italia (art. 41) che in modo analogo afferma che l'economia deve essere indirizzata a fini sociali, e che tale funzione di indirizzo debba essere svolta dallo Stato (interventismo). Il diritto dell'Unione ammette che il ruolo dello Stato nei confronti dei soggetti economici non si limiti a quello di garante della libera concorrenza (tramite il diritto antitrust), ma abbia potere dispositivo in merito ai servizi essenziali e alle questioni di sicurezza.\nIndice della libert\u00e0 economica.\nIl metro di valutazione del grado di libert\u00e0 economica di ogni singolo paese pi\u00f9 utilizzato \u00e8 l'indice della libert\u00e0 economica, pubblicato annualmente.\nSia questa classifica che quella del Fraser Institute, denominata della libert\u00e0 economica del mondo, mostrano la tendenza dei Paesi classificati come pi\u00f9 liberi economicamente ad avere redditi pro capite pi\u00f9 elevati, una felicit\u00e0 media maggiore, un reddito pi\u00f9 elevato del 10% della popolazione pi\u00f9 povera, una maggiore aspettativa di vita, una maggiore alfabetizzazione, una minore mortalit\u00e0 infantile, un maggiore accesso alle fonti d'acqua e una minore corruzione.\nMembri della Banca Mondiale hanno utilizzato l'Indice di libert\u00e0 economica per stabilire il clima pi\u00f9 o meno a favore di investimenti nei vari Paesi del mondo.\nNonostante ci\u00f2, sono state rivolte diverse critiche a queste classifiche, soprattutto riguardo ai criteri utilizzati e sulla relazione tra libert\u00e0 economica e crescita economica.\nSui 180 Paesi contemplati dall'indice del 2020 pubblicato da The Wall Street Journal e Heritage Foundation, l'Italia risulta al 74\u00ba posto, risultando uno dei Paesi meno liberi economicamente d'Europa (37\u00b0 su 45 Stati europei e terzultima tra i Paesi UE)."}
{"id": "1890545", "revid": "61051", "url": "https://it.wikipedia.org/wiki?curid=1890545", "title": "1.FFC Francoforte", "text": ""}
{"id": "1890547", "revid": "61051", "url": "https://it.wikipedia.org/wiki?curid=1890547", "title": "1. FFC Francoforte", "text": ""}
{"id": "1890548", "revid": "1431409", "url": "https://it.wikipedia.org/wiki?curid=1890548", "title": "Graham Greene (attore)", "text": "Biografia.\nGraham Greene nasce a Brantford, nella riserva delle sei nazioni il 22 giugno 1952. \u00c8 un Oneida, ossia un nativo americano delle Prime nazioni. La Oneida Indian Nation infatti \u00e8 una delle cinque nazioni della Confederazione irochese, che geograficamente si colloca nell'area centro-superiore allo Stato di New York. Secondo di sei figli, Greene \u00e8 nato nel Ohsweken, nella Six Nations of the Grand River First Nation (riserva indiana a sud-est di Bantford, Ontario) dalla madre Lillian e dal padre John Greene. Suo padre era un autista di ambulanza e addetto alla manutenzione. Greene si diploma al Centro per Indigeni al Teatro Nativo del teatro scuola nel 1974 e comincia a recitare in teatro a Toronto e successivamente in Inghilterra.\nAll'et\u00e0 di 16 anni si trasferisce con la famiglia a Rochester, New York. Due anni pi\u00f9 tardi frequenta un corso di saldatura al George Brown College di Toronto, per poi andare a lavorare in una fabbrica di Hamilton, a costruire carrozze ferroviarie. Il primo approccio col mondo dello spettacolo avviene quando da ragazzo diventa il tecnico audio per gruppi rock, lavorando per uno studio di registrazione in Ancaster, Ontario. Oltre a questo impiego, negli anni successivi lavora anche come giardiniere, operaio, falegname e barman.\nIl debutto televisivo avviene nel 1979, con la partecipazione ad un episodio della serie Tv \"The great detective\" e nel 1983 debutta sul grande schermo con \"Running Brave\". Nel 1984, Greene prende parte a \"Revolution\", un film sulla Guerra d'indipendenza americana che fu girato in Inghilterra e che vedeva protagonista, tra gli altri, l'attore Al Pacino. Alla morte del padre, avvenuta nel 1984, la sua carriera di attore ha un arresto e, per poter guadagnare qualcosa, fino al 1988 egli si sposta per il paese vendendo magliette dipinte a mano. Nel 1989 partecipa al film \"Oltre la riserva\", interpretando Jimmy, un Lakota veterano del Vietnam, ma l'ingresso definitivo nell'olimpo di Hollywood avviene l'anno successivo.\nNel 1990, la produzione del film \"Balla coi lupi\" lo ingaggia per interpretare il ruolo di Uccello Scalciante, lo sciamano dei Lakota nella trib\u00f9 Sioux in cui si imbatte il protagonista del film, Kevin Costner (nel ruolo di John Dumbar). Questo ruolo, oltre a valergli una nomination all'Oscar del 1991, lancia definitivamente la sua carriera e lo rende noto al grande pubblico. La partecipazione a \"Balla coi lupi\", oltre a dare il via ad altre apparizioni cinematografiche importanti, segna anche una svolta nella vita privata di Greene. Nello stesso anno infatti si sposa con Hilary Blackmore, una manager di Toronto.\nSuccessivamente partecipa ad altre pellicole di successo come \"Cooperstown\" del 1992 con Alan Arkin, \"Maverick\" accanto a Jodie Foster e Mel Gibson del 1994, \"Die Hard - Duri a morire\" del 1995 con Bruce Willis e \"Il miglio verde\" del 1999 accanto a Tom Hanks. Partecipa inoltre al film del 2005 \"Transamerica\" che vede come protagonista Felicity Huffman. Nel 1992 inoltre, viene onorato con un \"Lifetime Achievement Award\", premio per la diffusione della cultura dei Nativi Americani nel Museo Southwest di Los Angeles. Vince anche il premio come miglior attore al \"Tokyo International Film Festival\" per il suo ruolo in \"Skins\" del 2002. In Canada, paese natio, riceve tre nomination per il premio \"Gemini\" vincendolo nel 2004. Nel 2009 viene scelto per il ruolo di Harry Clearwater, uno degli anziani dei Quileute nel film sequel di \"Twilight\", \"\". Nel 2013 partecipa al film \"Atlantic Rim\".\nNativi americani.\nAvendo spesso interpretato la parte di un nativo americano, come attore \u00e8 diventato un simbolo e un modello per tutti i Nativi Americani che vogliono entrare nel mondo del cinema, . Greene dimostra, anche in ruoli in cui non ricopre questa peculiarit\u00e0, di essere un eccellente attore e di sapersi esprimere pur in altri ruoli, ben distanti dallo stereotipo che lo ha reso un personaggio caratteristico. I personaggi interpretati da Greene hanno sempre una valenza positiva.\nVita privata.\nGraham Greene ha una figlia avuta con l'attrice canadese Carol Lazare nel 1981. \nDopo un primo matrimonio, si \u00e8 risposato nel 1990 con Hilary Blackmore.\nDoppiatori italiani.\nNelle versioni in italiano dei suoi film, Graham Greene \u00e8 stato doppiato da:"}
{"id": "1890553", "revid": "75435", "url": "https://it.wikipedia.org/wiki?curid=1890553", "title": "Provincia romana di Arabia", "text": ""}
{"id": "1890554", "revid": "438678", "url": "https://it.wikipedia.org/wiki?curid=1890554", "title": "Percorso critico", "text": ""}
{"id": "1890561", "revid": "29044", "url": "https://it.wikipedia.org/wiki?curid=1890561", "title": "Analizzatore di rete", "text": ""}
{"id": "1890568", "revid": "1566286", "url": "https://it.wikipedia.org/wiki?curid=1890568", "title": "Aaron Kwok", "text": "Biografia e carriera.\nNel 1984, Kwok si unisce ad un corso di danza televisiva della HK-TVB dove viene subito notato per il proprio talento, venendo scelto per lavorare in numerosi show e video musicali. In seguito a questo, Kwok comincia a studiare anche recitazione, ottenendo alcuni ruoli in alcuni telefilm.\nNei primi anni novanta la pubblicit\u00e0 di una casa di motociclette lo rende immensamente popolare, e contribuisce a lanciare la sua carriera musicale. Dopo il successo del singolo \"Loving You Forever\" (\u5c0d\u4f60\u611b\u4e0d\u5b8c), Aaron Kwok diventa una delle popstar pi\u00f9 influenti in Asia.\nNegli anni Kwok \u00e8 diventato anche un celebre attore, anche grazie al regista Andrew Lau. Durante la quarantaduesima edizione dei Golden Horse Film Festival nel 2006, Kwok ha ricevuto il riconoscimento di miglior attore protagonista per la sua interpretazione nel film \"After This Our Exile\"."}
{"id": "1890574", "revid": "1226", "url": "https://it.wikipedia.org/wiki?curid=1890574", "title": "Disegno Industriale", "text": ""}
{"id": "1890576", "revid": "767487", "url": "https://it.wikipedia.org/wiki?curid=1890576", "title": "Come te movi, te fulmino!", "text": "Come te movi, te fulmino! \u00e8 un film del 1958 diretto da Mario Mattoli, tratto dalla commedia musicale \"Un paio d'ali\" di Garinei e Giovannini.\nTrama.\nRenato Tuzzi, maestro elementare, \u00e8 un uomo timido e schivo, incapace di farsi rispettare dai ragazzini turbolenti che compongono la sua scolaresca e terrorizzato dai suoi creditori. Trovatosi in arretrato coi pagamenti dell'affittacamere e dei pasti, che consuma in trattoria, si trova in serie difficolt\u00e0 quando l'oste rifiuta di fargli ulteriormente credito.\nDisperato per la sua situazione, Renato tenta di uccidersi ma il suo goffo tentativo non riesce. Inaspettatamente interviene in suo aiuto la signorina Giovanna, figlia dell'oste Annibale, che decide di aiutarlo di nascosto. Renato \u00e8 perdutamente innamorato di lei, ma \u00e8 troppo timido per dichiararle i suoi sentimenti. Giovanna aspira a diventare un'attrice per\u00f2, pur essendo molto carina, parla con un terribile accento dialettale che potrebbe compromettere le sue chance di ottenere una scrittura, ed in pi\u00f9 ha l'abitudine di prendere a ceffoni i ragazzi che la importunano per strada, al punto da essere nota con il soprannome di \"sgargamella\". Renato trova cos\u00ec l'opportunit\u00e0 di contraccambiare la sua gentilezza d\u00e0ndole lezioni di dizione per cercare di migliorare la sua pronuncia della lingua italiana.\nNel frattempo il burbero Annibale, che comincia a prendere in simpatia il timido maestro, decide di insegnargli un metodo infallibile per farsi strada nella vita, che consiste nell'imporsi agli altri con l'astuzia, trovando i loro punti deboli e sfruttandoli a proprio vantaggio. Renato imparer\u00e0 cos\u00ec bene la lezione al punto da riuscire finalmente a imporsi alla sua indisciplinata scolaresca, e persino a sventare un complotto architettato ai suoi danni da qualcuno che intendeva ricattare un onorevole, amico di una diva del cinema, spargendo calunnie sul suo conto.\nArriva finalmente il giorno del provino di Giovanna, che grazie alle lezioni di Renato ora sa esprimersi con una pronuncia assolutamente impeccabile. Ma, purtroppo per lei, il regista ha intenzione di girare un film neorealista, e trova la dizione di Giovanna troppo perfetta per il personaggio della popolana che dovrebbe interpretare, e le preferisce un'altra attrice dilettante con un accento ancora peggiore del suo.\nRenato riuscir\u00e0 infine a trovare il coraggio di confessare il suo amore a Giovanna, e di chiedere al padre di lei il consenso alle nozze."}
{"id": "1890577", "revid": "1226", "url": "https://it.wikipedia.org/wiki?curid=1890577", "title": "Industrial Design", "text": ""}
{"id": "1890580", "revid": "1243", "url": "https://it.wikipedia.org/wiki?curid=1890580", "title": "Servizio ferroviario urbano", "text": ""}
{"id": "1890582", "revid": "1748167", "url": "https://it.wikipedia.org/wiki?curid=1890582", "title": "Pietro Robotti", "text": "Ristoratore e gastronomo di fama internazionale, \u00e8 stato autore - con la moglie Frances Diane Schornstein (Los Angeles, 1910 - New York City, 2003), cittadina onoraria di Fubine - di diverse pubblicazioni riguardanti la cucina internazionale, fra cui \"Much Defends on Dinner\" (1961), \"French Cooking in the New World\" (1967); \"Key to Gracious Living (Wine &amp; Spirits)\" (1972).\nBiografia.\nFiglio di piccoli proprietari terrieri, emigr\u00f2 poco pi\u00f9 che ventenne negli Stati Uniti. Affermatosi nel campo della ristorazione, divenne proprietario dello \"Chateau Richelieu\", uno dei locali pi\u00f9 lussuosi della metropoli, frequentato da una clientela di prim'ordine (politici, finanzieri, artisti, personalit\u00e0 del mondo dello spettacolo), gestito fino al 1984.\nIn quell'anno decise di ritirarsi dagli affari per dedicarsi interamente ad opere di beneficenza, incrementando un'attivit\u00e0 filantropica mai interrotta, soprattutto a vantaggio del paese natale (a lui si deve, tra l'altro, il restauro della Chiesa di Santa Maria Assunta, e la costruzione della locale scuola, inaugurata nel 1962).\nOnorificenze e riconoscimenti.\nNumerosi i riconoscimenti ottenuti da Pietro Robotti negli Stati Uniti, sua patria adottiva. Tra i pi\u00f9 prestigiosi figurano le insegne dell'Accademia Culinaria di Francia e la \"Commanderie des Cordons Bleu\" (onorificenza riconosciuta anche alla moglie Frances Diane Schornstein, prima donna statunitense a riceverla\nA Robotti e alla moglie - anch'essa proclamata nel 1987 cittadina onoraria del comune dell'alessandrino - \u00e8 intitolata una piazza di Fubine ricavata da un'area di propriet\u00e0 dell'imprenditore e da questi donata alla municipalit\u00e0. Robotti don\u00f2 al Comune anche un altro immobile sito nel centro del paese provvedendo a sue spese ad abbatterlo per ricavarne, come richiesto dall'amministrazione civica, una piazzetta ed uno spalto.\nPer disposizione testamentaria, Robotti \u00e8 sepolto nella cappella di famiglia a Fubine accanto alla moglie che, prima della morte, ha adempiuto al volere del marito con l'istituzione di una doppia Fondazione che ne ricordi l'attivit\u00e0 filantropica: a New York la Robotti's Memorial Foundation e a Fubine la Fondazione Francesca e Pietro Robotti d'Italia, con lo scopo di devolvere in beneficenza gli utili del patrimonio familiare. Dalla Fondazione italiana \u00e8 stato costituito il Centro Studi Fubinesi (dal 2007 Centro Studi Monferrini) con lo scopo di tutelare la conservazione del patrimonio storico, artistico e culturale del Monferrato."}
{"id": "1890583", "revid": "185700", "url": "https://it.wikipedia.org/wiki?curid=1890583", "title": "Manifesto degli intellettuali del fascismo", "text": ""}
{"id": "1890586", "revid": "124123", "url": "https://it.wikipedia.org/wiki?curid=1890586", "title": "Caterina Bonvicini", "text": "Biografia.\nVive e lavora fra Roma e Milano; \u00e8 cresciuta a Bologna dove si \u00e8 laureata in Lettere Moderne all'Universit\u00e0 di Bologna. Dal 1999 al 2006 ha vissuto a Torino, dove ha lavorato per la casa editrice Einaudi. \nDal 2012 al 2016 ha collaborato con \"Il Fatto Quotidiano\". Dal 2016 collabora con \"L\u2019Espresso\" e con \"Robinson\", \"La Repubblica\".\nHa pubblicato con Einaudi i romanzi \"Penelope per gioco\" (2000) (Premio Letterario Edoardo Kihlgren, premio Citt\u00e0 di Penne, premio Rapallo-Carige opera prima), \"Di corsa\" (2003) Premio Fiesole Narrativa Under 40. e la raccolta di racconti \"I figli degli altri\" (2006).\nCon il romanzo \"L'equilibrio degli squali\", pubblicato da Garzanti nel 2008, vince nello stesso anno il Premio Rapallo Carige per la donna scrittrice, il Premio Fregene per la narrativa e il Premio letterario Frignano. Il romanzo viene tradotto in Spagna (2009, Alfaguara), in Germania (2010, Fischer Verlag), in Olanda (2010, De Geus), in Turchia (2010, Renzi Kitabevi) e in Francia (2010, Gallimard), dove vince nel 2010 il premio internazionale Grand prix de l'h\u00e9ro\u00efne Madame Figaro. \nNel 2010 esce \"Il sorriso lento\" (Garzanti) che nel 2011 \u00e8 finalista al Premio Bottari Lattes Grinzane e viene tradotto in Francia (Gallimard, 2011) e in Olanda (De Geus, 2012).\nNel 2014 esce \"Correva l'anno del nostro amore\" (Garzanti), tradotto in Francia (Gallimard, 2016) e in Germania (Fischer Verlage, 2016).\nNel 2016 pubblica \"Tutte le donne di (Garzanti).\"\nHa scritto anche due romanzi per ragazzi, \"Uno due tre liberi tutti!\", illustrato da Allegra Agliardi, pubblicato da Feltrinelli nel 2006 e \"In bocca al bruco\", pubblicato da Salani nel 2011. Insieme a Alberto Garlini nel 2015 ha pubblicato il saggio \"L'arte di raccontare\" (Nottetempo)."}
{"id": "1890587", "revid": "6923", "url": "https://it.wikipedia.org/wiki?curid=1890587", "title": "London Overground", "text": "La London Overground (LO) \u00e8 un servizio ferroviario urbano del Regno Unito. Entrato in servizio l'11 novembre 2007, copre una larga parte della Greater London e parte del Hertfordshire, con 112 stazioni su nove linee. La rete \u00e8 parte della National Rail ed \u00e8 posta sotto il controllo di Transport for London.\nStoria.\nProgetto e inaugurazione.\nGi\u00e0 nel 1974 si manifest\u00f2 pi\u00f9 volte l'interesse di fornire un servizio ferroviario metropolitano alla citt\u00e0 di Londra. Questo progetto era caldeggiato soprattutto da un comitato promotore, The Barren Report, che propose in tal senso il riutilizzo di alcune linee ferroviarie preesistenti, ubicate nel nord della citt\u00e0, bocciando categoricamente l'ipotesi di costruire un nuovo passante. Il progetto di Barren prevedeva, come gi\u00e0 accennato, l'introduzione di un sistema ferroviario urbano, con un orario cadenzato di venti minuti e un totale di tre linee (Broad Street-Richmond, Barking-Clapham Junction, e Ealing Broadway-North Woolwich); la mancanza di interesse da parte della British Railways, tuttavia, fece s\u00ec che questa proposta non fu mai attuata.\nBisogner\u00e0 aspettare gli anni novanta per far s\u00ec che si ritorni a pensare alla costruzione di una simile rete, soprattutto per fornire un collegamento migliore alle aree poste a sud del Tamigi. Questo progetto venne poi ripreso dalla Transport for London (TfL), ente responsabile dei trasporti a Londra, che nel 2006 acquisisce le quote azionarie della Silverlink, e quindi la gestione della Silverlink Metro: fu cos\u00ec che nacque la London Overground, inaugurata ufficialmente il 12 novembre 2007. La TfL, oltre ad esercitare la linea, effettu\u00f2 diversi interventi per migliorare il servizio: tutte le stazioni, oltre ad essere presidiate, vennero dotate di servizi igienici e lettori di Oyster Card, e venne rinnovato il parco mezzi.\nEstensioni.\nDi seguito viene proposta una tabella, per riassumere le varie estensioni che si sono susseguite a partire dal 2009:\nLa rete.\nIntroduzione.\nLa London Overground assicura un servizio capillare nelle aree immediatamente successive al centro, servendo principalmente la seconda zona tariffaria della capitale. Da come si pu\u00f2 dedurre dal nome, la rete \u00e8 perlopi\u00f9 in superficie: le porzioni superficiali si sviluppano su viadotto e a livello del terreno.\nLa rete dell'Overground incrocia le linee Bakerloo, Central, District, Hammersmith &amp; City, Jubilee, Northern, Circle, Metropolitan, e Victoria, presentando interscambi anche con la Docklands Light Railway, il Tramlink e la rete ferroviaria nazionale. La rete \u00e8 presente sulle piantine della metropolitana di Londra, disponendo anche di una mappa propria.\nPer merito dell'Overground, che passa attraverso zone perlopi\u00f9 periferiche, le aree urbane servite sono state sensibilmente riqualificate, fungendo anche come elemento motore per la realizzazione di nuove opere pubbliche.\nLinee attive.\nAl maggio del 2018, le linee che compongono la rete sono 6.\n\"East London\".\nLa linea \"East London\" del servizio di London Overgrond collega la citt\u00e0 da nord-est, con capolinea a Highbury &amp; Islington, dividendosi in varie diramazioni con capilinea a Clapham Junction, Crystal Palace New Cross e West Croydon.\nLa linea \u00e8 parte della rete dall'aprile del 2010 ed \u00e8 stata successivamente prolungata a pi\u00f9 riprese fino al 2012 (anno in cui \u00e8 stata aggiunta la tratta Surrey Quays-Clapham Junction)\n\"Gospel Oak to Barking\".\nLa linea \"Gospel Oak to Barking\" del servizio di London Overground collega la citt\u00e0 da nord, con capolinea a Gospel Oak, a nord-est, con capolinea Barking.\nSu questa linea, transitano quattro treni all'ora per direzione.\nLa linea \u00e8 parte della rete di London Overground dal novembre del 2007.\n\"Lea Valley\".\nLa linea \"Lea Valley\" del servizio di London Overground collega il centro citt\u00e0, dalla stazione di Liverpool Street, a Cheshunt, Chingford ed Enfield Town.\nQuattro treni all'ora servono la relazione Liverpool Street-Chingford, due treni all'ora la relazione Liverpool Street-Cheshunt e altri due treni all'ora la relazione Liverpool Street-Enfield Town.\nLa linea \u00e8 parte della rete dal maggio del 2015.\n\"North &amp; West London\".\nLa linea \"North &amp; West London\" del servizio di London Overground collega la citt\u00e0 da est, con capolinea a Stratford, a sud-ovest, dividendosi in due diramazioni, con capolinea Clapham Junction l'una e Richmond l'altra.\nSu questa linea, quattro treni all'ora servono la relazione Stratford-Richmond e altri quattro treni all'ora servono la relazione Stratford-Clapham Junction.\nLa tratta Stratford-Richmond/West Brompton \u00e8 parte della rete di London Overground dal novembre del 2007 e, nel 2009, \u00e8 stata prolungata da West Brompton a Clapham Junction.\n\"Romford to Upminster\".\nLa linea \"Romford to Upminster\" del servizio di London Overground serve la zona orientale della citt\u00e0, da Romford a Upminster.\nLa tratta ha una frequenza bioraria, con due treni all'ora per direzione.\nLa linea \u00e8 parte della rete dal maggio del 2015.\n\"Watford DC\".\nLa linea \"Watford DC\" del servizio di London Overground collega la citt\u00e0 dal centro, con capolinea a Euston, a nord-ovest, con capolinea Watford Junction (situata nell'Hertfordshire).\nSu questa linea, transitano quattro treni all'ora per direzione.\nLa linea \u00e8 parte della rete di London Overground dal novembre del 2007.\nMateriale rotabile.\nParco mezzi attuale.\nUna volta acquisite le quote azionarie della Silverlink, la TfL decise di modernizzare il materiale rotabile della neocostituita Overground, per rendere il servizio pi\u00f9 efficiente. La TfL invest\u00ec sui Capitalstars Classe 378 e sui Turbostar Classe 172, per ritirare dalla circolazione ferroviaria gli ormai obsoleti treni della Silverlink: questa operazione di ammodernamento del parco mezzi si concluse solo nell'ottobre 2010.\nNella tabella di seguito si riporta il parco mezzi oggi in circolazione sulla London Overground:\nLivrea.\nA tutti i treni in circolazione sulla rete, siano questi Electrostar o Turbostar, viene applicata la livrea dell'Overground. Quest'ultima \u00e8 molto simile a quella dell'Underground, e si basa sull'impiego di tre colori: il bianco, il blu e l'arancio (quest'ultimi presenti in due sottili fasce longitudinali). I \"roundel\" dell'Overground sono disposti in prossimit\u00e0 delle porte, delle finestre e a met\u00e0 della carrozza. Per uniformare a livello cromatico i treni dell'Overground con quelli della National Rail, la parte terminale di ciascuna unit\u00e0 \u00e8 dipinta di giallo.\nLa livrea succitata venne applicata per sostituire quella della Silverlink, basata sull'impiego di tonalit\u00e0 viola, verdi e gialle."}
{"id": "1890588", "revid": "767487", "url": "https://it.wikipedia.org/wiki?curid=1890588", "title": "L'avvocato difensore", "text": "L'avvocato difensore \u00e8 un film del 1934 diretto da Gero Zambuto.\nProduzione.\nProdotto e distribuito da Giulio Manenti per la Manenti Film, tratto dalla commedia omonima di Mario Morais, girato nell'estate del 1933 all'interno degli Stabilimenti Titanus della Farnesina, il film esce nelle sale nel mese di marzo del 1934.\nLa critica.\nFilippo Sacchi, nelle pagine de Il Corriere della Sera del 12 aprile 1934 \u00ab \"L'avvocato difensore\", fu un vecchio cavallo di battaglia di molti capocomici, anche l film si impernia principalmente sulla figura del padre, il semplice Bepi, l'uomo arricchito che resta vicino al sano e tradizionale mondo dal quale \u00e8 venuto. La parte \u00e8 tenuta da Gero Zambuto, che \u00e8 anche il regista dell'opera. Cos\u00ec non si sa pi\u00f9 se bisogna addossare la teatralit\u00e0 della regia all'attore Zambuto, o non piuttosto addossare la teatralit\u00e0 della recitazione al direttore Zambuto. L'attore mi sembra meglio del direttore, quindi mettiamo tutto sul conto di questo \u00bb"}
{"id": "1890590", "revid": "767487", "url": "https://it.wikipedia.org/wiki?curid=1890590", "title": "Peppino, le modelle e... &quot;chella ll\u00e0&quot;", "text": "Peppino, le modelle e... \"chella ll\u00e0\" \u00e8 un film del 1957 diretto da Mario Mattoli.\nTrama.\nDopo aver involontariamente causato il licenziamento di Elisabetta il giovane pittore Teddy la ospita in casa sua come domestica e le trova un lavoro come indossatrice in un atelier di moda. Suscita l'invidia di Peppino, il vicino di casa, sedicente artista mai pieno di avventure amorose. Il padre e i fratelli di Elisabetta, giunti in citt\u00e0, cercano Teddy per infliggergli una lezione ma scambiano Peppino per Teddy e lo mandano in ospedale. Nel frattempo Elisabetta s'ingelosisce per le attenzioni che Lucia, una piacente signora, rivolge a Teddy, quindi cerca senza troppa convinzione di sedurre il proprietario dell'atelier. Alla fine tutto si sistemer\u00e0 per il meglio.\nProduzione.\nIl film \u00e8 stato girato per gli interni negli studi Incir-De Paolis in Totalscope.\nDistribuzione.\nIscritto al Pubblico registro cinematografico con il n. 1.845, ebbe il visto di censura n. 23.963 del 12.4.1957. Incass\u00f2 220.000.000 di lire.\nColonna sonora.\nLe canzoni sono tutte eseguite da Teddy Reno:"}
{"id": "1890594", "revid": "185802", "url": "https://it.wikipedia.org/wiki?curid=1890594", "title": "Omfalocele", "text": ""}
{"id": "1890598", "revid": "287204", "url": "https://it.wikipedia.org/wiki?curid=1890598", "title": "Five Minutes with Arctic Monkeys", "text": "Five Minutes with Arctic Monkeys \u00e8 l'EP di debutto della band Arctic Monkeys di Sheffield. Pubblicato il 30 maggio 2005 ha registrato un grande successo con i due brani \"Fake Tales of San Francisco\" e \"From the Ritz to the Rubble\". L'album fu prodotto dalla Bang Bang Recordings - etichetta creata dalla band inglese con lo scopo di poter pubblicare il loro primo EP. Il nome, Bang Bang, fu suggerito dalla band. Il nome dell'EP \u00e8 in qualche modo ironico, poich\u00e9 in verit\u00e0 il CD dura sei minuti e non cinque come ne cita il CD. Furono messi a disposizione solo 1500 CD e 500 vinili per un totale di 2000 copie, motivo per cui l'EP ora \u00e8 raro e sempre pi\u00f9 richiesto dai fans della formazione con numerose offerte e acquisti sui siti come eBay a prezzi sempre pi\u00f9 elevati. L'album in 7\" \u00e8 venduto per un prezzo medio di circa $125 dollari US. Entrambe le tracce dell'EP saranno poi incluse dalla band nel loro album di debutto \"Whatever People Say I Am, That's What I'm Not\" pubblicato nel 2006."}
{"id": "1890601", "revid": "919135", "url": "https://it.wikipedia.org/wiki?curid=1890601", "title": "Dimostrazione della irrazionalit\u00e0 di \u03c0", "text": "Sono state date molte dimostrazioni dell'irrazionalit\u00e0 di pi greco, di queste alcune a opera di Johann Heinrich Lambert, Adrien-Marie Legendre e Niven.\nDimostrazione di Adrien-Marie Legendre (1794).\nSi dimostra che formula_1 \u00e8 irrazionale.\nSia formula_2 un intero positivo, definiamo formula_3 come\ndove l'ultimo membro segue dal teorema binomiale. Poich\u00e9 formula_5 \u00e8 un polinomio di formula_6-esimo grado di formula_7 sar\u00e0 formula_8 per ogni formula_9 e per ogni intero formula_10 Inoltre formula_11 per ogni formula_12 poich\u00e9 il minimo esponente con cui compare formula_7 in formula_5 \u00e8 formula_15\nSe formula_16 si ha d'altra parte:\nper cui per ogni formula_16 abbiamo che\nQueste considerazioni mostrano che formula_20 per ogni formula_21 Da cui, essendo formula_22 abbiamo anche formula_23\nSupponiamo ora, per assurdo, che esistano due interi positivi formula_24 e formula_25 tali che formula_26 Definiamo formula_27 come:\nPer quanto detto prima formula_29 e formula_30 sono interi. Inoltre, ricordando che formula_31 abbiamo:\nDa questi calcoli segue che:\nSi ha quindi:\nPoich\u00e9 per ogni formula_36 abbiamo che formula_37 otteniamo che\nQuindi\nD'altra parte,\nquindi, per formula_2 sufficientemente grande,\nAbbiamo quindi trovato che\nMa non esistono interi nell'intervallo formula_44, quindi abbiamo raggiunto un assurdo. Questo mostra che formula_1 (e quindi anche formula_46) \u00e8 irrazionale."}
{"id": "1890607", "revid": "14691", "url": "https://it.wikipedia.org/wiki?curid=1890607", "title": "Cobra sputatore del Mozambico", "text": ""}
{"id": "1890608", "revid": "287204", "url": "https://it.wikipedia.org/wiki?curid=1890608", "title": "Tretja slovenska nogometna liga", "text": "La Tretja slovenska nogometna liga (conosciuta anche come 3. SNL) \u00e8 la terza serie del campionato sloveno di calcio. \u00c8 stata istituita nel 1992, dopo la proclamazione di indipendenza dello Stato sloveno con la ristrutturazione dei campionati; \u00e8 gestita dalla Federazione nazionale (\"Nogometna zveza Slovenije\").\nStoria.\nLa terza divisione slovena \u00e8 nata all'indomani dell'indipendenza e della creazione del campionato nazionale. Inizialmente fu formata da due gironi su base geografica (Est - \"Vzhod\" e Ovest - \"Zahod\"). Le vincenti venivano promosse nella 2. SNL. Dalla stagione 1998-1999 i gironi diventano quattro, sempre su base geografica (Nord, Centro, Est, Ovest) cos\u00ec come il numero di promozioni. A partire dalla stagione 2004-05 il numero dei gironi torn\u00f2 a due con la fusione del girone Ovest con il Centro e del girone Est con il girone Nord.\nIl sistema attuale \u00e8 stato introdotto nella stagione 2014-15, quando il numero dei gironi torn\u00f2 a quattro, sempre su base geografica (Nord, Centro, Est, Ovest).\nStruttura.\n\u00c8 composta da 52 squadre divise in quattro gironi, ciascuno con un numero di squadre diverso, determinati su base geografica: Nord, Centro, Est e Ovest. Le due vincitrici dei playoff sono promosse nella 2. SNL. Si disputa un solo turno d'andata e di ritorno. Le ultime retrocedono in quarta divisione."}
{"id": "1890610", "revid": "212813", "url": "https://it.wikipedia.org/wiki?curid=1890610", "title": "Cobra indiano", "text": ""}
{"id": "1890612", "revid": "767487", "url": "https://it.wikipedia.org/wiki?curid=1890612", "title": "Detective Conan - La strategia degli abissi", "text": ", conosciuto anche con il titolo internazionale \"Detective Conan: Strategy Above the Depths\", \u00e8 un film d'animazione del 2005 diretto da Yasuichir\u014d Yamamoto.\nSi tratta del nono film dedicato alla serie anime \"Detective Conan\", uscito in Giappone il 9 aprile 2005 e presentato anche come \"Kogoro Special\" (\"Special di Goro\"), poich\u00e9 stavolta il detective riesce a risolvere brillantemente il caso senza l'aiuto del protagonista.\nTrama.\nQuindici anni prima degli eventi attuali la nave da carico \"Yashiromaru Numero 1\", appartenente a un'importante societ\u00e0 finanziaria, sta tranquillamente navigando nelle acque gelate del Nord Atlantico, vicino ai ghiacciai della Groenlandia, quando a un tratto finisce in rotta di collisione contro un iceberg e una strana esplosione avviene nella sala macchine. Viene dato l'ordine di abbandonare la nave. L'ufficiale di coperta, preoccupato per il comandante Takeo Okita, si dirige nella sua cabina nonostante l'emergenza, ma lo trova apparentemente svenuto, forse morto. Viene raggiunto dal comandante in seconda Wataru Kaido, quest'ultimo con uno strano sogghigno sul volto nonostante la situazione. Poco dopo il resto dell'equipaggio, compreso Kaido, osserva dalle lance di salvataggio la nave in agonia mentre sprofonda sotto al mare.\nMezzo mese prima Hideto Yashiro, principale progettista del gruppo finanziario Yashiro, esce da casa sua e si dirige al suo posto di lavoro in macchina. Poco dopo la sua auto viene trovata in fiamme sul fondo di una scarpata.\nNel presente, al tramonto, Conan e i suoi compagni - Ran, Kogoro, Agasa, Sonoko, Ai e i Detective Boys - si godono una crociera a bordo del transatlantico di lusso \"Aphrodite\" del gruppo finanziario Yashiro, durante il suo viaggio inaugurale nell'Oceano Pacifico da un'isola della prefettura di Okinawa al porto di Yokohama, nella prefettura di Kanagawa.\nA un certo punto, per\u00f2, Sonoko viene aggredita e la situazione precipita. Nel frattempo, sulla terraferma, si inizia a pensare che il progettista della nave possa essere stato assassinato, date le strane circostanze dell'incidente. A bordo della nave Conan e Kogoro mandano avanti le indagini seguendo le testimonianze di Sonoko, ma si verificano due omicidi. Convinto che tutti i casi verificatisi sulla terraferma e sul mare siano collegati, Conan inizia a sospettare di un certo Hironari Kusaka, uno sceneggiatore che ha conosciuto il giorno precedente. Ma Kusaka ha un alibi: pare, infatti, che all'ora del delitto stesse parlando al telefono.\nNel corso delle sue indagini Conan scopre che il duplice omicidio e la successiva distruzione della nave sono entrambi collegati all'affondamento pianificato della nave mercantile dello stesso gruppo finanziario. Stavolta Kogoro riesce a risolvere il caso senza l'aiuto di Conan. Ran rischia di annegare, ma Conan e Kogoro riescono a salvarla poco prima che la nave affondi.\nAlla fine, i passeggeri naufraghi vengono soccorsi dallo Izu (PL 31), un pattugliatore d'altura della guardia costiera giapponese.\nProduzione.\nLa produzione prese spunto da \"Titanic\", il film di James Cameron sulla tragedia del Titanic, che viene appunto citata.\nLa nave da crociera in questione \u00e8 basata sulla Nippon Maru, che appare nei titoli di coda.\nColonna sonora.\nIl musicista Katsuo \u014cno ha composto quaranta nuove tracce, usate poi anche nella serie televisiva. La sigla finale \u00e8 , di ZARD.\nDistribuzione.\nEdizione italiana.\nIn Italia il film \u00e8 stato solo trasmesso in televisione, in una versione divisa in cinque parti da venti minuti circa e in una versione intera, entrambe senza censure video e con lo stesso doppiaggio, che presenta alcune censure su termini come \"morire\" e \"uccidere\" resi con \"perdere la vita\" ed \"eliminare\".\nLa versione divisa in parti \u00e8 stata trasmessa su Italia 2 dall'8 al 12 giugno 2012, alle ore 20:40. Questa versione non ha l'introduzione che riassume l'inizio della storia del manga, presente in ogni film seppur con qualche differenza. L'epilogo, che nell'originale si trova dopo la sigla finale, \u00e8 stato collocato prima di essa. In questa versione \u00e8 stata utilizzata come sigla di apertura e chiusura di ogni parte la prima sigla italiana, \"Detective Conan\" di Giorgio Vanni, con le immagini della sigla di apertura dell'episodio speciale 479, in cui sono presenti quindi anche alcuni personaggi comparsi solo in quell'episodio. Per la prima parte della sigla finale le immagini sono spostate sulla destra e i titoli internazionali in inglese scorrono su sfondo nero sulla parte sinistra dello schermo.\nLa versione intera \u00e8 andata in onda sempre su Italia 2 il 19 settembre 2012. Questa versione come l'originale non ha sigla iniziale, comprende l'introduzione e ha l'epilogo nella posizione originale. \u00c8 stata mantenuta la sigla finale originale, ma con l'audio delle parole abbassato, facendo sentire quasi solo la musica. Il video della sigla \u00e8 quello originale con i titoli internazionali in inglese e sono stati aggiunti i crediti italiani riguardanti il doppiaggio.\nEdizioni home video.\nIn Giappone il film \u00e8 stato pubblicato in DVD da Universal Music Japan il 14 dicembre 2005 e in VHS da Shogakukan il 9 aprile 2006. Dopodich\u00e9, il film \u00e8 stato pubblicato da Being con l'etichetta B-vision in Blu-ray Disc il 28 gennaio 2011 e in una nuova edizione in DVD il 25 febbraio 2011. In Italia non \u00e8 mai stato pubblicato per l'home video.\nAccoglienza.\n\"La strategia degli abissi\" ha incassato circa 2 miliardi e 150 milioni di yen, all'incirca 16 milioni di euro, classificandosi all'undicesimo posto dei film giapponesi con il maggior incasso in patria nel 2005. Il film ha vinto il quinto Tokyo Anime Award (2006) nella categoria dei film giapponesi, insieme a \"Mobile Suit Z Gundam I - A New Translation - Eredi delle stelle\".\nVersione a fumetti.\nCon i fotogrammi del film \u00e8 stato prodotto un anime comic in due volumi dal titolo . La \u00e8 stata pubblicata da Shogakukan il 18 novembre 2005 (ISBN 4-09-120024-9), la il 15 dicembre dello stesso anno (ISBN 4-09-120025-7). Un'edizione in volume unico \u00e8 stata poi pubblicata sempre da Shogakukan il 18 aprile 2008 (ISBN 978-4-09-121424-9)."}
{"id": "1890632", "revid": "287204", "url": "https://it.wikipedia.org/wiki?curid=1890632", "title": "Giorgio Mul\u00e8", "text": ""}
{"id": "1890642", "revid": "253269", "url": "https://it.wikipedia.org/wiki?curid=1890642", "title": "Jason Ritter", "text": "Biografia.\nNato a Los Angeles, figlio dell'attrice Nancy Morgan e dell'attore John Ritter, i nonni paterni erano il musicista country Tex Ritter e l'attrice Dorothy Fay. La sua matrigna \u00e8 Amy Yasbeck. Ha tre fratelli, Carly, Tyler e Stella. Si \u00e8 diplomato presso la Tisch School of the Arts della New York University, e ha studiato recitazione alla Royal Academy of Dramatic Art di Londra.\nDopo alcuni lavori televisivi, debutta al cinema nel 1999 con \"Mumford\" di Lawrence Kasdan. Nel 2002 recita nel thriller \"Swimfan - La piscina della paura\", mentre nel 2003 prende parte all'horror \"Freddy vs. Jason\". Recita nella serie televisiva \"Joan of Arcadia\", interpretando Kevin Girardi, mentre nel 2004 recita in \"Nata per vincere\" con Hilary Duff.\nPrende parte ai film \"Happy Endings\" (2005), \"Lenexa, 1 Mile\" (2006) e \"Il prescelto\" (2006). Nel 2007 recita in \"The Education of Charlie Banks\", esordio alla regia di Fred Durst, mentre nel 2008 Oliver Stone gli offre la parte di Jeb Bush nel film \"W.\".\nNel 2010, dopo aver preso parte ad alcuni episodi di \"Parenthood\", diventa il protagonista della serie televisiva \"The Event\", che debutta sulla NBC nell'autunno dello stesso anno. Nel 2012 prende parte anche a un episodio pilota non ordinato per diventare un telefilm: \"County\".\nDal 2013 \u00e8 legato all'attrice Melanie Lynskey, dalla quale ha avuto un figlio nel dicembre 2018.\nDoppiatori italiani.\nNelle versioni in italiano dei suoi film, Jason Ritter \u00e8 stato doppiato da:\nDa doppiatore \u00e8 sostituito da:"}
{"id": "1890644", "revid": "857138", "url": "https://it.wikipedia.org/wiki?curid=1890644", "title": "Spheromak", "text": "Uno Spheromak \u00e8 un concetto per l'energia a fusione magnetica in cui il plasma \u00e8 in equilibrio magnetoidrodinamico. La stabilizzazione del campo magnetico \u00e8 largamente autogenerata attraverso le correnti del plasma arrivando a un plasma stabile e tipicamente toroidale; il termine \"spheromak\" \u00e8 anche usato per riferirsi alla configurazione stessa del plasma.\nUn dispositivo \"spheromak\" \u00e8, come per la configurazione a campo invertito, considerato un tipo di toroide compatta. A differenza dei tokamak e degli stellarator, i dispositivi di questo tipo hanno un design semplice e richiedono un solo set di bobine magnetiche."}
{"id": "1890650", "revid": "125471157", "url": "https://it.wikipedia.org/wiki?curid=1890650", "title": "Caproni Ca.100", "text": "Il Caproni Ca.100, soprannominato Caproncino, era un aereo da turismo, usato anche come aereo da addestramento, biplano, in configurazione sesquiplana invertita, monomotore e biposto sviluppato in numerose versioni dall'azienda aeronautica italiana Aeronautica Caproni negli anni trenta e prodotto su licenza anche dalla Cantieri Aeronautici Bergamaschi (CAB), sussidiaria della Caproni, dalla divisione aeronautica della Breda, dall'Aeronautica Macchi, che cur\u00f2 soprattutto la versione idrovolante, e dalla Compagnia Nazionale Aeronautica (CNA).\nIl Ca.100, grazie alla facilit\u00e0 di manutenzione ed alle doti di manovrabilit\u00e0, rimase per molti anni nelle scuole di volo civili e della Regia Aeronautica e ancora impiegato da proprietari sino a oggi.\nStoria del progetto.\nLa concezione del Ca.100 \u00e8 direttamente conducibile al desiderio di Italo Balbo, allora ministro dell'aviazione, di promuovere la cultura aeronautica di massa con conseguente sviluppo dell'aeronautica da turismo. In quest'ottica nel gennaio 1928 il Ministero dell'Aeronautica emise una specifica per la realizzazione di un velivolo leggero da utilizzarsi nel ruolo di addestratore basico per le scuole di volo, ad esempio la Reale Unione Nazionale Aeronautica (RUNA), come aereo da collegamento e da turismo. Al bando di concorso parteciparono la quasi totalit\u00e0 delle aziende di produzione aeronautica del territorio nazionale che presentarono il loro prototipo nelle prove comparative del febbraio 1929. Alla fine furono ben dieci i progetti che vennero ritenuti all'altezza dei requisiti richiesti, sviluppati dalla Ansaldo, poi realizzata dalla Fiat Aviazione, dalla divisione aeronautica della Ernesto Breda, dalla Cantieri Aeronautici Bergamaschi, azienda del gruppo Caproni, dalla divisione aeronautica della Cantieri Riuniti dell'Adriatico, dalla Caproni stessa, dalla Meridionali (IMAM), dall'Aeronautica Macchi, dalla S.A. Piaggio &amp; C. e dalla Piero Magni aviazione.\nLa Caproni decide di sviluppare non un progetto completamente nuovo ma rielaborare il britannico de Havilland DH.60 Moth del quale l'azienda italiana aveva acquistato la licenza di produzione con il permesso di introdurre qualche modifica. Al progetto della cellula originale venne abbinata una velatura sesquiplana invertita, una caratteristica distintiva gi\u00e0 adottata dalla Aeronautica Caproni nel bombardiere Ca.73 progettato da Rodolfo Verduzio, pi\u00f9 altre modifiche al disegno dell'impennaggio. Per il resto sia la tecnica costruttiva, con struttura lignea ricoperta dal tela tela verniciata, che l'aspetto generale del nuovo Ca.100, rimase quello del modello da cui derivava, tanto che il \"Caproncino\", quando tra i numerosi motori a disposizione montava i britannici Cirrus o de Havilland Gipsy, ne era quasi indistinguibile se non per la particolare configurazione alare.\nIl prototipo, immatricolato con marche militari MM.110, venne portato in volo per la prima volta negli ultimi mesi del 1928 dal Campo di aviazione di Taliedo, ai comandi del pilota collaudatore Domenico Antonini.\nAvviato a test comparativi con i concorrenti Bonomi B-2, Breda Ba.15, CAB C.4, CANT 26, Fiat-Ansaldo A.S.1, Gabardini B.7, Romeo Ro.5, Macchi M.70 e Piaggio P.9, riusc\u00ec ad esprimere risultati giudicati interessanti, e bench\u00e9 la commissione esaminatrice dichiar\u00f2 vincitrice la proposta della Fiat-Ansaldo il Ca.100 venne successivamente rivalutato grazie ad una serie di prestazioni ottenute da Mario De Bernardi durante un tour di presentazione del nuovo modello in diverse nazioni europee.\nTecnica.\nCellula.\nLa fusoliera era a sezione quadrangolare, realizzata in legno e rivestita da legno compensato telato e verniciato, dotata di due abitacoli di pilotaggio aperti in tandem, con il posteriore riservato per l'istruttore o passeggero, e forniti di doppi comandi. Posteriormente terminava in una coda dall'impennaggio tradizionale monoderiva dagli ampi piani di coda.\nIl carrello d'atterraggio era fisso, a ruote indipendenti munite di freni, dotato anteriormente di gambe di forza controventate ed ammortizzate ed integrato posteriormente da un p\u00e0ttino di coda anch'esso ammortizzato. La propulsione era affidata ad una nutrita serie di motorizzazioni diverse sia nell'architettura che nella gamma di potenza, tutte comunque abbinate ad un'elica bipala in legno.\nSuperfici alari.\nLa configurazione alare era sesquiplana invertita, cio\u00e8 con l'ala inferiore di maggiori dimensioni della superiore. Entrambe erano realizzate con struttura in legno ricoperta in tela verniciata, con la sola inferiore dotata di alettoni, controventate, collegate tra loro tramite montanti tubolari e tiranti in filo d'acciaio e dotate in opzione di alette Handley-Page sul bordo d'attacco.\nImpiego operativo.\nBench\u00e9 principalmente destinato all'uso civile, 579 esemplari del Ca.100 in versione terrestre e 25 idro furono impiegati come addestratori anche nelle scuole di volo militari della Regia Aeronautica venendo costruiti dall'aprile 1930 ed il giugno 1937.\nIl 31 luglio 1943 la Regia Aeronautica ne aveva in dotazione 241."}
{"id": "1890652", "revid": "30610", "url": "https://it.wikipedia.org/wiki?curid=1890652", "title": "Calcestruzzo pesante", "text": ""}
{"id": "1890653", "revid": "486946", "url": "https://it.wikipedia.org/wiki?curid=1890653", "title": "Le iconostasi delle chiese greche in Italia", "text": ""}
{"id": "1890657", "revid": "1305772", "url": "https://it.wikipedia.org/wiki?curid=1890657", "title": "Born Again", "text": ""}
{"id": "1890662", "revid": "22475", "url": "https://it.wikipedia.org/wiki?curid=1890662", "title": "Protosiren", "text": "Protosiren \u00e8 un antenato estinto dei Sirenii vissuto nell'Eocene in un periodo compreso tra 45 e 36 milioni di anni fa.\nL'animale, ritrovato in varie zone del mare della Tetide (dall'Egitto ad India e Pakistan), \u00e8 noto sulla base di fossili di crani e scheletri parziali. \u00c8 facilmente riconoscibile dalle altre forme perch\u00e9 le sue vertebre toraciche hanno una grande forma ovale detta a \"keyhole\" (buco della serratura) con i supporti neurali a forma di canale. Le superfici delle costole sono irregolari e non lisce e questo indica che sono state collegate esclusivamente da legamenti o cartilagine flessibile piuttosto che da articolazioni sinoviali.\n\"Protosiren\" \u00e8 rappresentato da tre specie. La prima, \"Protosiren fraasi\", \u00e8 stata descritta da Abel nel 1907 sulla base di un cranio ben conservato ed alcuni resti postcraniali: i fossili sono stati trovati tra il calcare di Mokattam vicino al Cairo in Egitto e datati al medio Luteziano (inizio e met\u00e0 Eocene, 45-40 milioni di anni fa). La seconda specie, \"Protosiren smithae\", \u00e8 stata descritta da Domming e Gingerich nel 1994 sulla base di fossili di crani di dimensioni superiori rispetto alla specie precedente: tutti i fossili fin qui rinvenuti provengono dalla famosa \"Valle delle balene\" (o Zeuglodon Valley) situata al margine occidentale della depressione di El Fayum in Egitto e datato ai periodi Bartoniano e Priaboniano (corrispondenti al medio e tardo Eocene, 37-36 milioni di anni fa).\nLa terza specie infine, \"Protosiren sattaensis\", \u00e8 stata descritta ancora da Gingerich nel 1995, ha grandi dimensioni (soprattutto femori pi\u00f9 lunghi) e sembra leggermente pi\u00f9 primitiva della precedente."}
{"id": "1890677", "revid": "767487", "url": "https://it.wikipedia.org/wiki?curid=1890677", "title": "Cerimonia del ventaglio", "text": "La cerimonia del ventaglio \u00e8 il rito di consegna di un ventaglio decorato al Presidente della Repubblica Italiana e ai Presidenti della Camera dei deputati e del Senato, tradizionale omaggio da parte dell'Associazione stampa parlamentare (ASP), che si tiene annualmente tra la fine di luglio e i primi giorni di agosto, presso Palazzo del Quirinale, Palazzo Montecitorio e Palazzo Madama (o Palazzo Giustiniani), in vista della chiusura dei lavori parlamentari per la pausa estiva.\nIl ventaglio viene consegnato dal presidente dell'ASP; alla cerimonia partecipano il Direttivo, gli iscritti all'associazione e varie personalit\u00e0 del giornalismo, nonch\u00e9 alte cariche del Governo italiano ed esponenti del Parlamento. L'occasione \u00e8 colta principalmente per fare un bilancio sull'anno di attivit\u00e0 politica e parlamentare, per consegnare i premi giornalistici istituiti dall'ASP nonch\u00e9 per scambiarsi auguri di buone ferie.\nAnaloga cerimonia si svolge tradizionalmente a palazzo dei Normanni con il presidente dell'Assemblea Regionale Siciliana.\nStoria.\nIl primo ventaglio fu consegnato il 7 luglio 1893 al Presidente della Camera Giuseppe Zanardelli; si trattava di un semplice ventaglio di carta sul quale erano apposte le firme di tutti i giornalisti della tribuna stampa. Dal 1871, infatti, l'Assemblea era ospitata nella provvisoria aula Comotto, approntata in fretta in un cortile di Montecitorio, che risult\u00f2 essere molto calda d'estate e ghiacciata d'inverno; nei primi giorni di luglio del 1893, molti giornalisti della tribuna stampa, per combattere l'afa dell'aula, usarono dei ventagli. Zanardelli not\u00f2 la trovata ed espresse ad alcuni corrispondenti, con ironia, la propria invidia. Da qui, il pretesto per il semplice dono.\nTale omaggio al Presidente della Camera si \u00e8 poi ripetuto negli anni, interrompendosi durante il periodo fascista per riprendere poi nel secondo dopoguerra, estendendosi anche al Presidente del Senato e, dal 1993, al Presidente della Repubblica. Il primo Presidente della Repubblica a ricevere il ventaglio fu Oscar Luigi Scalfaro, in quanto, per breve tempo, dal 24 aprile al 25 maggio 1992, fu presidente della Camera dei deputati, ed eletto poi al Quirinale il 28 maggio, senza poter quindi ricevere il tradizionale ventaglio di luglio. La cerimonia fu da allora estesa anche al capo dello Stato. Analoga cerimonia si tiene in agosto, a Palermo, per il Presidente dell'Assemblea Regionale Siciliana.\nArtisti giornalisti come Gandolin, Paolo Lioy, Zanetti, Carlo Montani (la cui opera, consegnata nel 1912 a Giuseppe Marcora, fu molto apprezzata), Chierici, Marchetti, si sono prestati nella decorazione dell'omaggio. Negli anni, sono stati donati anche preziosi esemplari d'antiquariato, risalenti ai secoli scorsi. Nel 2006, i tre ventagli sono stati realizzati da studenti dell'Accademia di belle arti di Roma, grazie a un concorso promosso dall'ASP. Dal 2007 il bando \u00e8 stato esteso a tutti gli studenti dei corsi di pittura e decorazione delle accademie italiane, con premi in denaro per i vincitori."}
{"id": "1890686", "revid": "57342", "url": "https://it.wikipedia.org/wiki?curid=1890686", "title": "Saverio La Ruina", "text": "Biografia.\nDiplomato alla Scuola di Teatro di Bologna, prosegue la sua formazione con Jerzy Stuhr e lavora con Leo De Berardinis e Remondi e Caporossi.\nNel 1992 con Dario De Luca fonda a Castrovillari la compagnia \"Scena Verticale\". La compagnia frutto di enormi sacrifici si impegna a portare il teatro nella citt\u00e0, facendo appassionare e partecipare in toto moltissimi studenti castrovillaresi, i quali svolgeranno diverse rappresentative teatrali che in ambito cittadino riscuoteranno notevole successo, degno di nota lo spettacolo \"Coro\" presso i locali del cinema Ciminelli.\nNelle edizioni 1999 e 2000 della Biennale di Venezia \u00e8 selezionato tra i giovani registi negli atelier di regia curati da Eimuntas Nekro\u0161ius.\nDal 1999 \u00e8 direttore artistico, con Dario De Luca, di \"Primavera dei Teatri\", festival sui nuovi linguaggi della scena contemporanea.\nNel 2001 vince, con \"Scena Verticale\", il Premio Bartolucci per una realt\u00e0 nuova e nel 2003 il Premio della Critica Teatrale assegnato dall'Associazione Nazionale dei Critici Teatrali.\nNel 2007 vince due \"Premi UBU\" come Migliore attore italiano e per il Migliore testo italiano con \"Dissonorata. Un delitto d'onore in Calabria\", monologo di cui \u00e8 autore, regista ed interprete.\nNel 2009 il festival \"Primavera dei Teatri\" vince il Premio UBU.\nNel 2010, con \"La Borto\", monologo di cui \u00e8 autore, regista ed interprete, vince il Premio Hystrio per la Drammaturgia e il Premio UBU per il Migliore testo italiano oltre ad ottenere una nomination al Premio UBU come Migliore attore italiano.\nNel 2012 vince il Premio UBU come Migliore attore italiano con \"Italianesi\".\nNel 2015 Saverio La Ruina debutta al Teatro Elfo Puccini di Milano Polvere. Dialogo tra uomo e donna, per il quale riceve due Premi Enriquez: per la drammaturgia e come migliore attore. Sempre nel 2015 La Ruina riceve il Premio Lo Straniero dell\u2019omonima rivista diretta da Goffredo Fofi e il Premio Annibale Ruccello alla drammaturgia.\nNel dicembre 2016 debutta al Piccolo Teatro di Milano Masculu e f\u00ecammina."}
{"id": "1890688", "revid": "1431409", "url": "https://it.wikipedia.org/wiki?curid=1890688", "title": "Esai Morales", "text": "Biografia.\nNato a Brooklyn, New York, figlio di genitori portoricani, l'attivista Iris Margarita Declet e il saldatore Esai Morales.\nCarriera.\nDopo aver studiato recitazione a Manhattan debutta nel film del 1982 \"Forty Deuce\", l'anno seguente recita al fianco di Sean Penn in \"Bad Boys\" di Rick Rosenthal. Nel 1987 recita al fianco di Lou Diamond Phillips in \"La Bamba\", film sulla vita del cantante Ritchie Valens. Nel 1989 recita ne \"I maledetti di Broadway\". Nel 1994 \u00e8 tra i protagonisti di \"Rapa Nui\" di Kevin Reynolds.\nTra gli altri a cui ha preso parte, vi sono \"My Family\", \"Il meraviglioso abito color gelato alla panna\", \"Effetto virus\". Diventa noto per la sua interpretazione del tenente Tony Rodriguez in \"NYPD - New York Police Department\", ruolo che ricopre dal 2001 al 2004. \nNel 2006 recita nel film di Richard Linklater \"Fast Food Nation\" e nella serie televisiva \"Vanished\".\nNel 2008 entra a far parte del cast di \"Jericho\"; tra il 2009 e il 2010 interpreta Joseph Adamo nella serie televisiva \"Caprica\".\nNel 2013 entra a far parte del cast della 9 serie di \"Criminal Minds\", nel ruolo di Mateo Cruz, in sostituzione di Erin Strauss. Nel 2019 entra a far parte del cast di \"Titans\" interpretando Deathstroke.\nDoppiatori italiani.\nNelle versioni in italiano dei suoi film, Esai Morales \u00e8 stato doppiato da:"}
{"id": "1890689", "revid": "200578", "url": "https://it.wikipedia.org/wiki?curid=1890689", "title": "Madonna di Anglona", "text": ""}
{"id": "1890690", "revid": "287204", "url": "https://it.wikipedia.org/wiki?curid=1890690", "title": "Anisakidae", "text": "Anisakidae \u00e8 una famiglia di Nematodi appartenente all'ordine degli Ascaridida.\nAlla famiglia vengono ascritti numerosi generi tra cui:\nLe specie appartenenti ai generi \"Anisakis\" e \"Pseudoterranova\", in particolare, sono da considerarsi fra le pi\u00f9 pericolose per la salute umana, in quanto portano a patologie gravi all'apparato gastrointestinale umano e forti reazioni allergiche."}
{"id": "1890692", "revid": "729019", "url": "https://it.wikipedia.org/wiki?curid=1890692", "title": "Regii", "text": "I Regii erano una unit\u00e0 dell'esercito romano del tardo impero, pi\u00f9 precisamente una \"auxilia palatina\". Una \"legio comitatensis\" dello stesso nome era anche presente nell'esercito occidentale.\nStoria.\nNon \u00e8 noto con precisione quando questa unit\u00e0 fu costituita. Alcuni studiosi propendono per Costanzo II o Magnenzio. Altri ritengono che fu costituita all'epoca di Costanzo I, in quanto un contingente alemannico al comando del re Croco sostenne l'elevazione alla porpora del figlio di Costanzo, Costantino I, e il nome \"Regii\" starebbe a significare \u00ab(i soldati) del Re\u00bb; l'occasione sarebbe stata un episodio accaduto nell'inverno 298/299, quando un contingente di Alemanni attravers\u00f2 il Reno ghiacciato, ma rimase bloccato su di un'isola da un improvviso innalzamento della temperatura, e fu costretto ad arrendersi alle truppe romane, concedendo diversi volontari ai Romani in cambio della libert\u00e0 per gli altri.\nPare che le unit\u00e0 di \"auxilia palatina\" fossero organizzate a coppie, probabilmente per tenere alto il morale attraverso una forma di rivalit\u00e0 tra le due unit\u00e0; l'unit\u00e0 gemella dei \"Regii\" erano i \"Batavi\", probabilmente dei Franchi che vivevano nelle regioni precedentemente abitate dai Batavi e che, insieme agli Alemanni da cui derivavano i \"Regii\", costituivano le due principali popolazioni che si trovavano lungo il Reno al di l\u00e0 del confine romano.\nI \"Regii\" fecero parte dell'esercito del cesare Giuliano, partecipando alla battaglia di Strasburgo nel 357: disposti sul fianco sinistro della seconda linea romana assieme ai \"Batavi\", i \"Regii\" ressero l'assalto della preponderante cavalleria alamanna dopo che questa aveva spazzato via quella romana, permettendo il ritorno della cavalleria romana.\nI \"Regii\" compaiono nell'esercito del \"magister militum praesentalis\" d'Oriente, secondo la \"Notitia dignitatum\".\nNel VI secolo, durante la campagna di riconquista di Giustiniano, i \"Regii\" furono impegnati a difesa delle Mura aureliane minacciate dagli Ostrogoti; in particolare, difesero Porta Flaminia al comando di Ursicino.\nI \"Reges Emeseni Iudaei\", che sono stati interpretati come una formazione militare romana composta da Ebrei di Emesa, sarebbe in realt\u00e0 una invenzione moderna dovuta a un'errata interpretazione di un'iscrizione da parte di Theodor Mommsen"}
{"id": "1890696", "revid": "767487", "url": "https://it.wikipedia.org/wiki?curid=1890696", "title": "Universit\u00e0 di Pau", "text": "Universit\u00e9 de Pau et des Pays de l'Adour (UPPA) \u00e8 un'universit\u00e0 pubblica francese situata nella citt\u00e0 di Pau. Conta su 12.000 studenti."}
{"id": "1890697", "revid": "767487", "url": "https://it.wikipedia.org/wiki?curid=1890697", "title": "Swell Maps", "text": "I Swell Maps sono stati un gruppo rock sperimentale inglese attivo negli anni settanta, originario di Birmingham, vengono annoverati tra i precursori del post-punk e della new wave inglese.\nLe loro influenze sono molteplici, vanno dal free jazz, alla musica cacofonica, dai T.Rex ai tedeschi Can, il tutto rivisitato in chiave punk rock.\nIl nome del gruppo si riferisce alla carte usate dei surfisti alla ricerca delle migliori onde da cavalcare.\nStoria.\nFormati sin dal 1972 divennero una vera entit\u00e0 musicale solo dopo la nascita del punk rock britannico.\nIl gruppo era formato dai fratelli Epic Soundtracks (pseudonimo di Kevin Godfrey) e Nikki Sudden (pseudonimo di Nicholas Godfrey), all'epoca adolescenti originari di Solihull, con in aggiunta Richard Earl, David Barrington, John Cockrill e Jowe Head.\nPubblicarono nel 1977 \"Read About Seymour\", singolo di debutto non appena i fratelli Godfrey lasciarono la scuola di Solihull frequentata anche dai futuri Spizzenergi.\nDopo aver partecipato al famoso programma The Peel Sessions, registrarono il loro primo album \"A Trip to Marineville\", presso lo studio WMRS, pubblicato poi nel 1979.\nIl gruppo incise nel 1980 un altro album, \"The Swell Maps in 'Jane From Occupied Europe\"', dove le sonorit\u00e0 si addentravano ancora di pi\u00f9 in territorio post-punk.\nSuccessivamente fu pubblicata la compilation \"Whatever Happens Nexyt...\", poco prima di sciogliersi definitivamente.\nEpic Soundtracks mor\u00ec per cause sconosciute all'et\u00e0 di 37 anni nel 1997; Nikki Sudden mor\u00ec invece nel marzo del 2006 dopo una lunga carriera solista."}
{"id": "1890708", "revid": "101555574", "url": "https://it.wikipedia.org/wiki?curid=1890708", "title": "Calcestruzzo leggero", "text": "I calcestruzzi leggeri sono particolari calcestruzzi che hanno un peso specifico inferiore a quello dei calcestruzzi normali.\nDescrizione.\nLa principale caratteristica dei calcestruzzi leggeri \u00e8 il basso peso specifico. Tali caratteristiche di leggerezza, cui si accompagnano altri requisiti (buon isolamento termico, ecc.) rende questo materiale idoneo tra l'altro per la preparazione di elementi prefabbricati. \nIn merito alla resistenza a compressione, questa \u00e8 strettamente legata alle modalit\u00e0 di realizzazione del calcestruzzo leggero. Generalmente \u00e8 inferiore a quella dei calcestruzzi normali, in qualche caso pu\u00f2 anche non differirne in modo sensibile (calcestruzzi leggeri strutturali).\nPeso specifico.\nSecondo la norma UNI EN 206-1:2006, il calcestruzzo normale ha una massa volumica, dopo l'essiccamento in stufa, maggiore di 2000\u00a0kg/m\u00b3 ma non maggiore di 2600\u00a0kg/m\u00b3, mentre quello leggero, sempre dopo l'essiccamento in stufa, ha una massa volumica non minore di 800\u00a0kg/m\u00b3 e non maggiore di 2000\u00a0kg/m\u00b3.\nClassificazione.\nCalcestruzzi leggeri strutturali.\nIl calcestruzzo leggero strutturale \u00e8 apparso negli anni '70. I calcestruzzi leggeri strutturali sono calcestruzzi leggeri ad alta resistenza a compressione, che si ottengono tramite una scelta oculata degli inerti e del relativo assortimento granulometrico. Secondo la normativa italiana, \u00e8 definito come un calcestruzzo a struttura chiusa ottenuto sostituendo tutto o in parte l'inerte ordinario (ghiaia, pietrischetto e sabbia) con aggregato leggero artificiale (argilla espansa o scisti calcinati).\nIn questi casi infatti l'inerte leggero, costituito dai granuli non frantumati pi\u00f9 resistenti di argilla espansa o scisti calcinati, va a formare la frazione o le frazioni grossolane, mentre quella fine \u00e8 costituita o da inerte leggero macinato oppure da normale sabbia. Modulando opportunamente le propriet\u00e0 meccaniche dell'inerte leggero e la percentuale di sostituzione dell'aggregato ordinario, \u00e8 possibile ottenere calcestruzzi con resistenze a partire da 15 MPa fino a 70 MPa. Per i calcestruzzi leggeri strutturali non \u00e8 ammesso l'utilizzo di altri inerti leggeri di origine naturale o artificiale (polistirolo, lapillo, pomice o altro) in sostituzione dell'argilla espansa e degli scisti calcinati.\nCon i calcestruzzi leggeri strutturali si possono realizzare membrature quali pilastri, travi, ecc., gettate in opera o prefabbricate, con un risparmio di peso proprio, infatti si possono ottenere calcestruzzi con un peso specifico compreso fra 1.400\u00a0kg/m\u00b3 e 2.000\u00a0kg/m\u00b3.\nCalcestruzzi leggeri non strutturali.\nOltre ai calcestruzzi leggeri strutturali, con gli inerti leggeri si possono ottenere anche conglomerati non strutturali per la realizzazioni ad esempio di massi a pendio (strati di pendenza di coperture piane) o strati isolanti come:\nPertanto a seconda della composizione del calcestruzzo leggero cambiano i requisiti del prodotto finito.\nInfatti varieranno entro ampi limiti, il peso specifico, la resistenza a compressione, le caratteristiche isolanti, il ritiro, il modulo di elasticit\u00e0, ecc.\nTipologia degli inerti.\nGli inerti impiegati sono di origine minerale, naturale ed artificiale. Tra i primi trova largo impiego la pomice mentre tra gli inerti minerali artificiali sono assai diffusi:\nGli aggregati leggeri sono riconosciuti idonei per il confezionamento dei calcestruzzi leggeri se conformi alla UNI EN 13055-1.\nClassi di resistenza a compressione.\nPer i calcestruzzi leggeri la classe di resistenza, in analogia con i calcestruzzi normali, viene indicata con la sigla LC seguita da due numeri che rappresentano i valori della resistenza a compressione in MPa (N/mm\u00b2) ottenuti da prove a compressione a 28 giorni su cilindri di 150\u00a0mm di diametro e 300\u00a0mm di altezza per il primo valore e su cubi di 150\u00a0mm di lato per il secondo valore. \nLa norma UNI EN 206-1 prevede le seguenti classi di resistenza.\nIl D.M. del 14.01.2008 per i calcestruzzi leggeri strutturali ammette per\u00f2 classi di resistenza fino a LC55/60.\nClassi di densit\u00e0.\nIl calcestruzzo in base alla sua massa volumica viene suddiviso in classi di densit\u00e0 indicate con la lettera D seguita dal valore del massimo peso specifico previsto dalla generica classe, espresso in 10\u22123 kg/m\u00b3.\nla norma UNI EN 206 -1 prevede le seguenti classi di densit\u00e0:"}
{"id": "1890712", "revid": "486946", "url": "https://it.wikipedia.org/wiki?curid=1890712", "title": "Sole delle alpi", "text": ""}
{"id": "1890716", "revid": "1305772", "url": "https://it.wikipedia.org/wiki?curid=1890716", "title": "Murder by Numbers", "text": ""}
{"id": "1890717", "revid": "1601148", "url": "https://it.wikipedia.org/wiki?curid=1890717", "title": "Emeric Pressburger", "text": "Biografia.\nDopo varie esperienze come giornalista e scrittore esord\u00ec nel mondo del cinema nel 1929, quando, dopo essersi trasferito in Germania inizi\u00f2 la sua collaborazione, in qualit\u00e0 di soggettista e sceneggiatore con la casa di produzione UFA. In questo periodo scrisse, tra l'altro, la sceneggiatura del primo film di Max Oph\u00fcls \"Dann schon lieber Lebertan\" (\"Preferisco l'olio di fegato di merluzzo\"). A seguito delle leggi razziali si trasfer\u00ec prima in Francia e poi, nel 1935, in Gran Bretagna, dove venne subito notato dal produttore connazionale Alexander Korda che, nel 1939, lo ingaggia per sceneggiare il film \"La spia in nero\" (\"The Spy in Black\") che sar\u00e0 diretto da Michael Powell. Questo film segner\u00e0 cos\u00ec la nascita di una delle pi\u00f9 importanti collaborazioni della storia del cinema.\nNegli anni della guerra i due realizzeranno una serie di film a tema bellico e dichiaratamente propagandistici: \"Gli invasori - 49\u00ba parallelo\" (\"49th Parallel\") del 1941 (che otterr\u00e0 anche finanziamenti pubblici da parte del Ministero dell'Informazione), \"Volo senza ritorno\" (\"One of Our Aircrafts is Missing\") del 1942 (che segner\u00e0 il debutto di Pressburger come co-regista) e \"Duello a Berlino\" (\"The Life and Death of Colonel Blimp\") del 1943 (che sar\u00e0 per\u00f2 osteggiato dalle autorit\u00e0 per via della storia dell'amicizia fra un ufficiale tedesco e uno inglese). Quest'ultimo film sar\u00e0 il primo realizzato dalla The Archers, la casa di produzione fondata dagli stessi Powell e Pressburger con cui realizzeranno tutti i loro film successivi.\nDopo \"Un racconto di Canterbury\" (\"A Canterbury Tale\") del 1944 e \"So dove vado\" (\"I Know Where I'm Going\") del 1945 i due realizzeranno, nel 1946, \"Scala al paradiso\" (\"A Matter of Life and Death\") un film ricchissimo di elementi visivi e narrativi di grande impatto ed originalit\u00e0. Seguiranno altri due film ritenuti oggi tra i pi\u00f9 importanti nella storia del cinema inglese: \"Narciso nero\" (\"Black Narcissus\") del 1947 e il musical \"Scarpette rosse\" (\"The Red Shoes\") del 1948 che sar\u00e0 anche il maggior successo commerciale del duo.\nNegli anni cinquanta realizzeranno \"La volpe\" (\"Gone to Earth\") (1950), \"I racconti di Hoffmann\" (\"The Tales of Hoffmann\") (1951), \"La battaglia di Rio della Plata\" (\"The Battle of the River Plate\") (1956) e \"Colpo di mano a Creta\" (\"Ill Met by Moonlight\") (1957), che sar\u00e0 l'ultimo film co-diretto. I due torneranno a collaborare nel 1966 con \"They're a Weird Mob\" e nel 1972 con \"Il ragazzo che divent\u00f2 giallo\" (\"The Boy Who Turned Yellow\") entrambi scritti e prodotti da Pressburger e diretti da Powell."}
{"id": "1890723", "revid": "23117", "url": "https://it.wikipedia.org/wiki?curid=1890723", "title": "Banco Roma (gruppo sportivo)", "text": ""}
{"id": "1890730", "revid": "88740", "url": "https://it.wikipedia.org/wiki?curid=1890730", "title": "Sabas Reyes Salazar", "text": "Biografia.\nFu ordinato sacerdote nel dicembre 1911, dimostrandosi subito un fervente devoto della SS. Trinit\u00e0. Di animo semplice, si dedic\u00f2 con particolare cura alla formazione dei bambini e dei giovani, sia nell'ambito della catechesi, sia nell'insegnamento di scienze, arti e mestieri.\nNel 1927 durante uno dei periodi pi\u00f9 pericolosi per i sacerdoti, si rifiut\u00f2 di lasciare Tatotl\u00e1n dicendo: \u00abMi hanno lasciato qui e qui attendo. Vediamo che cosa determina Iddio\u00bb. Nella Settimana Santa di quello stesso anno giunsero nel paese le truppe federali alla ricerca del parroco don Francisco Vizcarra e dei suoi assistenti. L'unico presente era padre Sab\u00e1s Reyes Salazar, sul quale si rivers\u00f2 tutto l'odio generato in quella guerra civile: padre Sab\u00e1s fu catturato e legato ad una colonna del tempio parrocchiale, fu torturato per tre giorni, senza acqua n\u00e9 cibo, e gli furono bruciate le mani.\nIl 13 aprile 1927, mercoled\u00ec santo, fu portato dentro il recinto del cimitero, dove venne fucilato a soli 44 anni. Poco prima dell'esecuzione trov\u00f2 la forza di gridare \u00abViva Cristo Re\u00bb.\nCulto.\nFu beatificato da Papa Giovanni Paolo II il 22 novembre 1992 nella Basilica di S. Pietro, assieme ad altri 25 perseguitati, che donarono con il martirio la loro vita per la difesa della Fede. Il 21 maggio del 2000 padre Sab\u00e1s \u00e8 stato canonizzato."}
{"id": "1890735", "revid": "767487", "url": "https://it.wikipedia.org/wiki?curid=1890735", "title": "I giorni pi\u00f9 belli", "text": "I giorni pi\u00f9 belli \u00e8 un film del 1956 diretto da Mario Mattoli."}
{"id": "1890739", "revid": "254059", "url": "https://it.wikipedia.org/wiki?curid=1890739", "title": "Riviera di Sal\u00f2", "text": "La Riviera di Sal\u00f2, ufficialmente nata come \u00abComunit\u00e0 della Riviera bresciana del lago di Garda\u00bb (latino:\"Communitas Riperi\u00e6 Lacus Gard\u00e6 Brixiensis\"), fu una confederazione di 34 comuni della riviera bresciana del lago di Garda e di parte della Valle Sabbia. Durante la dominazione veneziana il senato veneto elarg\u00ec alla Patria il titolo di \"Magnifica\" e di \"Figlia primogenita della Serenissima\", tanto da essere ricordata ancora oggi come la Magnifica Patria della Riviera di Sal\u00f2. I suoi abitanti furono indicati come \"Quelli di Sal\u00f2\". Venne sciolta nel maggio 1797.\nStoria.\nOrigini.\nIl 4 novembre del 1334 le 34 comunit\u00e0 della riviera e di parte della val Sabbia fondarono la comunit\u00e0 della Riperi\u00e6 lacus Gard\u00e6 Brixiensis con capoluogo Maderno. Essa era una sorta di federazione con a capo un podest\u00e0. Non volendosi alleare n\u00e9 con Brescia, n\u00e9 con Verona, decidono di dedicarsi a Venezia che mander\u00e0 un provveditore.\nDominio Visconteo.\nNel 1350 la riviera cadr\u00e0 nelle mani dei Visconti, visto l'impossibilit\u00e0 per Venezia di proteggere un cos\u00ec lontano territorio. Nel 1362 Sal\u00f2 \u00e8 cinta d'assedio da parte delle truppe scaligere e la resistenza dei cittadini, unita alla grande accoglienza per Beatrice Visconti, faranno s\u00ec che il capoluogo della riviera passi da Maderno a Sal\u00f2. Con la salita al potere di Gian Galeazzo Visconti Maderno torner\u00e0 ad essere la capitale per un breve periodo per poi perdere nuovamente, durante la stesura degli statuti, il titolo. Alla morte del duca i rappresentanti di Sal\u00f2 e della Riviera occuparono il quinto posto nella processione funebre, ben pi\u00f9 avanti di citt\u00e0 quali Brescia o Verona.\nIl ritorno di Venezia.\nNel 1428 Sal\u00f2 e la Riviera tornano ad essere dominio della Serenissima, per \"motu proprio\" della Comunit\u00e0, che abbandona i Visconti poco prima dell'assedio di Brescia. Nei successivi anni la Riviera si schiera pi\u00f9 volte a favore dei Visconti, mentre Brescia rimane fedele alla Dominante, pertanto Venezia porr\u00e0 la Riviera nella giurisdizione di Brescia.\nSolo nel 1443 la riviera otterr\u00e0 di essere indipendente, almeno parzialmente, da Brescia e a poter nuovamente accogliere sul Garda il Capitano della Riviera e Provveditore di Sal\u00f2 mandato dal Senato veneziano.\nDurante questi anni Venezia elargir\u00e0 alla Patria il titolo di Magnifica e di Figlia primogenita della Serenissima, insieme ad innumerevoli autonomie, tale da renderla quasi uno stato a s\u00e9 stante. Con la guerra della Lega di Cambrai la Magnifica Patria \u00e8 conquistata da Francesi e Spagnoli, mal voluti dalla popolazione, tornando poi ad innalzare le bandiere di San Marco.\nDalla riviera, il 23 aprile 1570, parte una nave di armigeri per combattere contro il turco. Questi si fanno onore durante la battaglia di Lepanto. \nNel 1580 il futuro santo Carlo Borromeo arriva in visita pastorale a Sal\u00f2, dirimendo questioni e fondando un Monte di Piet\u00e0 spirituale per pagare degli insegnanti che educhino i giovinetti e i fanciulli poveri di Sal\u00f2.\nLa contro-rivoluzione.\nCon l'arrivo delle truppe di Napoleone a Sal\u00f2 il 17 agosto 1796, inizia la fine della Magnifica Patria. Il 25 marzo dei messaggeri da Brescia, insorta contro la dominante, porta l'annuncio della rivoluzione; i Salodiani in principio accolgono la notizia, poi, allontanatisi i bresciani, decidono per rimanere fedeli alla Serenissima: ha inizio la contro-rivoluzione, l'unica ufficialmente appoggiata da Venezia.\nLe truppe Bresciane e Bergamasche che attaccano il golfo vengono respinte e arrestate, grazie all'intervento degli abitanti della valle Sabbia. Il 20 maggio la citt\u00e0 di Sal\u00f2 \u00e8 costretta ad arrendersi ai francesi, che gli toglieranno il titolo di capitale, il nome e l'indipendenza da Brescia. Nelle successive dominazioni non verr\u00e0 pi\u00f9 restaurata una provincia, dipartimento o cantone simile alla Riviera, ma sar\u00e0 sempre smembrata.\nPolitica.\nLa rivera era governata da un consiglio della comunit\u00e0 composta da 36 consiglieri che entrano in carica met\u00e0 a gennaio e met\u00e0 a luglio. Ogni quadra mandava 6 consiglieri. Tra questi venivano eletti trimestralmente 6 deputati, uno per quadra, incaricati di governare effettivamente la patria. Tutti i consiglieri non potevano essere imparentati direttamente (padri, figli o fratelli) o indirettamente (cognati, suoceri, nuori) con altri in carica e neppure con il sindico speciale. Al termine del loro mandato non possono essere rieletti per almeno un anno. Alla prima riunione di gennaio e di luglio sono presenti sia i consiglieri uscenti che quelli entranti, per un totale di 56 consiglieri. Il sindico speciale deve essere laureato e deve presenziare tutti i consigli di comunit\u00e0 per poter contrastare tutte le parti (leggi) presentate dai deputati, non pu\u00f2 votare.\nSuddivisione amministrativa.\nLa riviera era divisa in sei quadre:\nArzaga, Botonago, Burago, Drugolo, Maguzzano, Muslone e Venzago erano Comuni autonomi; il Comune di Tignale godeva delle medesime prerogative attribuite alle Quadre.\nEconomia.\nIn tutta la riviera \u00e8 presente l'agricoltura, specializzata nell'alta riviera nella coltivazione di limone e cedri. Su tutta la costa \u00e8 presente anche la produzione di olio e vino in quantit\u00e0 pari al doppio del consumo interno. Per quanto riguarda la coltivazione del grano, la campagna \u00e8 in grado di coprire unicamente il consumo interno per quattro mesi all'anno. Sui monti \u00e8 presente anche la pastorizia di bovini e ovini.\nNella valle Sabbia \u00e8 fiorente il commercio di legname e la produzione di utensili in ferro. A Sal\u00f2 \u00e8 attiva una fiorente industria di refe del valore di 150000 ducati l'anno.\nA Desenzano ogni marted\u00ec si svolge un importante mercato di biade, mentre il sabato il mercato si svolge a Sal\u00f2, dove si commercia ogni tipo di mercanzia. Il commercio su barche attraverso il lago collega facilmente le localit\u00e0 rivierasche con quelle veronesi, trentine e mantovane."}
{"id": "1890749", "revid": "741864", "url": "https://it.wikipedia.org/wiki?curid=1890749", "title": "Channing Frye", "text": "Biografia.\nFrye \u00e8 cugino di Tobias Harris, professionista nella NBA con i Philadelphia 76ers (i due militarono insieme negli Orlando Magic dal 2014 al febbraio 2016), e di Tyler Harris, a sua volta cestista.\nNel 2007 ha conosciuto Lauren Lisoski, che ha poi sposato nel 2009. Dalla questa relazione Frye ha avuto un figlio il 4 ottobre 2010.\nCaratteristiche tecniche.\nFrye \u00e8 un'ala grande specialista nel tiro da tre punti, ma molto debole nella metacampo difensiva.\nCarriera.\nHigh school e college.\nFrye frequenta la \"Hendrix Jr. High School\" ed in seguito la \"St. Mary's Prep School\" a Phoenix (Arizona). Poi Frye trascorre quattro intere stagioni all'Universit\u00e0 dell'Arizona iniziando nel 2001 e terminando nel 2005. Frye aiuta il suo team a raggiungere l\"'Elite Eight\" nella NCAA 2005, ma Arizona viene sconfitta da Illinois.\nNBA (2005-2019).\nNew York Knicks (2005-2007).\nSi dichiara eleggibile per il Draft NBA 2005, durante il quale viene scelto come numero 8 dai New York Knicks; Frye realizz\u00f2 il suo \"career high\" di 30 punti (14-18 dal campo, 2-2 dalla lunetta), con 7 rimbalzi, 2 stoppate ed un assist nel suo primo scontro con la prima scelta assoluta del draft NBA 2005, Andrew Bogut. Eguaglia il career high il 6 gennaio 2006, contro i Washington Wizards, tirando 11-13 dal campo e 7-8 dalla linea del tiro libero. \u00c8 considerato uno dei migliori rookie usciti dal draft 2005, come testimoniato dall'alta classificazione riservatagli dall'NBA Rookie Rankings . Partecipa alla \"Rookie Challenge\" durante l'All-Star Weekend 2006, ovviamente fra i rookie, tuttavia perdendo la sfida contro i sophomores. Il 21 marzo 2006, Channing si lesiona un legamento del ginocchio sinistro in una partita contro i Toronto Raptors quando la guardia Andre Barrett perde il controllo di palla e nel tentativo di recuperarla sbatte con la sua spalla sul ginocchio di Frye. In tal modo, Channing \u00e8 costretto a saltare il resto della stagione.\n\u00c8 stato scelto per il \"T-Mobile NBA All-Rookie First Team\" 2005-06, in virt\u00f9 di 45 punti, che gli valsero il quinto posto fra i rookies, dietro Chris Paul (58), Charlie Villanueva (56), Andrew Bogut (55) e Deron Williams (46).\nPortland Trail Blazers (2007-2009).\nIl 28 giugno, la notte del Draft NBA 2007, Frye, insieme alla guardia dei Knicks Steve Francis, viene ceduto ai Portland Trail Blazers in cambio di Zach Randolph, Fred Jones e Dan Dickau. Frye indoss\u00f2 la cannottiera numero 44 dopo che aveva vestito la numero 7 con i Knicks, poich\u00e9 quel numero era gi\u00e0 indossato la nei Blazers da Brandon Roy.\nPhoenix Suns (2009-2014).\nNell'estate 2009, da restricted free agent firm\u00f2 un contratto di 4 anni con i Phoenix Suns, tornando cos\u00ec nell'Arizona, lo stesso stato in cui frequent\u00f2 l'Universit\u00e0. Fin dalle prime uscite stagionali con i Suns, Frye dimostr\u00f2 di aver lavorato molto sul tiro da tre punti in particolare evolvendo cos\u00ec il suo gioco e meritandosi la chiamata per la gara del tiro da 3 durante l'All-Star Weekend 2010. La stagione 2009-2010 fu ricca di soddisfazioni anche a livello di squadra. I Suns infatti si classificarono terzi nella Western Conference e arrivano alle finali di Conference, eliminando prima i Portland Trail Blazers (ex-squadra di Frye) per 4-2 e poi, a sorpresa, i San Antonio Spurs con un tanto sorprendente quanto schiacciante 4-0. Tuttavia nelle finali di Conference, seppur con delle ottime prestazioni, i Suns dovettero arrendersi ai Los Angeles Lakers condotti da un super Kobe Bryant oltre che da Pau Gasol e Lamar Odom.Nell'estate 2010 Amar'e Stoudemire lasci\u00f2 i Suns per andare a giocare nei New York Knicks. Questo, oltre al calo di Steve Nash e Grant Hill, fece s\u00ec che le due stagioni successive furono deludenti per la squadra che manc\u00f2 l'accesso alla \"post-season\". Prima dell'inizio della stagione 2012-13 gli venne scoperto un problema al cuore che lo costrinse a interrompere a tempo indeterminato la sua carriera. Salt\u00f2 tutta la stagione per poi tornare in campo l'anno successivo, in cui gioc\u00f2 tutte le 82 partite della squadra partendo sempre titolare, e in cui la squadra, nonostante fosse partita con l'idea di tankare, and\u00f2 vicina a disputare i play-off in quanto arriv\u00f2 nona a ovest con un record di 48 vittorie e 34 sconfitte (58,5% fu la percentuale di vittorie totali della franchigia dell'Arizona). In stagione tenne una media di 11,1 punti e 5,1 rimbalzi con il 37% da 3 punti.\nOrlando Magic (2014-2016).\nIl 7 luglio 2014 firm\u00f2 un contratto quadriennale a 32 milioni di dollari con gli Orlando Magic. Tuttavia Frye deluse ampiamente le aspettative dei Magic, venendo molto criticato per il suo contratto oltre che per le prestazioni.\nCleveland Cavaliers (2016-2018).\nIl 18 febbraio 2016 pass\u00f2 ai Cleveland Cavaliers in uno scambio a tre squadre tra gli stessi Cleveland Cavaliers, gli Orlando Magic e i Portland Trail Blazers.Frye si rivel\u00f2 subito importante in uscita dalla panchina per i Cavs per la sua capacit\u00e0 di aprire il campo. Alla fine della RS i Cavs arrivarono primi nella Eastern Conference, facendo s\u00ec che Frye, con la franchigia dell'Ohio, tornasse a disputare i play-off a 6 anni di distanza dall'ultima volta in cui militava nei Phoenix Suns. Durante la post-season si segnal\u00f2 in positivo in occasione di gara-3 delle semifinali di conference contro gli Atlanta Hawks in cui segn\u00f2 27 punti con 7 triple. Alla fine della stagione i Cavs vinsero l'anello rimontando i Golden State Warriors da 1-3 a 4-3; i Cavs riscattarono cos\u00ec la sconfitta avvenuta l'anno prima alle finals contro la squadra californiana (in cui Frye non giocava). Tuttavia l'anno successivo gli Warriors batterono nettamente i Cavs alle finals per 4-1 e Frye fu protagonista in negativo in particolare nella metacampo difensiva.\nLos Angeles Lakers (2018).\nL'8 febbraio 2018, durante la \"trade dead-line\", venne ceduto dai Cavs (insieme a Isaiah Thomas) ai Los Angeles Lakers in cambio di Larry Nance jr. e Jordan Clarkson.\nRitorno a Cleveland e ritiro (2018-2019).\nDopo non aver rifirmato con i Lakers (freschi della firma dell'ex compagno di squadra LeBron James) il 15 luglio 2018 torna ai Cleveland Cavaliers. Il 2 marzo 2019 ha annunciato la sua intenzione di ritirarsi dal basket a fine anno. Dietro a questa decisione c'\u00e8 stata una motivazione familiare per stare pi\u00f9 vicino alla famiglia. La sua ultima partita in NBA \u00e8 stata la sconfitta per 124-97 contro gli Charlotte Hornets, venendo salutato dai tifosi e dai compagni di squadra. Nella gara ha messo a referto 10 punti in 7 minuti subentrando dalla panchina."}
{"id": "1890751", "revid": "125405526", "url": "https://it.wikipedia.org/wiki?curid=1890751", "title": "Cesena", "text": "Cesena (IPA: , \"Cis\u00e8na\" in romagnolo) \u00e8 un comune italiano di abitanti della provincia di Forl\u00ec-Cesena che sorge sulla Via Emilia a circa 20\u00a0km da Forl\u00ec.\nFondata intorno al V secolo a.C. dagli Umbri, fior\u00ec in epoca romana come centro sulla via Emilia, e di quell'epoca oggi conserva quasi intatta una vasta centuriazione nella pianura circostante. Ospita la Biblioteca Malatestiana risalente al XV secolo, prima biblioteca civica europea e unico esempio di biblioteca monastica umanistica perfettamente conservata nell'edificio, negli arredi e nella dotazione libraria, inserita dall'UNESCO nel registro della \"Memoria del mondo\".\nCentro di attivit\u00e0 agricole, commerciali e industriali prevalentemente nei campi ortofrutticolo, alimentare, meccanico, dal 1989 \u00e8 sede distaccata dell'Universit\u00e0 di Bologna.\nGeografia fisica.\nTerritorio.\nCesena \u00e8 posta quasi al centro della Romagna, a met\u00e0 strada tra il mare, da cui dista appena , e le colline, nel punto in cui si incrociano le antiche vie Emilia e Romea. Il territorio comunale, la cui superficie \u00e8 di , confina a nord con i comuni di Cervia e Ravenna, a est con i comuni di Cesenatico, Gambettola, Longiano e Montiano, a sud con i comuni di Roncofreddo, Mercato Saraceno e Sarsina, e ad ovest con i comuni di Civitella di Romagna, Meldola e Bertinoro.\nL'altitudine ufficiale, corrispondente al punto sul quale sorge il Palazzo Comunale, \u00e8 di 44 metri sul livello del mare. La media delle altitudini dell'intero territorio comunale \u00e8 di : si passa dai 5 metri del fosso della Valle ai 480 metri di monte Cavallo). Il territorio \u00e8 pianeggiante verso l'ultimo lembo di Pianura padana a nord-est, collinare con le prime propaggini dell'Appennino tosco-romagnolo a sud-ovest.\nMorfologicamente sono il fiume Savio e la sua valle a comporre l'alveo principale del territorio comunale cesenate, andando poi a sfociare a nord-ovest fino al bacino del fiume Ronco e del torrente Bevano, a sud-est fino al versante sinistro del torrente Pisciatello.\nClima.\nCesena ha un clima temperato, moderatamente mitigato dalla vicinanza del mare. In estate raramente le temperature massime superano i 35\u00b0; possono avvicinarsi ai 40\u00b0 (con tempi di ritorno di 18-20 anni) in casi di intenso foehn appenninico associato a forti avvezioni calde.\nL'inverno \u00e8 generalmente semicontinentale o continentale (mediamente rigido) sui comparti appenninico e pedeappenninico, per il vento freddo che \"esce\" dall'inversione termica padana verso l'Adriatico, mentre il comparto costiero \u00e8 marcatamente semicontinentale dato che risente maggiormente dei flussi di calore provenienti dall'Adriatico; le temperature medie nel corso dell'inverno risultano sulle aree costiere e pericostiere mediamente pi\u00f9 alte di circa 2\u00b0 rispetto alla fascia pedecollinare posta circa pi\u00f9 ad ovest.\nLe giornate di nebbia, nella media trentennale, variano da circa 30 giorni sulla bassa pianura cesenate prossima alla costa, dalle 18-20 delle aree a ridosso dell'Appennino fino alle 12-15 giornate all'interno delle valli.\nOrigini del nome.\nL'etimologia del lemma \"Cesena\" (in latino \"Caesena\") non \u00e8 certa. Diversi studiosi sostengono che il nome derivi dal verbo latino \" caedo\" (tagliare), significando \"luogo tagliato\", cos\u00ec come Cesuola - piccolo corso d'acqua che attraversa la citt\u00e0 - significherebbe \"torrente che taglia\". Altri ipotizzano che il prefisso \"caes-\" rimandi al termine desueto \"cesina\" (\"terra disboscata\"), cui si \u00e8 aggiunto il suffisso \"-ena\", di origine etrusca. Altri ancora ritengono che \"Cesena\" derivi dall'etrusco \"Keizna\". \nStoria.\nLa Valle del Savio e i dintorni dei colli, a cui si appoggia Cesena, furono abitati fin dall'et\u00e0 neolitica, come dimostrano i materiali rinvenuti nella zona della basilica del Monte e, pi\u00f9 su, a Borello. Il primo nucleo abitativo sorge con ogni probabilit\u00e0 per opera degli Umbri intorno al VI-V secolo a.C.. Insieme a Forl\u00ec, Cesena \u00e8 epicentro dell'insediamento dei Galli Senoni, uno dei principali popoli celtici della Gallia Cisalpina. Con l'arrivo dei Romani il piccolo nucleo assume forma di villaggio; decade con l'Impero Romano e subisce le incursioni dei barbari. \nPresa dai Goti di Teodorico, viene riconquistata dai Bizantini e, a met\u00e0 del VI secolo, entra a far parte dell'Esarcato. Dopo le campagne di Pipino il Breve (VIII secolo), Cesena rientra infine nei territori sotto il controllo pontificio, primo nucleo di quello che sar\u00e0 lo Stato della Chiesa. Il Duecento vede la citt\u00e0 oscillare tra libert\u00e0 comunali e sottomissione alla Chiesa o a signori locali. Nel 1333 Cesena \u00e8 divenuta dominio della famiglia forlivese degli Ordelaffi, ma la loro signoria viene interrotta nel 1357 dall'intervento del legato pontificio, cardinale Albornoz, che riesce a sottomettere la citt\u00e0 nonostante la strenua azione di difesa di Cia degli Ubaldini..\nNel febbraio del 1377 Cesena viene coinvolta nella guerra promossa dalla Repubblica fiorentina contro lo Stato Pontificio, ma il cardinale Roberto di Ginevra (futuro antipapa Clemente VII) scatena un violento massacro in citt\u00e0, per impedire che Cesena passi dalla parte dei fiorentini: la strage viene eseguita dalle milizie mercenarie bretoni, guidate dal condottiero inglese Giovanni Acuto, che la radono al suolo, causando la morte di pi\u00f9 di 5.000 abitanti.\nDurante la signoria dei Malatesta la citt\u00e0 rifior\u00ec, come testimoniano gli importanti monumenti quali la Rocca Malatestiana, voluta da Galeotto, e la Biblioteca Malatestiana, opera del mecenate Domenico Malatesta Novello.\nPer un breve periodo, intorno al 1500, sotto il dominio di Cesare Borgia, Cesena divenne la \"capitale\" del ducato di Romagna e nel 1502 giunse in citt\u00e0 Leonardo da Vinci, al quale Borgia aveva conferito l'incarico di rilevare ed aggiornare le fortificazioni delle citt\u00e0 di Romagna conquistate. Poi torn\u00f2 sotto il dominio dello Stato Pontificio, che perdur\u00f2 fino all'Unit\u00e0 d'Italia.\nNel 1775, il cesenate Giovan Angelo Braschi diviene Papa col nome di Pio VI, e nuovamente nel 1800, un altro cesenate diviene Papa, Barnaba Niccol\u00f2 Maria Luigi Chiaramonti col nome di Pio VII. L'esperienza napoleonica (1797-1814), che vede Pio VI e Pio VII tentare invano di opporsi a Napoleone Bonaparte, priva Cesena di un gran numero di monasteri, conventi e chiese che precedentemente la ornavano e dell'Universit\u00e0.\nNel gennaio 1832 la citt\u00e0 viene saccheggiata e 17 suoi cittadini uccisi durante le Stragi di Cesena e Forl\u00ec ad opera delle truppe pontificie durante la repressione finale dei moti romagnoli.\nSuccessivamente, prima e dopo l'Unit\u00e0 d'Italia, la citt\u00e0 conobbe un periodo di espansione. Dopo il 1861, i liberali governarono l'Amministrazione Comunale fino agli inizi del Novecento, ed infine i repubblicani ressero il potere fino all'avvento del fascismo.\nDurante la Resistenza Cesena dette un grande contributo di uomini, e per tale motivo le \u00e8 stata assegnata la Medaglia d'argento al Valor Militare. Nel dopoguerra la citt\u00e0 assiste ad un notevole sviluppo urbano e parallelamente si verifica una notevole crescita economica, che ne fa un polo di livello internazionale nel comparto agroalimentare, soprattutto in materia di ricerca e biotecnologie.\nNel 1992, con il distacco del comprensorio di Rimini in nuova provincia, la precedente provincia di Forl\u00ec cambia nome in provincia di Forl\u00ec-Cesena (pur rimanendo Forl\u00ec capoluogo), essendo le due citt\u00e0 di importanza pressoch\u00e9 identica. Oggi Cesena ha raggiunto una posizione di primo piano in vari settori economici, una fervida vita culturale ed una qualit\u00e0 della vita superiore alla media nazionale.\nSimboli.\nLo stemma del comune \u00e8 formato da uno scudo a \"balzana\": troncato di nero e d'argento, con una bordura cuneata d'oro. Capo d'Angi\u00f2.\nLo scudo tradizionalmente indicherebbe la pacificazione tra le opposte fazioni cittadine dei Guelfi e dei Ghibellini; il bordo \u00e8 preso dallo stemma dei Malatesta e si riferisce alla loro signoria sulla citt\u00e0 nel corso del Quattrocento. Il capo \u00e8 una concessione del re di Napoli Roberto d'Angi\u00f2. Lo scudo, in luogo della corona civica, potrebbe fregiarsi della corona nobiliare, essendo stata la citt\u00e0 iscritta nell'elenco ufficiale della nobilt\u00e0 italiana.\nStemma concesso da re Vittorio Emanuele III con decreto regio del 24 aprile 1927: \"Troncato di nero e d'argento, alla bordura dentata di nero e d'oro, col capo d'Angi\u00f2\".\nIl gonfalone \u00e8 formato dal drappo troncato di nero e di bianco con al centro lo stemma della citt\u00e0.\nOnorificenze.\nCesena \u00e8 tra le citt\u00e0 decorate al valor militare per la guerra di liberazione, insignita della medaglia d'argento per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nAree naturali.\nA Cesena ci sono quasi 55.000 alberi, 250 aree verdi che si estendono complessivamente per oltre 246 ettari.\nLe principali aree verdi della citt\u00e0 sono:\nSociet\u00e0.\nEvoluzione demografica.\nA marzo 2015 a Cesena sono state censite persone. L'aumento della popolazione \u00e8 dovuto soltanto ai flussi migratori perch\u00e9 il saldo naturale \u00e8 negativo, mentre in citt\u00e0 arrivano costantemente qualche centinaio di immigrati al mese. Il numero delle famiglie \u00e8 in aumento: alla fine del mese di marzo 2015 erano , costante la tendenza alla diminuzione del numero medio dei componenti, sceso a 2,33 persone per famiglia nel 2012 (nel 1974 erano 3,46). Tra la popolazione un numero importante \u00e8 rappresentato da coloro che vivono da soli (soprattutto le donne, che per la met\u00e0 sono vedove) rappresentando oltre il 33% del totale delle famiglie (erano il 25% nel 2000). Il tasso di nuzialit\u00e0 continua la sua discesa: nel 2011 si sono celebrati 2,66 matrimoni ogni mille abitanti, nel 2000 erano 4,57.\nEtnie e minoranze straniere.\nSecondo i dati dell'Ufficio SIT - Statistica del Comune di Cesena al 31 dicembre 2014 la popolazione straniera residente era di persone.\nLe nazionalit\u00e0 maggiormente rappresentate erano:\nLingua e dialetti.\nA Cesena, accanto all'italiano, si parla uno dei dialetti della lingua romagnola. Quest'ultima, derivante dal latino e inclusa nella famiglia delle lingue gallo-italiche, \u00e8 caratterizzata da un forte rilievo delle consonanti nelle parole e da una notevole moltiplicazione dei fonemi vocalici rispetto all'italiano, che ne ha solo sette.\nReligione.\nSede vescovile a partire dall'Alto Medioevo, \u00e8 nota come \"Citt\u00e0 dei tre Papi\", avendo dato i natali a Pio VI e Pio VII, e avendo avuto come vescovi Pio VIII e Benedetto XIII.\nLa maggioranza delle persone che professano una religione \u00e8 cattolica e la citt\u00e0 ospita la sede vescovile della diocesi di Cesena-Sarsina, suddivisa in 23 parrocchie. Sono anche presenti altre confessioni cristiane: due comunit\u00e0 evangeliche (Assemblee di Dio in Italia e Chiesa Evangelica Battista), Testimoni di Geova e Chiesa cristiana avventista del settimo giorno. La presenza di comunit\u00e0 ebraiche, che durante la seconda guerra mondiale hanno, come altrove, subito persecuzioni, \u00e8 documentata sin dal Medioevo.\nIl buddhismo si \u00e8 diffuso a partire dagli anni '70 del Novecento. Altre religioni, quella islamica principalmente, ma anche fedi cristiano-ortodosse e l'induismo sono praticate per la presenza di immigrati di diversi continenti. Nella frazione Torre del Moro \u00e8 attivo il Centro di Cultura e di Studi Islamici mentre nella frazione di Monte Aguzzo \u00e8 presente l'unico luogo di sepoltura per gli islamici in Romagna.\nIstituzioni, enti e associazioni.\nA Cesena sono presenti numerosi istituti culturali che operano attivamente e sono presenti nella realt\u00e0 locale, come: l'Istituzione Biblioteca Malatestiana, la Fondazione Renato Serra, l'Emilia-Romagna Teatro, il Conservatorio Statale di musica \"Bruno Maderna\", l'Istituto di cultura musicale \"Arcangelo Corelli\", la Biblioteca di scienze giuridiche ed economiche \"Giovanni Ghirotti\", il Centro di Documentazione Educativa e il Teatro Comandini-Soc\u00ecetas.\nAssociazioni.\nCesena \u00e8 ricca di associazioni e circoli culturali che operano nel territorio promuovendo conferenze, convegni, mostre, proiezioni cinematografiche, corsi, spettacoli teatrali e musicali.\nSanit\u00e0.\nL'Ausl della Romagna serve tutto il comprensorio cesenate, dalla Valle del Savio alla riviera, coprendo un territorio di 15 comuni (oltre 200.000 abitanti).\nL'Ospedale Maurizio Bufalini \u00e8 una struttura di rilevanza regionale essendo, tra l'altro, sede del Dipartimento Chirurgico e Grandi Traumi.\nIl Laboratorio Unico di Area Vasta Romagna \u00e8 situato nel Centro Servizi di Pievesestina. La struttura, progettata per servire oltre un milione di abitanti, costituisce una forma di gestione unificata di attivit\u00e0 laboratoristiche e serve l'intera Area Vasta Romagna (Cesena, Forl\u00ec, Ravenna e Rimini).\nNel 2009 \u00e8 stato inaugurato il Laboratorio Unico di Patologia Clinica romagnolo.\nCultura.\nIstruzione.\nBiblioteche.\nBiblioteca Malatestiana e biblioteche di quartiere.\nNella sezione moderna della Biblioteca Malatestiana sono presenti oltre centomila volumi, disponibili ad accesso diretto. \u00c8 divisa nelle sotto-sezioni: Biblioteca Moderna, che raccoglie pi\u00f9 di 60.000 volumi, e Biblioteca dei Ragazzi, ove sono custoditi quasi 24.000 testi destinati ai lettori fino a 16 anni.\nSono presenti biblioteche dei quartieri Al Mare, Borello, Cervese Nord, Cervese Sud, Cesuola, Dismano, Oltresavio, Rubicone, Valle Savio.\nScuole.\nSono presenti 23 scuole dell'infanzia, 28 scuole primarie, 11 scuole secondarie di primo grado una delle quali privata, vi hanno sede inoltre dieci scuole secondarie di secondo grado statali (tre licei, quattro istituti tecnici e tre istituti professionali) e due licei paritari; il sistema della formazione \u00e8 completato dall'Istituto Musicale \"Arcangelo Corelli\", fondato nel 1806 e dunque la seconda scuola comunale di musica pi\u00f9 antica d'Italia.\nTra questi va menzionato il Liceo Ginnasio Statale Vincenzo Monti, fondato il 10 ottobre del 1860.\nUniversit\u00e0.\nOspit\u00f2 dal XVI secolo al 1800 l'Universit\u00e0 di Cesena, dal 1989 \u00e8 sede distaccata dell'Universit\u00e0 di Bologna inoltre \u00e8 presente un distaccamento dell'Accademia di belle arti di Bologna.\nConservatorio di Musica \"Bruno Maderna\".\nIl conservatorio \u00e8 intitolato al direttore d\u2019orchestra e compositore Bruno Maderna (1920 \u20131973). Unico conservatorio della Romagna \u00e8 presente dal 1970, prima come succursale del Conservatorio \u201cG.B. Martini\u201d di Bologna, divenendo autonomo nel 1988.\nFino al 1994 ha avuto sede nelle sale adiacenti al Ridotto del Teatro Bonci, trasferendosi poi all'interno di Palazzo Guidi. L\u2019edificio fu fatto erigere nei primi anni del Settecento da Francesco Maria Carli ed \u00e8 appartenuto alla famiglia Guidi fino al 1899. Divenne poi bene comunale e tuttora conserva pregevoli soffitti affrescati.\nMedia.\nStampa.\nDue quotidiani a diffusione nazionale \"Il Resto del Carlino\" e il \"Corriere Romagna\" sono presenti con redazioni locali e pubblicano un'edizione specifica per Cesena. Il \"Corriere Cesenate\", settimanale della diocesi, fondato nel 1911 si occupa di cronaca locale.\nRadio.\nNella citt\u00e0 hanno sede tre stazioni radio. Radio Studio Delta, nata nel 1981, \u00e8, secondo i dati Audiradio, l'emittente pi\u00f9 ascoltata in Romagna. Radio Centrale, sorta nel 1976, \u00e8 una delle prime radio private d'Italia. UniRadio, nata nel 2010, \u00e8 la prima radio universitaria dell'Universit\u00e0 di Bologna, gestita da studenti del Campus di Cesena e da volontari.\nTelevisione.\nA Cesena sorgono i principali studi di produzione di Teleromagna, una delle prime emittenti private sorte in Italia, nata nel 1974. Dal 2004 fa parte del Gruppo Pubblisole. \u00c8 visibile in Emilia-Romagna, Veneto, Marche e nella Repubblica di San Marino.\nMusica.\nRilevante per la citt\u00e0, nel corso di feste nazionali o rievocazioni storiche, \u00e8 la Banda Musicale Citt\u00e0 di Cesena.\nTeatro.\nDue importanti compagnie teatrali hanno sede in citt\u00e0.\nIl Teatro Valdoca \u00e8 una compagnia fondata nel 1979, e tuttora condotta da Cesare Ronconi, regista, e Mariangela Gualtieri, poetessa, drammaturga e attrice. Ha svolto una profonda ricerca a ridosso della parola poetica, nella quale rientrano anche canto, musica dal vivo e danza, conducendo anche un lavoro pedagogico e formativo sull'attore attraverso una \"scuola nomade\".\nLa Soc\u00ecetas Raffaello Sanzio, nata nel 1981 ad opera di Claudia e Romeo Castellucci, Chiara Guidi e Paolo Guidi, presenta un teatro caratterizzato da un ricco e complesso linguaggio scenico, con la rottura della comunicazione tradizionale in un'anarchica fantasia linguistica, e incentrato sulla forza comunicativa del corpo..\nEventi.\nIn primavera si svolge la \"Cesena Fashion Week\", una settimana di eventi, con sfilate dedicate alla moda, ove stilisti, designer, fotografi e blogger emergenti con gli imprenditori locali presentano i nuovi arrivi e le tendenze della stagione primavera-estate. In autunno, invece, in maniera analoga, viene presentata la stagione autunno-inverno.\nDa aprile 2005 il Centro Cinema Citt\u00e0 di Cesena promuove il \"Backstage Film Festival\" che, insieme a \"CliCiak\" (dal 1998 \u00e8 un concorso nazionale per fotografi di scena), si occupa del dietro le quinte del cinema italiano.\nPer celebrare l'anniversario della dichiarazione Schuman da maggio 2010 si svolge per le vie del centro storico la \"Festa dell'Europa\".\nSempre a maggio si tiene la rievocazione storica del Palio di Cesena (1377 DC) e della sua Giostra d'Incontro storica (1465-1838).\nA giugno si svolge la principale manifestazione popolare cesenate: la \"Fiera di San Giovanni\", il patrono. Sulle molte bancarelle, tra le altre cose, la tradizione vuole che siano offerti profumati mazzetti di lavanda, le prime trecce d'aglio e soprattutto il rinomato fischietto rosso, fatto di zucchero, che assume la forma di gallo e papera.\nL'estate \u00e8 la stagione del ricco cartellone di spettacoli all'aperto (musica, teatro, cinema, burattini e lirica): \"Autori sotto le stelle\" propone incontri con scrittori e giornalisti nell'antico Chiostro di San Francesco della Biblioteca Malatestiana; \"Suoni del Tempo\" dal 1982 \u00e8 un ciclo di concerti che annualmente intervalla musica sacra a canzone d'autore, mentre la rassegna i \"Suoni dello Spirito\" spazia tra musica, spiritualit\u00e0 e poesia (entrambe le manifestazioni sono ospitati al Chiostro di San Francesco della Biblioteca Malatestiana e all'Abbazia di Santa Maria del Monte); per quanto riguarda la musica rock e pop nella corte della Rocca Malatestiana viene ospitata una rassegna di tribute band di rilievo nazionale.\nDa luglio 2011 nelle piazze del centro storico si svolge la manifestazione \"Piazze di Cinema\u00a0\u2013Festa del cinema in piazza\", dove viene proposta una rassegna di cinema contemporaneo e del passato; in contemporanea si svolge il \"Premio Monty Banks\" ove le pi\u00f9 significative opere prime della stagione saranno accompagnate dall'autore o dagli interpreti che incontreranno il pubblico; a conclusione si svolge la \"Notte del Cinema\", una notte bianca di cultura e spettacolo dove simultaneamente varie piazze, chiostri e parchi pubblici del centro saranno animati da proiezioni cinematografiche e concerti di musiche da film.\nVerso fine settembre o inizio ottobre si svolge il \"Week-end della cultura\", dedicato alla cultura e al divertimento e contemporaneamente si svolge il \"Festival Internazionale del Cibo di Strada\", uno spaccato gastronomico dedicato ai cibi di strada provenienti da tutto il mondo.\nAd ottobre si svolge, dal 2007, \"M\u00e0ntica\", un festival dedicato a concerti, laboratori, film, ascolti guidati realizzato dalla compagnia teatrale Soc\u00ecetas Raffaello Sanzio.\nIl mondo della produzione ortofrutticola si d\u00e0 appuntamento ai primi di ottobre, quando il complesso fieristico di Pievesestina ospita il \"Macfrut\", una delle pi\u00f9 importanti fiere internazionali dedicate alla lavorazione, al trasporto e alla tecnologia per l'ortofrutta..\nAlla fine del mese sempre i padiglioni fieristici di Pievesestina tornano ad ospitare \"Arredo Casa\", dedicata alla casa, al fai-da-te e al giardinaggio.\nNel novembre 1997 \u00e8 nato il \"Festival Nazionale del Teatro Scolastico \"Elisabetta Turroni\"\": una rassegna di spettacoli teatrali prodotti dalle scuole secondarie di secondo grado italiane; una giuria, che in base alle performance live, segnala le punte d'eccellenza dei singoli spettacoli (drammaturgia, messa in scena, scenografia, adattamento di un testo classico, coralit\u00e0 d'esecuzione, tema civile) e assegna premi alle scuole. In contemporanea si svolgono mostre fotografiche e corsi di formazione per insegnanti e operatori del teatro scolastico.\nIl centro accoglie i padiglioni di \"Cesena a Tavola\", rassegna gastronomica di ristorazione ed enologica che offre un'ampia panoramica dei sapori della Romagna.\nGeografia antropica.\nCesena \u00e8 il secondo comune non capoluogo di provincia pi\u00f9 popoloso d'Italia, preceduto da Giugliano in Campania (NA).\nUrbanistica.\nLo sviluppo urbanistico della citt\u00e0 \u00e8 stato fortemente influenzato dalle antiche strade che la attraversano. Sulla via Emilia si sono formati insediamenti abitativi e artigianali, su via Dismano centri agricoli e industriali, mentre su via Cervese e via Cesenatico solo edifici per scopo abitativo.\nL'apparato urbano si \u00e8 strutturato, man mano che i secoli passavano, in base a tre elementi: la barriera naturale costituita dal fiume Savio e dalle colline, le quattro strade storiche e la linea ferroviaria.\nNell'et\u00e0 romana, la citt\u00e0 si chiamava Curva Caesena, perch\u00e9 accanto al colle Garampo si incurvava l'antica via Emilia e con essa l'abitato. Questa curva assumeva la forma di uno scorpione.\nSuddivisioni amministrative.\nIl territorio del Comune di Cesena \u00e8 suddiviso in 12 quartieri, ognuno dei quali elegge un presidente ed un proprio consiglio di quartiere in concomitanza con le elezioni regionali.\nI dodici quartieri, secondo l'enumerazione adottata ufficialmente dal comune, sono i seguenti:\nFrazioni.\nAll'interno di ciascuno dei quartieri sono ben identificabili, pur non definiti ufficialmente, rioni e zone urbane, talvolta corrispondenti a frazioni poi inglobate nella citt\u00e0:Barriera, Borghetto (Ponte di San Martino), Campino (San Rocco), Cappuccini, Ex Zuccherificio, Case Finali, Ippodromo, Fiorita, Madonna delle Rose, Madonna del Monte, Montefiore, Osservanza, Ponte di San Martino, Ponte Vecchio, Ponte Nuovo, Porta Santi, Porta Trova, Sant'Egidio, San Mauro in Valle, Torre del Moro, Valdoca, Vigne, Villa Arco, Villa Chiaviche.\nAll'interno del Comune sono presenti le frazioni:\nAcquarola, Aie, Bagnile, Borello, Borgo delle Rose, Borgo di Ronta, Borgo Paglia, Borgo San Vittore, Botteghino, Budrio, Bulgaria, Bulgarn\u00f2, Calabrina, Calisese, Capannaguzzo (Maccanino), Carpineta, Casalbono, Casale, Case Castagnoli, Case Frini, Case Gentili, Case Missiroli, Case Scuola Vecchia, Case Venzi, Celincordia, Celletta, Diegaro, Formignano, Gattolino, Gualdo, Il Trebbo, Lizzano, Luogoraro, Luzzena, Macerone, Madonna dell'Olivo, Martorano, Massa, Molino Cento, Montereale, Monte Vecchio, Monticino, Oriola, Osteria di Piavola, Paderno, Pievesestina, Pioppa, Ponte Abbadesse, Pontecucco, Ponte Pietra, Provezza, Rio Eremo, Rio Marano, Ronta, Roversano, Ruffio, Saiano, San Carlo, San Cristoforo, San Demetrio, San Giorgio, San Mamante, San Martino in Fiume, San Matteo, Santa Lucia, Sant'Andrea in Bagnolo, San Tomaso, San Vittore, Settecrociari, Tessello, Tipano, Trebbo, Valdinoce, Villa Calabra, Villa Casone.\nEconomia.\nCesena \u00e8 un importante centro agricolo e industriale, a capo di un distretto basato sulla trasformazione e lavorazione dei prodotti agricoli e sull'autotrasporto, caratterizzato da una struttura produttiva di piccole e medie imprese nella quale non mancano aziende significative a livello nazionale e internazionale.\nAgricoltura.\nSono secoli che l'agricoltura \u00e8 praticata a Cesena; tra innovazione e qualit\u00e0, i prodotti ortofrutticoli (come le pesche di Romagna) sono conosciuti anche fuori dei confini nazionali. Essi sono coltivati con moderne tecnologie applicate all'agricoltura: dai controllo ottici, ai primi esperimenti di lotta integrata, per arrivare al biologico.\nAltri campi, come la produzione di alimenti surgelati, vedono aziende cesenati, come il Gruppo Apofruit ed Orogel, ai primi posti in Italia. Il grande successo che riscuote ogni anno il Macfrut, una delle fiere pi\u00f9 importanti al mondo nel comparto ortofrutticolo, \u00e8 solo il segno di un primato consolidato.\nAccanto ai cereali, rimasti per secoli il primo prodotto locale, si \u00e8 sviluppata la coltivazione degli alberi da frutto (soprattutto pesche, ma anche albicocche, susine, mele e pere); anche le patate, le barbabietole e i prodotti orticoli vantano produzioni cospicue. Anche il vino ha una certa importanza nell'economia cesenate e fra gli altri vanno ricordati l'Albana e il Sangiovese.\nRilevante \u00e8 l'allevamento avicolo con la storica presenza di un'azienda nota a livello nazionale: l'Amadori, fondata del 1970 da Francesco Amadori.\nArtigianato.\nL'artigianato, a Cesena, conserva alcuni esempi di vecchi mestieri: vi sono piccole botteghe che lavorano la ceramica, la pelle, l'oro o che restaurano oggetti del passato. Appena al di fuori dei confini comunali si ritrovano prodotti tradizionali pi\u00f9 tipicamente romagnoli, come le tele a stampo a mano (Gambettola) o le teglie per cuocere la piadina (Montetiffi di Sogliano).\nIndustria.\nDopo l'agroalimentare il settore pi\u00f9 forte, anche per numero di addetti, \u00e8 quello metalmeccanico, favorito dalla stretta connessione con le attivit\u00e0 agroindustriali: furgonature per il trasporto generico e per gli alimenti deperibili, officine meccaniche che a questi prestano assistenza tecnica, costruzione macchine per la lavorazione, la conservazione e l'imballaggio dei prodotti ortofrutticoli.\nAll'industria cesenate appartengono realt\u00e0 imprenditoriali note a livello internazionale. La societ\u00e0 edile Trevi realizza in vari paesi del mondo importanti opere di alta ingegneria. La Technogym \u00e8 leader mondiale nella produzione di attrezzi per esercizi ginnici e per la riabilitazione del corpo; nel 2008 ha aperto a Cesena la nuova sede principale. L'Olidata opera nel settore dei personal computer ed altri prodotti di alta tecnologia.\nServizi.\nL'intersezione tra l'Autostrada A14 Bologna-Taranto, la Strada statale 3 bis Tiberina (tratto della E45) Orte-Ravenna rende Cesena uno snodo di comunicazione, con la presenza di varie aziende di autotrasporto.\nImportante \u00e8 il Polo fieristico, costituito da di spazi espositivi, che tra le sue varie manifestazioni spicca il Macfrut, fiera di interesse internazionale nel settore dell'orto-frutta, una risorsa per la citt\u00e0 in quanto \u00e8 un'eccellenza per tutto il sistema economico nazionale.\nTurismo.\nLa citt\u00e0, grazie alla sua posizione geografica al centro della Romagna, risulta trovarsi a breve distanza da varie importanti realt\u00e0 artistiche, culturali e naturali. Sono infatti facilmente raggiungibili le colline costellate di antichi borghi storici, la Riviera romagnola e i grandi parchi di divertimento, l'Appennino tosco-romagnolo con il Parco nazionale delle Foreste Casentinesi, Monte Falterona e Campigna ed importanti stazioni termali.\nLa citt\u00e0 stessa offre realt\u00e0 artistiche, culturali, naturali e luoghi di divertimento; come l'importante Biblioteca Malatestiana, il Parco naturale del fiume Savio, i negozi e locali che animano il centro storico e festival, fiere e kermesse di elevato livello come la Fiera di San Giovanni, il Festival del cibo di strada e la Festa del cinema in piazza.\nPer il turismo in citt\u00e0 nell'anno 2016 gli arrivi e le presenze hanno registrato un incremento. Si sono registrati poco meno di arrivi, con un incremento del 2,3% rispetto al 2015; le presenze si sono attestate quasi a quota , con un incremento del 6,1% (dati dell'Ufficio Turistico Provinciale).\nSempre nel 2016, gli arrivi provenienti dai paesi esteri sono stati oltre ; la fetta pi\u00f9 consistente dei turisti stranieri \u00e8 rappresentata dai tedeschi, cui fanno seguito i francesi, i britannici, gli svizzeri, i cinesi, gli statunitensi e i giapponesi.\nL'offerta turistica del Comune di Cesena \u00e8 integrata con altri Comuni del suo comprensorio e di territori limitrofi, come Bagno di Romagna, Bertinoro, Cervia, Cesenatico, Forlimpopoli e Sarsina.\nInfrastrutture e trasporti.\nCesena \u00e8 un importante snodo di comunicazione, grazie all'intersezione tra l'autostrada A14 Bologna-Taranto e la strada statale 3 bis Tiberina (fino a Cesena tratto della E45) Terni-Ravenna.\nStrade.\nSecondo uno studio del Centro Studi Indipendente sulla Sicurezza Stradale (Ce.S.I.S.S), le strade pi\u00f9 sicure d'Italia sono a Cesena, essendo la citt\u00e0 risultata prima fra i 200 comuni presi in considerazione. Il comune ha ottenuto la Stella d'oro con encomio.\nLa citt\u00e0 \u00e8 collegata alla rete autostradale nazionale tramite i caselli Cesena e Cesena Nord dell'autostrada A14 Bologna-Taranto.\nLa strada statale 9 Via Emilia la collega con tutti i capoluoghi della regione Emilia-Romagna, tranne Ravenna e Ferrara, arrivando fino a San Donato Milanese.\nLa strada statale 3 bis Tiberina (superstrada E 45) consente di arrivare a Perugia, Terni e Roma, costituendo una valida alternativa all'autostrada A1 per giungere dal nord alla capitale.\nIl traffico urbano \u00e8 fortemente alleggerito dalla Secante, superstrada che taglia la citt\u00e0 comprendente un tratto sotterraneo lungo un chilometro e seicento metri (Galleria Vigne), primo tunnel eco-compatibile costruito in Italia, il terzo in Europa.\nFerrovie.\nLa stazione di Cesena \u00e8 posta sulla ferrovia Bologna-Ancona. Vi fanno scalo treni a lunga percorrenza oltre a quelli regionali.\nMobilit\u00e0 urbana.\nLa supervisione dei servizi di trasporto pubblico \u00e8 affidata a Start Romagna nata il 1\u00ba gennaio 2012 dall'unione delle agenzie AVM, ATM e TRAM. Comprende le linee urbane, suburbane ed extraurbane dirette sia verso il comprensorio cesenate della provincia che fuori.\nAmministrazione.\nGemellaggi.\nPur non trattandosi di un comune, la frazione di Pioppa ha realizzato un gemellaggio con il comune marchigiano di Moresco (FM).\nAltre informazioni amministrative.\nIl Comune fa parte di quattro reti europee:\nSport.\nNel 2014 Cesena \u00e8 stata designata \"Citt\u00e0 europea dello sport\".\nCalcio.\nNel 1940 fu fondata l'\u00abAssociazione Calcio Cesena\u00bb. La societ\u00e0 ha disputato tredici campionati di Serie A e trentadue di Serie B.\nLa seconda squadra \u00e8 stata l'\u00abAssociazione Sportiva Dilettantistica Romagna Centro\u00bb, che dal 2013 al 2018 ha militato in serie D.\nDopo il fallimento dell'A.C.Cesena (2018), le due squadre si sono unite per ripartire dalla serie D sotto il nome di \u00abAssociazione Sportiva Dilettantistica Romagna Centro Cesena\u00bb.\nCalcio a 5.\nNel comune \u00e8 attivo l'A.S.D. Futsal Cesena, che milita in Serie B.\nIl principale club cittadino di calcio a cinque era il Romagna Calcio a 5, fondato nel 1992 e sciolto nel 2008 con una partecipazione in Serie A e un trofeo, la Coppa Italia di Serie A2 del 2006.\nCiclismo.\nLa citt\u00e0 ha ospitato per tre volte l'arrivo di una tappa del Giro d'Italia di ciclismo: nel 1946 la 5\u00aa semitappa vide la vittoria di Olimpio Bizzi, nel 2004 l'11\u00aa fu vinta da Emanuele Sella, e nel 2008 nella citt\u00e0 romagnola si svolse l'arrivo dell'11\u00aa tappa con la vittoria di Alessandro Bertolini.\nCricket.\nIl Cesena Cricket Club ha vinto il campionato nazionale nel 1992, 1993 e 1995 e la Coppa dei Campioni nel 1993.\nIppica.\nll primo sabato di settembre la stagione ippica si conclude a Cesena con il campionato europeo di trotto che si disputa all'ippodromo del Savio.\nPallacanestro.\nLa societ\u00e0 di pallacanestro femminile, \u00e8 stata molto attiva tra la fine degli anni ottanta e l'inizio degli anni novanta. La squadra romagnola, conosciuta con il nome di Unicar Cesena, riusc\u00ec ad aggiudicarsi lo scudetto della stagione sportiva 1989/1990, denominata Conad Cesena, ha vinto nella stagione successiva la Coppa dei Campioni.\nAttualmente la pallacanestro Cesenate \u00e8 rappresentata dai Tigers Cesena. Squadra militante in Serie B. I quali colori sociali sono il bianco ed il nero, con qualche sfumatura di arancione. Lo stemma \u00e8 una tigre.\nPallavolo.\nLa citt\u00e0 \u00e8 stata la sede di una societ\u00e0 di pallavolo femminile, la Pallavolo Cesena, fondata nel 1987 e sciolta nel 2009, che ebbe all'attivo una partecipazione al campionato italiano di serie A1 nel 2008-2009.\nRugby.\nIl comune \u00e8 sede del Romagna Rugby Football Club, fondato nel giugno 2006 dall'unione di diversi club romagnoli che milita in serie B.\nTennis.\nA Cesena si svolge il trofeo di tennis \"Marchi Giorgio\", facente parte dell'ITF Men's Circuit. A seguito di una storica promozione dalla serie B, dal 2017 il circolo tennis della citt\u00e0 schiera una squadra che milita nel campionato nazionale A2.\nTriathlon.\nIl Cesena Triathlon viene fondato nel novembre 2014 da un gruppo di triatleti locali con passati agonistici nel mondo del nuoto, del ciclismo e del podismo.\nImpianti sportivi.\nTra i numerosi impianti sportivi di Cesena, si menzionano: lo stadio comunale \"Dino Manuzzi\", l'ippodromo del Savio, il palazzetto dello sport Carisport, un impianto comunale di atletica leggera, un impianto comunale di tiro con l'arco, un campo di baseball, un campo di rugby, un campo da golf, due circoli tennis, una piscina comunale."}
{"id": "1890759", "revid": "46291", "url": "https://it.wikipedia.org/wiki?curid=1890759", "title": "Adansonia suarezensis", "text": "Il baobab di Suarez (Adansonia suarezensis ) \u00e8 un albero appartenente alla famiglia delle Malvacee (sottofamiglia Bombacoideae), endemico del Madagascar.\nDescrizione.\n\"Adansonia suarezensis\" ha un tronco cilindrico, alto in genere 4\u20135 m ma con esemplari che superano i 10 m, con una corteccia grigio-brunastra. I rami sono corti e tozzi e si dipartono orizzontalmente dal tronco formando una corona appiattita.\nLe foglie sono palmate, di colore giallo-verdastro e cadono del tutto durante la stagione secca. \nI fiori, di colore bianco, compaiono dopo la caduta delle foglie e sono molto grandi e odorosi, specie durante la notte.\nI frutti, di forma allungata, possono raggiungere 1\u00a0kg di peso.\nBiologia.\nLa impollinazione di questa specie \u00e8 mediata da pipistrelli della famiglia Pteropodidae.\nDistribuzione e habitat.\nSino a poco tempo fa si riteneva che questa specie fosse presente solo all'estremit\u00e0 settentrionale del Madagascar, nei dintorni di Antsiranana. Nuove popolazioni sono state individuate poco pi\u00f9 a sud nella foresta di Mahory, tra la riserva dell'Ankarana e quella di Analamerana.\nIl suo habitat naturale \u00e8 la foresta decidua secca; piccoli esemplari si trovano anche nelle macchie costiere.\nConservazione.\nPer la ristrettezza del suo areale e la esiguit\u00e0 della popolazione \"A. suarezensis\" \u00e8 classificata dalla IUCN come specie in pericolo di estinzione (\"Endangered\")."}
{"id": "1890767", "revid": "767487", "url": "https://it.wikipedia.org/wiki?curid=1890767", "title": "Bei uns Z'haus", "text": "Bei uns Z'haus (Dalla nostra casa) op. 361, \u00e8 un valzer di Johann Strauss figlio.\nNell'estate del 1873 Vienna si trasform\u00f2 letteralmente in una casa del mondo quando apr\u00ec le porte all'Esposizione universale.\nL'orchestra Strauss, diretta da Eduard Strauss, era gi\u00e0 impegnata in una serie di concerti fuori Austria e Johann Strauss in quel periodo si mise a capo dell'orchestra tedesca \"Langenbach\" con la quale si esib\u00ec durante il periodo dell'esposizione.\nFu con questa orchestra che Johann diresse la \"Wiener Mannergesangverein\" (Associazione corale maschile di Vienna) nella prima esecuzione del suo valzer per coro e orchestra, \"Bei uns z'Haus\", il 6 agosto 1873 allo \"Schwender's' Neue Welt\" di Hietzing.\nIl valzer, che Strauss dedic\u00f2 alla principessa Maria Hohenlohe Schillingsfurst, fu ben accolto.\nIl \"Wiener Abendpost\" comment\u00f2:\nIl testo della versione corale originale, scritto da Anton Langer, descriveva la vita quotidiana della societ\u00e0 benestante austriaca.\nvalzer 1&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key a \\minor \\time 3/4\n {\n c8( e &lt;e a&gt;4) s8 &lt;e a&gt;8 &lt;e a&gt;4 s4 &lt;e a&gt;4 &lt;e a&gt;8( e' 4.) 8 c2. c,8( e &lt;e a&gt;4) s8 &lt;e a&gt;8 &lt;e a&gt;4 s4 &lt;e a&gt;4 &lt;f a&gt;8( g' 4.) 8 b2.\n \\\\\n s8 s s4 r8 s8 s4 r4 s s8 s s4. s8 a4( g e) s8 s s4 r8 s8 s4 r4 s s8 s s4. s8 a4( g f) \n \u00bb\n \\new Dynamics {\n s8\\p s s4 s8 s s4 s s s8\\mf s s4.s8 s4 s s s8\\p s s4 s8 s s4 s s s8\\mf\n \\new Staff { \\key a \\minor \\time 3/4 \\clef bass\n &lt;c, c,&gt;4 &lt;e g c&gt; &lt;e g c&gt; &lt;c c,&gt;4 &lt;e g c&gt; &lt;e g c&gt; &lt;c c,&gt;4 &lt;e g c&gt; &lt;e g c&gt; &lt;c c,&gt;4 &lt;e g c&gt; &lt;e g c&gt; &lt;c c,&gt;4 &lt;e g c&gt; &lt;e g c&gt; &lt;c c,&gt;4 &lt;e g c&gt; &lt;e g c&gt; &lt;d d,&gt;4 &lt;f g b&gt; &lt;f g b&gt; &lt;d d,&gt;4 &lt;f g b&gt; &lt;f g b&gt;\n \u00bb\n&lt;/score&gt;"}
{"id": "1890769", "revid": "62748", "url": "https://it.wikipedia.org/wiki?curid=1890769", "title": "Carmen Sylva", "text": ""}
{"id": "1890770", "revid": "1543377", "url": "https://it.wikipedia.org/wiki?curid=1890770", "title": "La bambola che dorme", "text": "La bambola che dorme \u00e8 un romanzo di Jeffery Deaver, scrittore statunitense. \u00c8 il primo libro dell'autore che vede protagonista Kathryn Dance, esperta di cinesica, comparsa per la prima volta nel libro La luna fredda.\nTrama.\nIn una giornata di giugno Kathryn Dance \u00e8 chiamata ad interrogare Daniel Raymond Pell, che 8 anni prima, nel maggio 1999, aveva sterminato una famiglia a Carmel, in California. La Dance rimane perplessa ascoltando l'uomo, ma quando capisce i piani del killer, \u00e8 troppo tardi, poich\u00e9 Pell \u00e8 gi\u00e0 evaso.\nVengono chiamate per dare una mano i tre membri della \"setta\" fondata dal killer prima di essere incarcerato, tre donne molto diverse, accomunate dalla sensibilit\u00e0 nei confronti del carismatico evaso, forse ancora ammaliate in parte o in tutto dalla sua figura.\nIniziano cos\u00ec le indagini, in una caccia all'uomo che sembra destinata a non avere fine, tra la scoperta dell'esistenza di un'aiutante donna, con la quale Pell ha una relazione, e l'analisi del significato della parola \"famiglia\" che per ciascuno ha un peso diverso, si giunger\u00e0 verso un finale sorprendente anche se non \"a sorpresa\".\nSar\u00e0 alla fine l'agente Dance, attraverso interrogatori e brillanti deduzione, a risolvere il caso."}
{"id": "1890774", "revid": "1926649", "url": "https://it.wikipedia.org/wiki?curid=1890774", "title": "Club Atl\u00e9tico San Mart\u00edn (Tucum\u00e1n)", "text": "Il Club Atl\u00e9tico San Mart\u00edn \u00e8 una societ\u00e0 calcistica argentina con sede nella citt\u00e0 di San Miguel de Tucum\u00e1n. Milita nella Primera B Nacional, la seconda divisione del calcio argentino.\nStoria.\nLa societ\u00e0 fu fondata il 2 novembre del 1909. Da quell'anno \u00e8 riuscita ad approdare per quattro volte in Primera Divisi\u00f3n Argentina: la prima nel 1988-1989, la seconda nel 1991-1992, la terza nella stagione 2008-2009, al termine della quale \u00e8 retrocessa nuovamente in Primera B Nacional per la seconda peggior media punti, e la quarta nel 2018-2019, annata chiusa con un'altra retrocessione."}
{"id": "1890779", "revid": "433605", "url": "https://it.wikipedia.org/wiki?curid=1890779", "title": "Tempio di Adriano (Efeso)", "text": "Il tempio di Adriano \u00e8 un piccolo tempio romano di Efeso situato sulla via dei Cureti, nella parte occidentale dell'attuale Turchia, dedicato all'imperatore Adriano nel 138 da Publio Quintilio. \nIl tempio \u00e8 del tipo prostilo, con un pronao tetrastilo (a quattro sostegni) riccamente decorato che precede una piccola cella spoglia. I quattro sostegni della facciata sono costituiti da due colonne centrali e da due pilastri laterali, di ordine corinzio. La trabeazione al di sopra dello spazio centrale tra le due colonne si incurva a formare un ampio arco, decorato al centro da un busto della dea Tyche, che occupa lo spazio del soprastante frontone triangolare, oggi mancante. Sui lati la trabeazione si appoggia a due pilastri laterali addossati alla facciata della cella e non continua sulle pareti di essa.\nLa facciata della cella, dietro le colonne del pronao \u00e8 invece riccamente decorata: sopra l'ampia porta, una lunetta reca una figura femminile emergente da una ricca decorazione vegetale, identificata con Medusa.\nAi lati della porta e sulle pareti interne del pronao si trova un fregio scolpito (gli originali sono nel Museo, mentre sul tempio ne sono state collocate delle copie). Ne sono conservati quattro blocchi: nei primi tre blocchi a partire da sinistra vi si trovano una serie di divinit\u00e0, Androclo, mitico fondatore della citt\u00e0, mentre caccia il cinghiale e Dioniso con le Amazzoni. Il quarto blocco si riferisce probabilmente ad un restauro successivo e raffigura immagini di divinit\u00e0 e personaggi della famiglia imperiale dell'imperatore Teodosio I.\nDavanti alle colonne della facciata sono presenti dei piedistalli per statue, aggiunti successivamente, con dediche agli imperatori della Tetrarchia."}
{"id": "1890781", "revid": "599013", "url": "https://it.wikipedia.org/wiki?curid=1890781", "title": "Ermodoro", "text": ""}
{"id": "1890785", "revid": "149485", "url": "https://it.wikipedia.org/wiki?curid=1890785", "title": "Lilija Podkopajeva", "text": "Ad oggi rimane l'ultima ginnasta nell'artistica ad aver detenuto contemporaneamente il titolo di campionessa nel concorso generale individuale olimpico (dodicesima campionessa), mondiale e continentale."}
{"id": "1890787", "revid": "713168", "url": "https://it.wikipedia.org/wiki?curid=1890787", "title": "Arnold Toynbee", "text": " \nToynbee nacque a Londra, figlio di Joseph Toynbee, noto medico e pioniere dell'otorinolaringoiatria. I Toynbee sono stati una famiglia di intellettuali e scienziati inglesi, il pi\u00f9 celebre dei quali \u00e8 il nipote Arnold Joseph Toynbee (1889-1975), con cui a volte \u00e8 confuso.\nBiografia.\nToynbee frequent\u00f2 la scuola pubblica in Blackheat e Woolwich. Nel 1873 incominci\u00f2 i suoi studi di economia politica a Oxford, al Balliol College, dove inizi\u00f2 la carriera di docente nel 1878. Studi\u00f2 attentamente la storia della rivoluzione industriale al punto di coniare lui stesso, o almeno a rendere popolare la definizione di \"rivoluzione industriale\" nel mondo anglosassone.\nMor\u00ec all'et\u00e0 di trenta anni dopo un rapido deterioramento della salute causato, probabilmente, da carichi di lavoro troppi intensi.\nPensiero e opere.\nSecondo Arnold Toynbee, l'applicazione del metodo storico all'economia mostra che le cosiddette legge universali dell'economia sono in realt\u00e0 relative. Per esempio sosteneva che, contrariamente alle credenze comuni, il libero scambio non \u00e8 in generale vantaggioso in s\u00e9, ma solo in certe circostanze che non possono essere considerate come assolute. Toynbee considerava solo poche leggi come universalmente valide, quale ad esempio quella dei profitti calanti. Non ci sono dunque, secondo Toynbee, leggi universali che dicano quanto intensamente lo Stato debba interferire nel mercato: a seconda della situazione, sono adeguati diversi livelli di regolamentazione.\nUn'altra idea che Toynbee critica \u00e8 quella di considerare la libera competizione come universalmente vantaggiosa per il progresso economico e sociale, specialmente come la dipinge, nella sua apoteosi, il Darwinismo sociale, che promuove il capitalismo del laissez-faire.\nPer Toynbee \u00ab\"la lotta per l'esistenza pura e semplice e la lotta per un particolare tipo di esistenza\"\u00bb non sono equivalenti. Fin dall'inizio della Storia, ritiene, tutta la civilizzazione umana \u00e8 costruita essenzialmente per \u00ab\"interferire con questa lotta brutale. Vogliamo modificare la violenza della lotta, e impedire che il debole venga calpestato\"\u00bb Anche se la concorrenza economica ha i suoi vantaggi, dato che \u00e8 la forza che promuove il progresso tecnico, questi sono \u00ab\"ottenuti a spese di un enorme dispendio di vita e lavoro umano, che potrebbe essere evitato attraverso la regolamentazione\"\u00bb.\nToynbee suggerisce di distinguere la concorrenza nella produzione da una parte, e quella nella distribuzione dall'altra:\n\u00ab\"[\u2026] la lotta degli uomini per superarsi l'un l'altro nella produzione \u00e8 vantaggiosa per la comunit\u00e0. La lotta sulla divisione del prodotto complessivo non lo \u00e8. La parte pi\u00f9 forte detta la propria legge e, in realt\u00e0, nei primi tempi della concorrenza i capitalisti usavano tutto il loro potere per opprimere i lavoratori, e spingevano i salari in basso fino al livello di sussistenza. Questo tipo di concorrenza deve essere controllata: non c'\u00e8 nessuna evidenza storica che sia rimasta in vigore a lungo senza essere modificata o da un'alleanza di forze, o dalla legge, o da entrambe. In Inghilterra sono operanti entrambe le soluzioni, la prima attraverso le Trade Union, l'ultima attraverso la legislazione del lavoro.\"\u00bb\nDi per s\u00e9, un mercato basato sulla concorrenza non \u00e8 n\u00e9 buono n\u00e9 cattivo, ma piuttosto simile a \u00ab\"una corrente la cui intensit\u00e0 e direzione deve essere osservata, e per la quale si possono erigere argini che possano fare in modo che lavori senza fare danni e in modo vantaggioso\"\u00bb. Nelle prime fasi del capitalismo, tuttavia, \u00ab\"si credeva in lei come in un vangelo, [\u2026] il discostarsi dal quale era considerato un po' immorale\"\u00bb.\nOltre agli studi sul capitalismo industriale e sulla situazione della classe lavoratrice, si occup\u00f2 attivamente delle condizioni di vita del proletariato.\nSi rec\u00f2 presso grandi centri industriali e collabor\u00f2 alla creazione dei sindacati e delle cooperative. Incoraggi\u00f2 i suoi studenti ad offrire, gratuitamente, la loro collaborazione ai lavoratori impegnati in riunioni e in dibattiti.\nIn suo onore, nel 1884 venne fondato un centro di assistenza sociale, attivo ancora oggi. L'idea fu quella di favorire l'integrazione fra i lavoratori delle varie classi sociali, divisi a quel tempo da barriere, acuite dalla disinformazione sul reale stato di disperazione e di abbandono in cui versavano i poveri."}
{"id": "1890793", "revid": "274800", "url": "https://it.wikipedia.org/wiki?curid=1890793", "title": "Ferrovia metropolitana", "text": ""}
{"id": "1890795", "revid": "339392", "url": "https://it.wikipedia.org/wiki?curid=1890795", "title": "Lilia Podkopayeva", "text": ""}
{"id": "1890796", "revid": "253269", "url": "https://it.wikipedia.org/wiki?curid=1890796", "title": "Suzanne Somers", "text": "Biografia.\nSuzanne Somers \u00e8 nota al pubblico per il ruolo di Chrissy in \"Tre cuori in affitto\" (1977-1981), che le valee la candidatura al Golden Globe come migliore attrice, e per quello di Carol in \"Una bionda per pap\u00e0\" (1991-1998), con Patrick Duffy. Entrambe le serie ottengono un enorme successo di pubblico regalando cos\u00ec alla Somers una grande fama, soprattutto presso il pubblico pi\u00f9 giovane. Per i suoi contributi nel 2003 ha una stella sull'Hollywood Walk of Fame.\nAl cinema \u00e8 ricordata in \"American Graffiti\" (1973) con Richard Dreyfuss e Ron Howard e, nello stesso anno, in \"Una 44 Magnum per l'ispettore Callaghan\" con Clint Eastwood. Nel 1980 \u00e8 protagonista con Donald Sutherland di \"Niente di personale\". Nel 1989 partecipa al video del singolo \"Liberian Girl\" di Michael Jackson. Nel 1996 \u00e8 \"guest star\" nei panni di se stessa in un episodio de \"I Simpson\". Successivamente partecipa al film \"Dimmi che non \u00e8 vero\" (2001) con Sally Field."}
{"id": "1890797", "revid": "599013", "url": "https://it.wikipedia.org/wiki?curid=1890797", "title": "Mathias Abel", "text": "Carriera.\nClub.\nUscito dal settore giovanile del , si trasferisce nel 1998 all\"'Eintracht Bad Kreuznach\". Nel 2000 viene ingaggiato dal . Non esordisce in Bundesliga, ma viene schierato 12 volte nella seconda squadra militante in \"Regionalliga Nord\".\nPer motivi personali, a partire dalla stagione 2002-2003, Abel ritorna a giocare vicino a casa, ingaggiato dal club di Zweite Liga del . Qui il calciatore trascorre quattro stagioni, due in 2. Liga, due in Bundesliga. Le sue prestazioni gli consentono di acquisire il posto fisso tra i titolari. Nel febbraio 2004 subisce un infortunio ai legamenti crociati che lo costringe ad uno stop di 6 mesi. Alla fine della stagione, il suo club centra la promozione in Bundesliga e lui rientra in squadra.\nL'esordio in massima serie avviene il 14 agosto 2004, nella gara casalinga valida per la seconda giornata della Bundesliga 2004-2005 contro l'; entra al 60\u00ba minuto rilevando Robert Nikolic.\nNell'estate del 2005 lo gli fa firmare un contratto, valido dal luglio 2006 fino al 2010; rimane perci\u00f2 per un'ulteriore stagione a Magonza, dove per\u00f2 un lungo infortunio alla schiena gli fa perdere il posto in squadra.\nArrivato al club di Gelsenkirchen, gioca 4 incontri, tra i quali una sola apparizione di 9 minuti in campionato contro il Wolfsburg, rilevando Rafinha. Nel mese di febbraio 2007 viene ceduto in prestito all'. Durante la breve permanenza agli ordini di Huub Stevens scende in campo 7 volte, a cui si aggiungono 2 apparizioni nella seconda squadra in \"Regionalliga Nord\".\nRientrato per fine prestito allo Schalke 04, subisce nel settembre 2007 un nuovo infortunio ai legamenti crociati, con un conseguente stop di altri 6 mesi. Non scender\u00e0 mai in campo durante tutta la stagione.\nNell'estate 2008 si trasferisce a titolo gratuito al dove, a causa di nuovi infortuni alle ginocchia, non scender\u00e0 mai in campo con la prima squadra in Zweite Liga, ma solamente con la seconda in \"Regionalliga\" West.\nNazionale.\nMathias Abel \u00e8 sceso in campo, per pochi minuti, in una sola gara della Nazionale di calcio della Germania Under-21, il 29 aprile 2003 contro la Serbia e Montenegro."}
{"id": "1890800", "revid": "339392", "url": "https://it.wikipedia.org/wiki?curid=1890800", "title": "2008A", "text": ""}
{"id": "1890803", "revid": "1543377", "url": "https://it.wikipedia.org/wiki?curid=1890803", "title": "Romance at Short Notice", "text": "Romance at Short Notice \u00e8 il secondo album dei Dirty Pretty Things, pubblicato nel Regno Unito il 30 giugno, 2008. Il primo singolo, \"Tired of England\", \u00e8 stato pubblicato il 23 giugno, 2008.\nLa seconda traccia dell'album, \"Hippy's Son\", \u00e8 stata resa disponibile per il download gratuito sul sito ufficiale della band."}
{"id": "1890806", "revid": "3082", "url": "https://it.wikipedia.org/wiki?curid=1890806", "title": "Mattiaci Gallicani", "text": ""}
{"id": "1890811", "revid": "599013", "url": "https://it.wikipedia.org/wiki?curid=1890811", "title": "Gina Gogean", "text": ""}
{"id": "1890813", "revid": "599013", "url": "https://it.wikipedia.org/wiki?curid=1890813", "title": "Lavinia Milo\u0219ovici", "text": "Carriera.\nNel 1992 viene convocata per le Olimpiadi di Barcellona insieme a Cristina Bonta\u0219, Gina Gogean, Vanda H\u0103d\u0103rean, Maria Neculi\u0163\u0103 e Mirela Pa\u0219ca. Con la squadra arrivano seconde, dietro la squadra unificata dell'ex Unione Sovietica, e davanti agli Stati Uniti. Individualmente vince due medaglie d'oro: una al corpo libero, dove prende un 10, e l'altra al volteggio dove arriva prima a pari merito con la ungherese Henrietta \u00d3nodi. \nNella finale del concorso generale vince la medaglia di bronzo dietro a Tat'jana Gucu, della Squadra Unificata dell'ex Unione Sovietica e alla statunitense Shannon Miller.\nNel 1996, insieme a Simona Am\u00e2nar, Gina Gogean, Ioena Loaies, Alexandra Marinescu e Milena Tugurlan, viene convocata per le Olimpiadi di Atlanta. Qui vince il bronzo a squadre e il bronzo nel concorso generale.\nVita privata.\nNel 2002 ha accettato di posare nuda per la rivista Playboy assieme alle compagne di squadra Corina Ungureanu e Claudia Pres\u0103can, anche loro campionesse olimpiche.. Successivamente, con le stesse compagne, ha girato video in Giappone, distribuito in DVD, in cui le tre facevano esercizi ginnici seminude. \u00c8 tornata a posare per la rivista Playboy nel marzo 2008. Ha comunque ricevuto solidariet\u00e0 in Romania per la sua libera scelta."}
{"id": "1890815", "revid": "12290", "url": "https://it.wikipedia.org/wiki?curid=1890815", "title": "Superamici", "text": ""}
{"id": "1890817", "revid": "1428919", "url": "https://it.wikipedia.org/wiki?curid=1890817", "title": "Im Sturmschritt", "text": "Im Sturmschritt (A passo di carica) op.348, \u00e8 una polka veloce di Johann Strauss (figlio).\nLa prima operetta di Johann, che ebbe il suo debutto al \"Theater an der Wien\" il 10 febbraio 1871 (con la direzione dello stesso Strauss) fu \"Indigo und die vierzig Rauber\" (Indigo e i quaranta ladroni).\nIl nuovo lavoro si rifaceva volutamente allo stile diventato di moda con le audaci operette del compositore francese Jacques Offenbach, cosa che non sfugg\u00ec ai molti dei giornalisti che parteciparono alla trionfale prima dell'operetta.\nSuccessivamente Strauss inizi\u00f2 a selezionare e riorganizzare il materiale della sua operetta \"Indigo\" e ne ricav\u00f2 una serie di brani orchestrali con i quali mantenne salda la sua presenza nelle sale da ballo e nelle sale da concerto della capitale austriaca.\nDeciso a competere con il rivale-amico Offenbach, Strauss, tent\u00f2 di comporre una polka cos\u00ec veloce da poter addirittura competere con il celeberrimo Can-can dell'operetta Orfeo all'inferno del compositore francese. Il risultato fu la polka veloce \"Im Sturmschritt!\", il brano trae le melodie dalle seguenti parti dell'operetta:"}
{"id": "1890819", "revid": "709565", "url": "https://it.wikipedia.org/wiki?curid=1890819", "title": "Bukavu", "text": "Bukavu (in passato chiamata anche Costermansville o Costermansstad) \u00e8 una citt\u00e0 della Repubblica Democratica del Congo, capoluogo della provincia del Kivu Sud. Ha una popolazione di circa 806,940 abitanti (2012).\nSituata sulla riva ovest del Lago Kivu, \u00e8 sede di un aeroporto ed \u00e8 amministrativamente suddivisa in 4 comuni: Bagira, Ibanda, Kadutu e Kasha."}
{"id": "1890822", "revid": "767487", "url": "https://it.wikipedia.org/wiki?curid=1890822", "title": "The Fury of the Aquabats!", "text": "The Fury of the Aquabats! \u00e8 il secondo album degli Aquabats, pubblicato nel 1997 da Goldenvoice Records e Time Bomb Recordings.\nTracce.\nTutte le canzoni sono scritte dagli Aquabats eccetto \"Idiot Box\", scritta dai GOGO13.\n\"Martian Girl!\" e \"Idiot Box!\" sono considerate delle tracce bonus in quanto sono canzoni prese dal precedente album, The Return of the Aquabats. Anche \"Playdough Revisited!\" non \u00e8 altro che un riarrangiamento della canzone \"Playdough\" presente nel loro primo album.\nNota.\n\u00c8 l'unico album degli Aquabats in cui suona Travis Barker, sotto lo pseudonimo di \"Baron von Tito\"."}
