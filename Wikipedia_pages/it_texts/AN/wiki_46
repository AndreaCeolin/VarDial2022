{"id": "1873520", "revid": "1876278", "url": "https://it.wikipedia.org/wiki?curid=1873520", "title": "Casa del Balilla (Carrara)", "text": "La Casa del Balilla di Carrara \u00e8 situata tra via Verdi e via Pelliccia.\nStoria.\nLa costruzione della Casa del Balilla fu iniziata il 2 maggio 1929 alla presenza del segretario federale D. Orlandi, del presidente del Comitato Provinciale Opera Nazionale Balilla e dal direttore dell'Ufficio Tecnico della Federazione ing. A. Pintonello. Progettista era stato l'architetto carrarese Giuseppe Boni, che negli stessi anni curava la costruzione del locale palazzo delle Poste.\nL'inaugurazione ebbe luogo nell'aprile 1935 alla presenza di S.E. il ministro Renato Ricci.\nNell'ottobre 1938 furono terminati e inaugurati l'annesso teatro, oggi Cinema Garibaldi, e l'attiguo campo sportivo.\nDai primi anni cinquanta fino a tutti gli anni settanta \u00e8 stata sede del Convitto Consorziale \"Vittore da Feltre\"; dal 1985 vi si \u00e8 insediato il Liceo Artistico Statale \"Artemisia Gentileschi\" ed \u00e8 attualmente di propriet\u00e0 della Regione Toscana.\nIn tempi recenti il campo sportivo \u00e8 stato dismesso e nel 1987 occupato per gran parte dal fabbricato della piscina coperta, in un poco riuscito rapporto architettonico con l'edificio principale.\nDescrizione.\nIl complesso occupa l'intero isolato compreso tra le vie Verdi, Pelliccia, Buonarroti e Sarteschi, poco distante dal centro cittadino. Il fabbricato principale, che ha di fronte il palazzo Tenerani - risalente agli stessi anni ma di differente ispirazione - si impone sul tessuto circostante per la notevole mole e il forte rivestimento marmoreo.\nEsterno.\nDisposto ad L lungo le vie Verdi e Pelliccia, l'edificio si qualifica per la presenza del corpo ottagonale d'angolo che costituisce il fulcro della composizione ed insieme la firma del progettista, che sperimentava la medesima soluzione, con migliori risultati formali, nel contemporaneo palazzo delle Poste. Rispetto a quest'ultimo, la ex-Casa del Balilla appare pi\u00f9 marcatamente monumentale, articolato in massicci volumi e con un pesante apparato decorativo di retaggio classicista.\nAl nucleo centrale, elevato su tre piani fuori terra pi\u00f9 il seminterrato, si agganciano i corpi bassi della palestra, lungo via Pelliccia, e dell'ex-teatro lungo la via Verdi in angolo con la via Sarteschi, sulla quale si apre l'ingresso al cortile interno.\nIl seminterrato ed il piano terreno rialzato, rivestiti in marmo bianco in lastre lisce fino all'altezza dei davanzali delle finestre e poi in forti bugne squadrate, assolvono alla funzione di basamento, oltre il quale i paramenti in muratura intonacata sono scanditi da paraste doriche giganti collegate da una sottile trabeazione e conclusi dalla gronda sagomata in aggetto con gocciolatoio, dietro la quale si elevano i parapetti delle terrazze di copertura.\nLa torre angolare si apre con tre portali ad edicola timpanati, preceduti dall'alta scalinata perimetrale; sul fregio dell'edicola centrale \u00e8 incisa la data di costruzione (\"\"ANNO VII E.F.\"), mentre la denominazione \"Casa del Balilla\" dell'edificio \u00e8 ancora visibile sulla fascia marcapiano, oltre il cornicione di coronamento della parte basamentale.\nAi piani superiori le facce della torre, collegate da doppie lesene ad angolo, presentano alti finestroni rettangolari, inquadrati all'interno da semicolonne scanalate, separati da un massiccio architrave dai sovrastanti lunettoni termali.\nOltre la rientranza ad angolo retto si agganciano i due bracci laterali, di cui quello su via Pelliccia di maggiore estensione e articolato in due corpi sfalsati: dopo il primo tratto, identico al braccio su via Verdi e semplicemente scandito da tre aperture, il corpo conclusivo avanzato, corrispondente sul cortile interno con un monumentale ingresso colonnato di perfetta matrice classica, ripropone i magniloquenti motivi compositivi della torre angolare - doppie finestrature continue scandite da lesene giganti, incorniciature ad edicola delle aperture del pian terreno.\nMeno retorici appaiono i bassi volumi della palestra e del teatro, interamente rivestiti in marmo bianco e coperti a terrazza.\nPerfettamente simmetrico, il lungo fronte della palestra presenta due minime rientranze alle estremit\u00e0, dove si aprono i portali di accesso rispettivamente alla palestra stessa e alla centrale termica, mentre il disteso settore centrale \u00e8 ritmato da sette ampie finestre ad arco.\nCon tre portali su ciascun fronte si apre invece il compatto volume del teatro, mosso soltanto dai leggeri arretramenti del prospetto su via Verdi.\nSul cortile interno, infelicemente occupato per massima parte dal nuovo fabbricato della piscina che nasconde completamente il fronte della palestra, si apre l'ingresso principale all'edificio.\nIl nucleo d'angolo, fortemente contratto, si presenta ridotto di un piano e con rivestimento liscio nella parte basamentale, su cui si ripete l'edicola del portale di accesso. Il braccio laterale mantiene invece pienamente l'impronta monumentale del corrispondente fronte su via Pelliccia e si presenta mosso dai due avanzamenti laterali che inquadrano il profondo portico di ingresso, preceduto dalla scalinata in marmo.\nSui settori laterali pieni \u00e8 riproposto il rivestimento a bugne marmoree tra le quali si ritagliano le finestre incorniciate e sovrastate dal bassorilievo con lo stemma della citt\u00e0, mentre il portico, interamente foderato in marmo e coperto dal soffitto a lacunari, si presenta ornato di una pesante trabeazione con gocciolatoio a dentelli, sostenuta dalle quattro colonne doriche ribattute da paraste sulla parete di fondo. Su questa si aprono tre ingressi incorniciati e sovrastati da obl\u00f2, mentre altri due portali ad arco occupano le pareti laterali. La pavimentazione \u00e8 in marmo bianco con fascia interna in bardiglio scuro.\nInterno.\nAll'interno, la distribuzione degli ambienti fa capo al grande salone ottagonale della torre d'angolo, originariamente atrio di ingresso oggi usato come sala di riunione. Pavimentato in marmo bianco con fascia perimetrale e zoccolatura in bardiglio scuro, il piano di calpestio del salone \u00e8 ribassato rispetto al livello degli altri ambienti del piano e il salone stesso appare occupato su quattro lati dalla scalinata di collegamento. Vi si aprono i tre ingressi da via Verdi e tre ampie vetrate che immettono rispettivamente sugli ambienti di disimpegno dei bracci laterali e. quella centrale, sul vano scala principale.\nGli ambienti del pianterreno, pavimentati in mattonelle di graniglia bianche con fascia perimetrale pi\u00f9 scura, appaiono divisi da tramezzature rese necessarie dall'attuale utilizzazione dell'immobile; in particolare, il grande salone rettangolare corrispondente sul portico di ingresso, originariamente unico, \u00e8 attualmente diviso in biblioteca e in segreteria.\nLo scalone principale a tre rampe, in marmo con ringhiera in ferro battuto originale, riceve luce da ampi finestroni affacciati sul cortile interno e sale soltanto fino al primo piano, dove si ritrova il salone ottagonale sul pianerottolo di arrivo e dove la distribuzione degli ambienti avviene tramite corridoi rettilinei.\nIl collegamento interno di tutti i piani a partire dal seminterrato \u00e8 assicurato da un secondo corpo scala, rettilineo a due rampe, ubicato nel braccio su via Pelliccia, mentre l'accesso alla terrazza di copertura avviene tramite una scala di servizio posta sul fondo del corridoio di distribuzione del secondo piano.\nFortuna critica.\nLa stampa locale celebrava la nuova Casa del Balilla come e ne lodava in particolar modo il rivestimento marmoreo, gi\u00e0 utilizzato anche nel palazzo postale rispetto al quale, tuttavia, secondo una recente lettura critica, l'architettura della Casa del Balilla risulta \"pi\u00f9 stanca e pesante\"."}
{"id": "1873521", "revid": "125013691", "url": "https://it.wikipedia.org/wiki?curid=1873521", "title": "Vancomicina", "text": "La vancomicina \u00e8 un farmaco antibiotico prodotto da Streptomyces orientalis (Amycolatopsis orientalis) che fa parte, insieme con la teicoplanina, della classe dei glicopeptidi. Sono molecole ad alto peso molecolare, che agiscono inibendo la polimerizzazione della parete del peptidoglicano dei batteri gram positivi.\nL'alto peso molecolare non consente a tali molecole l'attraversamento della membrana cellulare esterna dei germi Gram negativi, per cui la vancomicina \u00e8 inefficace contro questi batteri; unica eccezione sono i Flavobacterium. Essendo stata diffusamente impiegata per debellare infezioni da \"Staphylococcus aureus\" si sono sviluppate resistenze, fino alla nascita di ceppi di S. Aureus particolarmente resistenti come il VISA: (Vancomycin Intermediate S. Aureus) e il VRSA (Vancomycin Resistant S. Aureus).\nMeccanismo d'azione.\nLa vancomicina \u00e8 un antibiotico glicopeptidico che esplica un effetto battericida.\nLa vancomicina \u00e8 in grado di legarsi tenacemente al dipeptide D-Ala-L-Ala che costituisce la parte terminale del tetrapeptide del peptidoglicano. La modificazione sterica risultante comporta una compromissione dei meccanismi enzimatici (transglicosilasi) che determinano la polimerizzazione della catena lineare di peptidoglicano. Il risultato finale \u00e8 simile a quello provocato dalle penicilline, con la differenza che queste agiscono facendo inibizione sull'enzima transpeptidasi, impedendo la formazione dei legami crociati.\nI meccanismi alla base della resistenza sono analoghi per Staphylococcus e per Enterococcus; viene infatti sostituito l'aminoacido D-Ala terminale con un residuo di D-lattato, con perdita dell'affinit\u00e0 per la vancomicina.\nQuesto meccanismo permette di sviluppare una resistenza tale da aumentare la MIC per Staphylococcus e per Enterococcus fino a 32\u00a0\u00b5g/ml.\nAttivit\u00e0 antibatterica.\nLa maggior parte degli stafilocchi produttori di \u03b2-lattamasi e resistenti alla meticillina, alla nafcillina e all'oxacillina, possono essere uccisi da concentrazioni di vancomicina inferiori a 4\u00a0\u00b5g/ml.\nImportante \u00e8 tener conto che la vancomicina uccide gli stafilococchi molto lentamente (sia in vitro sia in vivo) e solo se sono in attiva divisione. La somministrazione contemporanea di vancomicina e di gentamicina e streptomicina potenzia l'azione nei confronti di \"Enterococcus faecium\" e \"Enterococcus faecalis\", spesso multi-resistenti alla normale chemioterapia.\nFarmacocinetica.\nLa vancomicina \u00e8 assorbita solo in minima parte se somministrata per via orale.\nPer questo motivo e per controllare eventuali effetti tossici, la vancomicina viene somministrata in ambiente ospedaliero per via endovenosa. L'unica eccezione \u00e8 costituita nella colite pseudomembranosa sostenuta da \"Clostridium difficile\" in cui si preferisce la somministrazione orale, essendo in questo caso ricercato un effetto di tipo topico sul colon.\nUn'infusione di 1 g in un'ora produce livelli ematici di 15-30 \u00b5g/ml per circa 1 o 2 ore, con larghissima distribuzione in tutti i tessuti corporei. In presenza di infiammazione delle meningi, la concentrazione nel liquido cefalo-rachidiano raggiunge il 7-30% di quella plasmatica.\nL'antibiotico viene escreto per il 90% tramite filtrazione glomerulare (come la creatinina). Di conseguenza un'insufficienza renale pu\u00f2 portare a gravi intossicazioni con emivita del farmaco aumentata fino a 6-10 giorni.\nIl farmaco pu\u00f2 essere rimosso durante la terapia dialitica, tanto che la cinetica di rimozione deve essere considerata per la somministrazione di una dose adeguata.\nUsi clinici.\nLa vancomicina \u00e8 un antibiotico di largo uso in clinica ogni volta che si ha sospetto di infezione da stafilococchi meticillino resistenti (interventi chirurgici, endocarditi, ascessi). Le endocarditi da enterococchi vengono trattate con vancomicina e gentamicina.\nLe polmoniti da \"Streptococcus pneumoniae\", qualora si sospetti la resistenza alla penicillina, vengono trattate con vancomicina associata a ceftriaxone e rifampicina.\nLa vancomicina viene anche somministrata come alternativa in infezioni causate da batteri Gram positivi nei pazienti allergici alle penicilline, cefalosporine o altri antibiotici betalattamici a causa della possibilit\u00e0 di allergia crociata tra betalattamici.\nNella terapia antibatterica nelle infezioni da HLR - VRSA (Staphylococcus Aureus Resistente alla Vancomicina) \u00e8 riscontrata una sinergia tra i glicopeptidi e l'oxacillina,tramite l'associazione di vancomicina pi\u00f9 oxacillina o teicoplanina pi\u00f9 oxacillina.\nNell'adulto sano il dosaggio iniziale \u00e8 di 1.000 mg somministrato per via endovenosa, seguito da 500 mg ogni 6 ore oppure 1.000 mg ogni 12 ore; per i bambini sono sufficiente 30\u00a0mg per kg al giorno.\nLa concentrazione ematica non dovrebbe mai essere superiore a 20-50\u00a0\u00b5g/ml o inferiore a 5-15\u00a0\u00b5g/ml.\nNelle infezioni da \"Clostridium difficile\" la vancomicina \u00e8 somministrata per via orale e la dose consigliata \u00e8 125\u00a0mg ogni 6 ore per 7-14 giorni negli adulti e 500\u00a0mg/1,73 m2 ogni 6 ore nei neonati, dopo una diagnosi certa. In quest'ultima indicazione \u00e8 possibile utilizzare metronidazolo per via orale in combinazione alla vancomicina.\nEffetti avversi.\nSi hanno effetti indesiderati in circa il 10% dei casi, solitamente leggeri e confinati al siti di iniezione. L'ototossicit\u00e0 e la nefrotossicit\u00e0 sono effetti molto rari. La vancomicina pu\u00f2 potenziare gli effetti nefrotossici di antibiotici amminoglicosidici come la gentamicina. Un effetto comune \u00e8 anche la sindrome dell'uomo rosso, una particolare reazione allergica scatenata dal rilascio sistemico di istamina.\nSi segnala l'insorgenza crescente di resistenza dei batteri (come per tutti gli antibiotici) alla vancomicina, tra i quali: VISA (Vancomycin Intermediate Staphylococcus Aureus), VRE (Vancomycin Resistant Enterococcus) e VRSA (Vancomycin Resistant Staphylococcus Aureus) ovvero Staphylococcus aureus resistente alla vancomicina."}
{"id": "1873532", "revid": "297031", "url": "https://it.wikipedia.org/wiki?curid=1873532", "title": "Caff\u00e8 storici di Trieste", "text": " I caff\u00e8 storici di Trieste rappresentano una meta turistica della citt\u00e0.\nTrieste \u00e8 fortemente legata al mondo del caff\u00e8, sia per i cospicui traffici che si svolgono nel suo porto, sia per le molteplici realt\u00e0 industriali di torrefazione che vi operano, ma anche per i suoi caff\u00e8 storici, locali dal fascino antico in cui amavano incontrarsi e lavorare illustri letterati quali Svevo, Saba, Joyce, per arrivare sino ai giorni nostri con Magris.\nI principali caff\u00e8 storici di Trieste sono:\nSono da ricordare inoltre le pasticcerie:\nE alcune torrefazioni storiche:\nAlcuni di questi locali hanno mantenuto la loro struttura originale, altri sono stati rammodernati, altri ancora, come il caff\u00e8 \"Tergesteo\", il \"Firenze\" e il \"Milano\", hanno chiuso e al loro posto sorgono banche e altre attivit\u00e0."}
{"id": "1873537", "revid": "1522738", "url": "https://it.wikipedia.org/wiki?curid=1873537", "title": "Rahvin", "text": ""}
{"id": "1873542", "revid": "1876278", "url": "https://it.wikipedia.org/wiki?curid=1873542", "title": "Il Corvenale", "text": "Il Corvenale \u00e8 una villa situata sulla via Provinciale per Avenza, 52 a Carrara.\nStoria dell'edificio.\nIl complesso di propriet\u00e0 Fabbricotti posto sulla sommit\u00e0 della collina presso Carrara, comprendente la villa padronale e una grande stalla, venne acquistato tra la fine dell'Ottocento ed i primi del Novecento dal Comm. Cirillo Muraglia.\nIntorno al 1905 inizi\u00f2 la trasformazione della stalla in una seconda villa, terminata nel 1920 dopo l'interruzione della Prima guerra mondiale. \nContemporaneamente fu sistemato anche il circostante giardino di palme, con la creazione di una grande vasca circolare per la raccolta dell'acqua.\nNegli anni intorno al 1910 furono realizzati su disegno di Enrico Bonanni il caratteristico edificio della portineria ed il lungo muro di cinta a chiusura della propriet\u00e0 sulla Strada Provinciale Carra - Avenza a valle. \nAttualmente il complesso \u00e8 di propriet\u00e0 Petroni Callegari, bisnipoti del comm. Muraglia.\nFortuna critica.\nIl complesso \u00e8 segnalato dalla critica soprattutto per l'originalit\u00e0 dell'architettura della portineria, che spicca, sia a livello formale che coloristico, nel rado tessuto edilizio della strada.\nDescrizione.\nLe due ville - di cui la seconda degna di particolare attenzione per la raffinatezza delle linee - sorgono sulla sommit\u00e0 di una collina ricca di vegetazione, fuori dall'abitato, e costituiscono pertanto un complesso totalmente isolato.\nVilla Padronale.\nLa portineria.\nL'edificio della portineria, di impianto rettangolare, si dispone in senso trasversale rispetto alla Strada Provinciale lungo la quale sorge. \nDi chiara ispirazione storicistica non scevro da influenze liberty, soprattutto per quanto riguarda le scelte coloristiche, \u00e8 concepito come un fiabesco castello in miniatura ed \u00e8 realizzato in laterizio faccia a vista con abbondanza di finiture e inserti decorativi in marmo bianco. \nSi imposta su una spessa fascia basamentale conclusa da un'alta, robusta cornice marmorea. \nIl fronte principale, prospettante su un piazzaletto a lato della Strada Provinciale, si apre al pian terreno con una grande arcata centrale, incorniciata in marmo e chiusa da una cancellata in ferro, serrata fra gli avancorpi cilindrici di due torrette alleggerite da quattro strette bucature ad arco.\nIl fornice centrale immette in una galleria lastricata, profonda quanto l'intero edificio, da cui prosegue il vialetto che sale per la collina, sul quale prospetta il retro della costruzione.\nAl primo piano, oltre la cornice marcapiano arricchita da mensoline, il settore centrale del fronte \u00e8 interamente occupato da una finestratura a trifora, ai cui lati aggettano i volumi ottagonali delle due torrette, sostenuti da robuste mensole marmoree e aperte da ampie finestrature ad arco incorniciate.\nLa sommit\u00e0 del fronte \u00e8 segnata da un fregio marmoreo costituito da una fila di formelle circolari racchiuse tra due cornici che corre ininterrotto per tutti i lati dell'edificio, coronato infine dalla balaustrata merlata della copertura piana praticabile. \nOltre quest'ultima si eleva il terzo settore della torretta di destra, aperta da otto finestre e arricchita da una corona di merli.\nAl di sopra della grande arcata del pian terreno, il fronte posteriore presenta una lunga terrazza coperta sulla quale si aprono una portafinestra e una serie di tre finestrature ad arco di cui le due laterali accecate.\nIl fronte lungostrada \u00e8 costituito da un volume compatto, ritagliato da due serie di strette bucature a pian terreno e mosso al primo piano da un avancorpo centrale sostenuto da mensolotti, aperto dalla serie delle tre finestrature ad arco.\nSui due lati all'interno del fornice d'ingresso, oltre la cancellata, si aprono due portoncini, di cui quello di destra di accesso ad un vano adibito a ripostiglio e quello di sinistra al vano scale interno di accesso all'abitazione del primo piano. \nLa scala rettilinea, in marmo, sbarca lateralmente alla terrazza posteriore, pavimentata con mattonelle in cotto con inserti in marmo. \nInterno.\nL'interno, recentemente ristrutturato ed adattato ad abitazione per una coppia, appare estremamente luminoso e ricco di episodi originali, come la scaletta a chiocciola in ghisa che sale all'interno della torretta verso la strada per sbarcare sulla terrazza di copertura. La torretta di sinistra ospita i servizi.\nProseguendo per il vialetto si sale fino alla villa padronale, risalente alla fine dell'Ottocento, con tradizionale impianto quadrato elevato su tre piani fuori terra pi\u00f9 un piano attico e coperture a tetto con manto in laterizio.\nIl pian terreno \u00e8 stato ampliato intorno agli anni '70 con la trasformazione delle cantine in vani di soggiorno aperti lateralmente sul giardino e con l'aggiunta di un nuovo corpo sul retro.\nL'ingresso al primo piano avviene tramite una doppia scalinata accostata al fronte principale, che immette sul lungo ballatoio sviluppato su tre lati dell'edificio, sul quale si aprono la portafinestra di ingresso e le altre corrispondenti ai vani interni.\nI fronti sono impaginati secondo una intelaiatura di piatte lesene tagliate da una fascia marcapiano, e conclusi da una gronda in muratura in forte aggetto.\nPresentano una scansione regolare di aperture, che si infittiscono nel settore centrale del secondo piano con tre portefinestre ad arco aperte sul balconcino sovrastante l'ingresso. \nOriginariamente l'ingresso avveniva da un portoncino sul fronte laterale che immetteva in un vano attualmente adibito a ripostiglio, dove \u00e8 ancora in loco la pavimentazione originale in piastrelle di gr\u00e8s ceramico rosse con inserti gialli.\nUna scala marmorea interna, che ad eccezione della prima rampa di nuova costruzione dopo la trasformazione dell'ingresso conserva la ringhiera in ferro battuto originale, collega i due piani superiori, adibiti rispettivamente a zona giorno e a zona notte dopo una recente, totale ristrutturazione.\nEx Stalla.\nIl secondo edificio residenziale, risultato dalla trasformazione della preesistente stalla tra il 1905 e il 1920, presenta un impianto rettangolare con un corpo avanzato di forma cilindrica e si sviluppa su due piani fuori terra con copertura a tetto con manto in laterizio. \nI paramenti murari sono intonacati e colorati in arancio con incorniciature bianche.\nIl fronte posteriore presenta una regolare impaginazione tripartita, con pian terreno rialzato e doppia scalinata di accesso all'ingresso centrale. \nNel primo settore la parete \u00e8 in muratura intonacata a fasce orizzontali, interrotte in corrispondenza delle finestre e del portone per lasciare posto alle incorniciature bianche di reminiscenza secessionista. \nDopo la fascia marcapiano le aperture del primo piano risultano pi\u00f9 ampie di quelle sottostanti e coronate da spesse cornici, di cui quella centrale semicircolare. \nLa gronda in notevole aggetto conclude il prospetto.\nIl fronte principale si caratterizza per la grande terrazza al primo piano, circondata da una balaustrata a colonnine diritte e coperta da una tettoia in vetro con leggerissima struttura in ferro.\nL'accesso alla terrazza, su cui si apre l'ingresso principale dell'abitazione, ritagliato al centro dell'avancorpo cilindrico del primo piano, avviene tramite una scalinata laterale a due rampe, in marmo, con balaustrata in muratura piena segnata all'inizio da un plinto con grande vaso marmoreo. \nSulla terrazza si aprono, oltre all'ingresso racchiuso in una elaborata cornice dove il soprapporta vetrato d\u00e0 luce anche al vano superiore, due portefinestre a lato dell'avancorpo cilindrico, segnalate da pi\u00f9 semplici incorniciature con architrave sostenuto da mensole.\nAl pian terreno l'avancorpo cilindrico, maggiormente avanzato rispetto a quello superiore per la creazione della terrazza, \u00e8 inquadrato e scandito da lesene in muratura e illuminato da ampie superfici con vetrate colorate. \nSui prospetti laterali si attaccano, a met\u00e0 parete, i corpi aggiunti i cui vani a pian terreno sono illuminati da ampie vetrate e al primo piano costituiscono le terrazze laterali su cui si aprono le portefinestre.\nIl primo settore delle pareti laterali presenta invece al pian terreno un finto portale e al primo piano una doppia finestra incorniciata. \nPer il dislivello della collina, il corpo aggiunto sul lato sinistro \u00e8 accessibile dal vialetto di accesso tramite una breve scalinata rettilinea in marmo, anch'essa segnata all'inizio da un plinto in muratura con vaso marmoreo; l'edificio \u00e8 arricchito lateralmente da un piccolo giardino privato.\nL'interno \u00e8 stato ristrutturato intorno agli anni '80. Le pavimentazioni attuali, ad esclusione di una stanza che conserva il vecchio pavimentato a piastrelle di gr\u00e8s esagonali, sono in marmo bianco con inserti neri. \nDal vano d'ingresso una scalinata marmorea conduce ad alcune stanze affacciate ad una seconda terrazza superiore, che costituisce la copertura del corpo cilindrico sottostante, chiusa da una balaustrata in ferro."}
{"id": "1873550", "revid": "17472169", "url": "https://it.wikipedia.org/wiki?curid=1873550", "title": "Henri Baillon", "text": ""}
{"id": "1873553", "revid": "1522738", "url": "https://it.wikipedia.org/wiki?curid=1873553", "title": "Ravhin", "text": ""}
{"id": "1873554", "revid": "17472199", "url": "https://it.wikipedia.org/wiki?curid=1873554", "title": "Baill.", "text": ""}
{"id": "1873557", "revid": "1876278", "url": "https://it.wikipedia.org/wiki?curid=1873557", "title": "Palazzo Bonanni (Carrara)", "text": "Palazzo Bonanni \u00e8 un edificio situato in via Roma, 5 a Carrara.\nStoria.\nIl prof. Vincenzo Bonanni, \"distinto architetto ornatista\" con un \"laboratorio di architettura\" nello stradone di San Francesco, oggi via Verdi, costru\u00ec su proprio disegno il palazzo tra il 1900 e il 1905. \nArtista di spicco a Carrara e \"conosciuto anche all'estero per il gusto, e la precisione, con cui vengono eseguiti i lavori affidati alla sua intelligente direzione\" , il Bonanni si mostra in linea con le moderne tendenze artistiche realizzando l'edificio che nel panorama cittadino \"pi\u00f9 sente l'influsso del nuovo stile floreale\" .\nInizialmente di propriet\u00e0 unica della famiglia Podest\u00e0, il palazzo \u00e8 stato successivamente suddiviso in pi\u00f9 propriet\u00e0 diverse oggetto di successive transazioni immobiliari. \nDurante la seconda guerra mondiale, il palazzo ha subito danni dovuti ai bombardamenti dovuti alla vicinanza di Carrara alla Linea Gotica, bombardamenti che colpirono in particolare l'adiacente via Groppini causando la distruzione di numerosi edifici. In particolare, fu danneggiato il tetto e la parte posteriore dell'edificio. \nSono stati effettuati nel corso del tempo diversi interventi di manutenzione, fra i quali il rifacimento completo del solaio e della pavimentazione dell'atrio, nel 1996, il rifacimento della copertura della terrazza adibita a tetto, nonch\u00e9 la reintonacatura dell'intera facciata posteriore, nel 2001, e la manutenzione dell'intonaco del vano scale, con successiva imbiancatura delle parti comuni, nel 2005.\nDescrizione.\nIl palazzo sorge nel cuore del centro cittadino, sulla elegante via Roma, aperta dopo l'unit\u00e0 d'Italia come \"via capitale\" della nuova citt\u00e0 post-risorgimentale, asse centrale e portante di collegamento tra le attuali piazze Gramsci, sede dell'Accademia di belle arti, e Matteotti.\nGi\u00e0 \"salotto\" della Carrara di fine Ottocento, arricchita da diversi edifici dei primi anni del Novecento improntati alle tendenze stilistiche dell'epoca, ma poi deturpata da numerosi edifici edificati frettolosamente dopo le distruzioni dovute alla seconda guerra mondiale, la strada \u00e8 stata di recente ripavimentata e destinata a zona pedonale.\nDi impianto ad U, il palazzo Bonanni si sviluppa su quattro piani fuori terra pi\u00f9 attico.\nEsterno.\nLa facciata principale, la cui articolazione classica \u00e8 arricchita da numerosi elementi decorativi di carattere floreale e secessionista, presenta un ampio settore centrale scandito da un ritmo ternario di aperture e due stretti settori laterali rivestiti a fasce orizzontali di finta pietra dove le aperture si dispongono in successione verticale. \nAl centro del prospetto si apre il portone di ingresso, rialzato di due gradini rispetto al piano stradale, incorniciato e sovrastato da un fastigio a volute recante al centro una sorta di stemma con festoni vegetali.\nIl portone, inserito in un corpo leggermente avanzato rispetto al filo di parete e anch'esso irrobustito dal rivestimento a fasce, \u00e8 fiancheggiato da due ampi fornici rettangolari ad uso di negozi, sovrastati a loro volta, all'altezza del primo piano, da lunettoni semicircolari con ghiera modanata e decorata, tripartiti all'interno da pilastrini.\nL'ondulato davanzale delle aperture centrali dei lunettoni termina in due volute sotto le quali sono apposte due piccole protome maschili poggianti a loro volta sulla stretta, corrugata fascia marcapiano costellata di placchette circolari.\nAll'altezza del secondo piano, separato da un'alta fascia marcapiano, si alternano tre portefinestre con elaborati terrazzini in ferro battuto sostenuti da mensole in marmo bardiglio e due finestrature verticali con davanzale ornato con motivi a carattere floreale sempre in ferro battuto. \nTutte le aperture sono incorniciate e sovrastate da timpani circolari a volute sostenuti da affusolati mensolotti di sapore classicista. \nIl terrazzino centrale, di ampiezza doppia rispetto a quelli laterali, \u00e8 a sua volta inquadrato da due strette lesene che si saldano alla fascia aggettante di separazione del terzo ed ultimo piano, scandito nel settore centrale da tre gruppi di trifore, separati da medaglioni con fascia verticale e rosetta alla base. \nLa gronda lignea in forte aggetto conclude l'impaginazione di facciata; superiormente, scarsamente visibile dalla strada, si eleva il piano attico, dove \u00e8 presente un ampio appartamento circondato da una vasta terrazza.\nInterno.\nAll'interno, il vano rettangolare dell'atrio \u00e8 illuminato da due strette finestre ritagliate nella parete del primo pianerottolo intermedio. Tali finestre si ripetono, pressoch\u00e9 identiche, ad ogni pianerottolo intermedio. \nLa scala marmorea, a sviluppo rettilineo a due rampe, conserva ancora il corrimano in legno e la pregevole ringhiera in ferro battuto decorata a motivi floreali.\nSu ciascun pianerottolo di arrivo, pavimentato in mattonelle di graniglia bianche e nere, si aprono le porte di tre appartamenti(ciascun piano presenta in realt\u00e0 una suddivisione diversa degli interni), alcuni dei quali conservano ancora la pavimentazione originale in piastrelle esagonali di gr\u00e8s colorato rosso, giallo e nero, che presentano vari disegni a mosaico a seconda delle stanze."}
{"id": "1873558", "revid": "78273", "url": "https://it.wikipedia.org/wiki?curid=1873558", "title": "Polo alle olimpiadi estive 1936", "text": ""}
{"id": "1873560", "revid": "78273", "url": "https://it.wikipedia.org/wiki?curid=1873560", "title": "Polo alle olimpiadi estive 1924", "text": ""}
{"id": "1873569", "revid": "289247", "url": "https://it.wikipedia.org/wiki?curid=1873569", "title": "Atletica leggera alle Olimpiadi 1952", "text": ""}
{"id": "1873572", "revid": "205160", "url": "https://it.wikipedia.org/wiki?curid=1873572", "title": "Pugilato alle olimpiadi estive 1952", "text": ""}
{"id": "1873574", "revid": "78273", "url": "https://it.wikipedia.org/wiki?curid=1873574", "title": "Scherma alle olimpiadi estive 1952", "text": ""}
{"id": "1873575", "revid": "78273", "url": "https://it.wikipedia.org/wiki?curid=1873575", "title": "Sollevamento pesi alle olimpiadi estive 1952", "text": ""}
{"id": "1873577", "revid": "289247", "url": "https://it.wikipedia.org/wiki?curid=1873577", "title": "Tiro a segno alle olimpiadi estive 1952", "text": ""}
{"id": "1873578", "revid": "289247", "url": "https://it.wikipedia.org/wiki?curid=1873578", "title": "Tuffi alle olimpiadi estive 1952", "text": ""}
{"id": "1873579", "revid": "289247", "url": "https://it.wikipedia.org/wiki?curid=1873579", "title": "Vela alle olimpiadi estive 1952", "text": ""}
{"id": "1873590", "revid": "205160", "url": "https://it.wikipedia.org/wiki?curid=1873590", "title": "Pugilato alle olimpiadi estive 1948", "text": ""}
{"id": "1873591", "revid": "205160", "url": "https://it.wikipedia.org/wiki?curid=1873591", "title": "Pugilato alle olimpiadi estive 1936", "text": ""}
{"id": "1873592", "revid": "205160", "url": "https://it.wikipedia.org/wiki?curid=1873592", "title": "Pugilato alle olimpiadi estive 1932", "text": ""}
{"id": "1873593", "revid": "289247", "url": "https://it.wikipedia.org/wiki?curid=1873593", "title": "Pugilato alle olimpiadi estive 1928", "text": ""}
{"id": "1873594", "revid": "78273", "url": "https://it.wikipedia.org/wiki?curid=1873594", "title": "Pugilato alle olimpiadi estive 1924", "text": ""}
{"id": "1873595", "revid": "1876278", "url": "https://it.wikipedia.org/wiki?curid=1873595", "title": "Palazzo INAIL (Carrara)", "text": "Il Palazzo INAIL \u00e8 un edificio polifunzionale situato in via Cucchiari, 8 a Carrara.\nStoria.\nL'intenzione di realizzare una nuova sede INFAIL a Carrara viene espressa in una lettera del 9 ottobre 1939 inviata dalla Direzione per la Toscana e l'Umbria dell'INFAIL di Firenze alla Direzione della sede di Apuania e Carrara, con la richiesta di informazioni circa le agevolazioni fiscali esistenti sugli edifici di nuova costruzione.\nIl terreno per la costruzione fu acquistato dall'Istituto, nella persona del direttore dell'Ispettorato per la Toscana e l'Umbria, comm. Tosco Toschi, l'11 maggio 1940 con atto rogato Ven\u00e8 dalla Societ\u00e0 Anonima della Ferrovia Marmifera Privata di Carrara nella persona del presidente comm. avv. Camillo Micheli. Il terreno era contiguo alla preesistente sede INFAIL, posta sulla via Buonarroti in angolo con via Pelliccia, sul lato opposto della ferrovia marmifera.\nIl progetto venne elaborato dall'arch. Luigi Giulini dell'Ufficio Tecnico dell'INFAIL (disegnatore Bucci) presumibilmente intorno al 1939, poi rivisto e modificato nel 1940 e nel 1941.\nI lavori, diretti dal comm. ing. Aldo Scarzella, iniziarono nel giugno 1940 per essere conclusi nel 1946; il certificato di abitabilit\u00e0 venne rilasciato dall'Ufficio di Igiene di Carrara il 18 settembre 1946. Nello stesso anno divenne sede INAIL.\nDurante gli anni di guerra il seminterrato del palazzo, costruito in cemento armato, venne usato come rifugio antiaereo; successivamente, oltre ad ospitare agli uffici e agli ambulatori INAIL, il palazzo venne destinato in parte ad abitazioni.\nIntorno al 1975, con l'apertura di via del Cavatore sul tracciato della preesistente Ferrovia Marmifera e la conseguente demolizione delle cosiddette \"case nere\" circostanti, venne restaurato il fronte tergale del palazzo e demolito e ricostruito il muro di cinta gi\u00e0 in marmo.\nDal 1985, data del trasferimento degli uffici nella nuova sede INAIL di viale don Minzoni, i locali del palazzo sono interamente destinati ad uffici e dati in affitto a diversi enti (ANMIL, USL, Ordine dei Medici, CONI ecc.).\nDescrizione.\nCircondato da un'edilizia circostante priva di particolari caratteristiche, ad esclusione di alcuni villini con decorazioni di marca liberty, il palazzo costituisce un intero isolato compreso tra le vie Cucchiari, Buonarroti, Bartolini e via del Cavatore, aperta negli anni intorno al 1970.\n\u00c8 limitrofo alla piazza Menconi, appena fuori del centro cittadino; sul lato opposto di via del Cavatore, che svolge funzioni di strada di circonvallazione, sorgono il Palazzo Tenerani (1926) e l'ex casa del Balilla.\nL'edificio si eleva su tre piani fuori terra oltre al seminterrato; presenta il totale rivestimento marmoreo dei prospetti su via Cucchiari, via Buonarroti e del pi\u00f9 basso corpo circolare avanzato sul retro, mentre il prospetto tergale e il settore a testata curva del fronte su via Bartolini sono finiti ad intonaco, cos\u00ec che la costruzione sembra risultare dalla compenetrazione di due solidi distinti.\nDi carattere marcatamente razionalista, informato ad un puro linearismo, l'insieme \u00e8 coronato da una spessa fascia in cemento che costituisce la cimasa del parapetto della terrazza di copertura.\nEsterno.\nIl fronte principale, di elegante impaginazione, \u00e8 caratterizzato, nel settore in angolo tra la via Cucchiari e la via Buonarroti, dalla sovrapposizione di tre loggiati tripartiti; in quello a pian terreno, preceduto da una scalinata marmorea, si aprono gli ingressi dell'edificio.\nIl resto della facciata \u00e8 scandita da file di aperture regolari incorniciate in bardiglio scuro con infissi in legno bianco, balaustre a colonnine nei parapetti del primo piano e nei balconi sostenuti da una lama in aggetto all'ultimo livello, quest'ultimo arricchito da una successione di lesene tra i vani delle portefinestre.\nIdentica si ripete la composizione del pi\u00f9 ridotto fronte su via Buonarroti, concluso da un avancorpo circolare scandito da otto finestrature, la cui copertura costituisce la terrazza del terzo livello.\nA questo corpo si aggancia il volume \"secondario\" trattato ad intonaco, affacciato sul cortile interno e su via Bartolini, dove si conclude con andamento leggermente incurvato prima di riallacciarsi alla parete piena rivestita in marmo.\nIl fronte tergale si eleva su quattro livelli oltre il seminterrato, comprendendo anche il piano attico, ed \u00e8 ritmato dalla successione regolare delle finestre rettangolari. Parallele alla facciata sono elevate due scale di accesso al piano terreno rialzato, attestate agli avancorpi sulle estremit\u00e0 di cui quello ad Ovest segnato dalla lunga apertura con vetrocemento per l'illuminazione del vano scala secondario cui si accede dall'ingresso di via Bartolini.\nIl terreno di pertinenza dell'Istituto \u00e8 delimitato verso via del Cavatore da un muro di cinta con colonnine superiori, eretto in sostituzione di quello esistente, in marmo, in occasione dell'apertura della nuova strada.\nInterno.\nLe due entrate aperte sul portico d'ingresso immettono rispettivamente negli uffici del piano terreno e in un atrio ovale con paramento ad intonaco, pavimentato in marmo e decorato da una scultura in marmo bianco, dal quale si diparte la scala principale di collegamento tra i piani.\nA sviluppo elicoidale, la scalinata in marmo con ringhiera in legno costituisce, come in molti altri esempi di architettura del Regime, l'elemento pi\u00f9 caratterizzante e ricercato dell'edificio ed \u00e8 illuminata dall'alto tramite un lucernario a cupola realizzato con elementi circolari in vetrocemento; le porte di ingresso ai diversi piani sono aperte in corrispondenza del portone e bordate in marmo.\nOltre alla scala secondaria all'estremit\u00e0 opposta del fabbricato, anch'essa in marmo con ringhiera in legno ma con sviluppo a rampa continua arrotondata su un lato, il collegamento verticale \u00e8 assicurato da una terza scala interna, a tre rampe, priva di accessi dall'esterno.\nSu ciascun piano, i vari ambienti sono distribuiti da due corridoi centrali; al primo piano, in cui sono attualmente insediati gli uffici del CONI, permangono le pavimentazioni originali alla palladiana e in marmettoni, gli infissi interni originali in legno scuro, le pavimentazioni dei terrazzi in mosaico.\nFortuna critica.\nErroneamente datato al 1938, l'edificio \u00e8 segnalato per il \"\"elegante e coerente modernismo funzionale\" e considerato \"un ideale \"trait d'union\"\" tra il monumentalismo del periodo fascista e le nuove concezioni dell'edilizia pubblica\"."}
{"id": "1873600", "revid": "125418599", "url": "https://it.wikipedia.org/wiki?curid=1873600", "title": "Ferrovia Cervignano-Aquileia-Pontile per Grado", "text": "La ferrovia Cervignano-Aquileia-Pontile per Grado era una linea ferroviaria oggi non pi\u00f9 in servizio. Essa collegava la stazione di Cervignano del Friuli con l'imbarco dei traghetti destinati a Grado, posto presso la frazione Belvedere del comune di Aquileia.\nStoria.\nLa breve linea ferroviaria fu costruita dall'Imperial Regia Societ\u00e0 Ferroviaria Friulana (in tedesco Friauler Eisenbahn Gesellschaft, FEG) che aveva gi\u00e0 realizzato nell'ultimo decennio del XIX secolo altre due ferrovie nel basso Friuli austriaco, la Cervignano-Monfalcone ed il raccordo Monfalcone-Portorosega. La linea ferroviaria fu progettata dagli ingegneri Giulio Dreossi e Giacomo Antonelli. Nei piani iniziali la ferrovia si sarebbe dovuta estendere fino a Grado: si prevedeva la costruzione di un binario su un terrapieno che avrebbe portato a Grado. La stazione terminale avrebbe dovuto sorgere alla testata Mosconi, prima del ponte mobile oggi esistente (aperto nel 1935 assieme al terrapieno stradale realizzato in quell'anno). Ci\u00f2 per\u00f2 non fu mai effettivamente realizzato.\nIl governo asburgico rilasci\u00f2 la concessione per la costruzione della linea alla societ\u00e0 ferroviaria nel 1909. La ferrovia fu aperta all'esercizio il 16 luglio 1910. Il traffico passeggeri e merci fu esercitato originariamente dalle Imperial Regie Ferrovie statali austriache (kkStB) con treni provenienti dalle principali localit\u00e0 dell'Impero austro-ungarico.\nA seguito dell'occupazione italiana del settore dell'Isonzo al principio della prima guerra mondiale, nel maggio 1915 la linea pass\u00f2 in gestione provvisoria alla Societ\u00e0 Veneta. Con il trattato di Saint Germain en Laye, la linea entr\u00f2 a far parte del territorio italiano. Nel 1920 le Ferrovie dello Stato acquisirono direttamente l'esercizio, mentre la propriet\u00e0 della linea fu mantenuta dalla FEG, i cui capitali erano in mano a soggetti divenuti cittadini italiani.\nIl servizio sulla linea fu soppresso il 1\u00ba luglio 1937, perch\u00e9 l'inaugurazione del ponte stradale per Grado aveva avvantaggiato il traffico stradale. La ferrovia fu brevemente riutilizzata durante la seconda guerra mondiale (dal 1942), a seguito delle restrizioni di carburante che resero sconvenienti gli autoservizi sostitutivi.\nDurante la guerra, i principali treni trasportavano soldati feriti verso Grado.\nLa linea fu chiusa con il termine della guerra, ma sporadici treni merci furono visti fino alla met\u00e0 degli anni 60.\nNel dopoguerra, a causa di mancati accordi fra la FEG e le Ferrovie dello Stato, la linea non fu disarmata. Negli anni ottanta, in virt\u00f9 dell'esigenza della societ\u00e0 friulana di essere liquidata, si apr\u00ec una diatriba legale tra le due societ\u00e0.\nLa vertenza si \u00e8 risolta nel 2008 con l'adozione di uno schema di transazione fra Rete Ferroviaria Italiana, che ha sostituito le Ferrovie dello Stato negli aspetti legali, e Societ\u00e0 Ferroviaria Friulana. Alla fine dello stesso anno sono dunque iniziati i lavori di smantellamento della linea. Gli spazi ed i rilevati ferroviari sono stati utilizzati per la realizzazione della pista ciclabile Palmanova-Aquileia-Grado.\nIl 16 luglio 2010 \u00e8 stato celebrato il centenario dell'inaugurazione della ferrovia Cervignano-Belvedere. Per l'occasione \u00e8 stata allestita la mostra \"1910: arrivo in treno a Grado. Il centenario della ferrovia Cervignano\u2013Belvedere\" presso la sala espositiva della GIT a Grado. Una lapide commemorativa \u00e8 stata collocata presso la stazione ferroviaria di Cervignano ed \u00e8 stato predisposto un annullo speciale postale in un ufficio filatelico temporaneo collocato all'interno della struttura.\nCaratteristiche.\nLa linea ferroviaria era a singolo binario a scartamento ordinario da 1435 mm e rotaie di tipo Vignoles.\nLa linea non venne mai elettrificata.\nPercorso.\nLa breve linea si staccava dalla stazione di Cervignano del Friuli e giungeva nei pressi del pontile per Grado lungo un percorso pianeggiante e sostanzialmente parallelo alla regionale 352. Il tempo di percorrenza dell'intera tratta era di mezz'ora.\nAll'altezza di Aquileia, la ferrovia effettuava una curva allo scopo di evitare il centro abitato e la basilica di Santa Maria Assunta.\nAi tempi dell'esercizio ferroviario, presso il pontile vi erano coincidenze con i traghetti diretti a Grado. Ogni giorno c'erano dieci corse in entrambi i sensi di marcia."}
{"id": "1873602", "revid": "40626", "url": "https://it.wikipedia.org/wiki?curid=1873602", "title": "Forsyth Major", "text": ""}
{"id": "1873603", "revid": "287204", "url": "https://it.wikipedia.org/wiki?curid=1873603", "title": "Morto ma non sepolto", "text": "Morto ma non sepolto (\"Attack of the Graveyard Ghouls\") \u00e8 il settantatreesimo libro della collana \"Piccoli brividi\" di R. L. Stine.\nTrama.\nIl protagonista del racconto, Spencer Kassimir, \u00e8 un dodicenne che viene preso continuamente in giro dai suoi compagni Frank Foreman e Buddy Tanner. Un giorno la sua professoressa, la signora Webster, ispirata da uno dei suoi bei temi, accompagna la classe al cimitero sulla collina della citt\u00e0 che si chiama appunto \"Tombalta\". Spencer porta con s\u00e9 lo zainetto di suo fratello Jason e un cappellino da baseball. Insieme alla sua amica Audra Rusinas, Spencer esplora il cimitero e le varie lapidi. Quando giunge il momento di andare, con la fretta rompe una lapide e dimentica purtroppo lo zaino e il cappello al cimitero. Una volta giunto a casa si accorge dei due oggetti dimenticati, cos\u00ec la sera, munito di torcia si reca nuovamente al cimitero insieme ad Audra.\nQuando i due, dopo aver recuperato il tutto, stanno per uscire dal camposanto e tornare a casa spuntano fuori Frank e Buddy. Nonostante Audra cerchi di fermarli, i due bulli legano con una grossa corda Spencer ad una lapide e scappano, mentre Audra corre a cercare aiuto. Cos\u00ec Spencer, rimasto solo, diviene vittima degli orrori del cimitero. Infatti il protagonista viene avvolto immediatamente da una misteriosa nebbia verde che costringe la sua mente a staccarsi dal suo corpo. Incredulo Spencer, cercando di non farsi trasportare dal vento guarda attentamente e scorge il suo corpo legato che comincia a muoversi. Quando arrivano i suoi genitori accompagnati da Audra, Spencer vede il suo corpo che si unisce a loro. Allora rendendosi conto di essere un fantasma si rivolge agli spettri del cimitero e chiede chiarimenti sull'accaduto. Essi lo informano che il suo corpo adesso \u00e8 in possesso di Oswald Manse, un pericolosissimo ragazzo che quando era in vita incendi\u00f2 una gran parte di Tombalta e che il suo scopo \u00e8 solo quello di seminare distruzione. Cos\u00ec Spencer, impossessandosi del corpo di un topo, riesce ad arrivare a casa sua e ad entrare. Qui entra nel corpo del suo gatto Duke ma una volta dentro lo scenario \u00e8 raccapricciante: Oswald Manse sta gi\u00e0 recando danno alla sua abitazione, rompendo armadi, squarciando cuscini e gettando a terra barattoli di cibo. Lo spettro, rivolgendosi a Spencer, gli promette che non appena avr\u00e0 trovato un corpo pi\u00f9 robusto, distrugger\u00e0 il suo.&lt;br&gt;\nA questo punto Oswald prende Spencer e lo rinchiude in uno scatolone; il protagonista, allora, entra nel corpo di un ragno e, raggiunta la camera di suo fratello Jason, comprende la seriet\u00e0 della situazione e decide di usare il corpo del fratello per cercare aiuto; ma nonostante i suoi sforzi i suoi genitori non riescono a credere alla strana storia da lui raccontata e continuano a pensare che chi sta distruggendo la casa \u00e8 proprio lui. Allora Spencer, nelle vesti di suo fratello, decide di chiedere aiuto alla sua amica Audra, visto che lo spettro ha cominciato a incendiare case e a distruggere garage a colpi di ascia. Ma una volta giunto a casa dell'amica si accorge che il corpo di Audra \u00e8 in possesso del fratello di Oswald, Martin Manse. Riuscendo a sfuggire al fantasma, Spencer si rende conto che anche la mente di Audra si trova al cimitero, cos\u00ec correndo raggiunge il camposanto. Alla fine il protagonista riesce a portare Audra con s\u00e9 sotto forma di un cane e a sconfiggere i due spettri liberando il corpo suo e quello della sua amica. Infatti suo fratello Jason, rivolendo indietro il proprio corpo, cerca di insinuarvisi, ma l'azione di contrasto da parte di Spencer, genera un frenetico ballo, espressione di pura vitalit\u00e0 che annienta i due fantasmi. L'unico problema \u00e8 che cercando di riprendere il proprio corpo Spencer viene in possesso di quello di Audra e questa di quello di Spencer."}
{"id": "1873604", "revid": "436907", "url": "https://it.wikipedia.org/wiki?curid=1873604", "title": "Custom.build num. 80", "text": "Custom.build num. 80 \u00e8 il primo album del progetto solista Iconoclash di Boosta con la collaborazione di Marco Rain\u00f2 e Tiziano Lamberti.\nL'album rappresenta il primo esperimento di \"de-mix\", un tipo di modulazione del suono dove le canzoni vengono \"decostruite\" tramite innovative tecniche di elaborazione digitale.\nLe canzoni demixate sono vecchie canzoni italiane e inglesi, come rock.n.roll robot (anche se canzoni come questa sono state decostruite in lingua inglese).\nL'album contiene non solo \"de-mix\", ma anche piccoli intervalli (01-Intro (English), Coffee Break (English), Outro (italian?)), due canzoni senza copyright cantate interamente da Boosta (the Experiment One e Landscape) e una serie di \"spazi vuoti\" di cinque secondi, che fanno arrivare l'album a sessantasei immaginarie canzoni (questo metodo sembra lo spazio vuoto utilizzato nelle canzoni finali degli album per dividerle con le \"secret song\")."}
{"id": "1873605", "revid": "1876278", "url": "https://it.wikipedia.org/wiki?curid=1873605", "title": "Palazzo Tenerani", "text": "Palazzo Tenerani \u00e8 un edificio situato in via Verdi, 16 / via Pelliccia a Carrara.\nStoria.\nIl palazzo fu costruito per conto della famiglia Tenerani su progetto dell'architetto Enrico Remedi nel 1926.\nL'edificio, diviso in appartamenti adibiti attualmente ad abitazioni e uffici, sorge in fondo alla via Verdi, in angolo con la via Pelliccia, sulla quale prospetta un pi\u00f9 basso corpo di fabbrica usato per diversi anni come rimessa per gli autobus della ditta Lazzi. Sul retro scorre la via di circonvallazione, detta del Cavatore, aperta intorno al 1970 sul tracciato della ferrovia Marmifera.\nA partire dal 2007, parte dell'edificio \u00e8 stato soggetto a una completa ristrutturazione edilizia degli interni, eseguita con lo scopo di vendita di appartamenti e uffici.\nDescrizione.\nPresenza di spicco nel tessuto circostante per l'originalit\u00e0 e la sovrabbondanza decorativa dei prospetti, il palazzo risente fortemente, secondo Giorgieri, \"l'influsso della scuola romana, in particolare delle realizzazioni del Fasolo\" .\nSull'incrocio con la via Pelliccia ha di fronte la pesante mole marmorea della ex casa del Balilla, con la quale contrasta per la totale intonacatura e la articolata composizione dei fronti.\nEsterno.\nSecondo un metodo compositivo che a Carrara trova una diffusa applicazione, l'architettura del palazzo Tenerani fa dell'angolo tra le due vie Verdi e Pelliccia il suo maggior richiamo formale. L'edificio \u00e8 infatti caratterizzato da un particolarissimo raccordo angolare che al piano terreno forma una loggetta semicircolare coperta dal terrazzino del primo piano, sostenuto da due colonne marmoree a tutto tondo. I due pilastri ai lati delle colonne sono conclusi da pannelli con putti in bassorilievo di derivazione secessionista.\nSuperiormente, la parete d'angolo, serrata tra due strette testate decorate da lesene giganti, assume un deciso verticalismo svettando oltre il livello di copertura dell'edificio con un fastigio mistilineo, bucato al centro e inquadrato da due tronchi di piramide che prolungano gli spigoli sottostanti.\nI due fronti, interamente intonacati e conclusi da una spessa gronda in forte aggetto, appaiono spartiti da lesene al di sopra delle fasce orizzontali, a mo' di finta pietra, del piano terreno, e presentano una fitta tessitura decorativa in cemento fatta di protome, mascheroni, dentellature, triglifi, finto bugnato, timpanature, mensole, cornici, volute e inserti fitomorfi, il cui sapore classicista si coniuga a robuste stilizzazioni secessioniste. \nIl fronte su via Verdi, di maggiore estensione, \u00e8 spartito al centro dalla composizione verticale che, innalzandosi con un fastigio triangolare al di sopra della gronda, enfatizza la zona del portone di ingresso, leggermente avanzato rispetto al filo di parete e sovrastato dal pesante poggioletto, dal terrazzino al secondo piano - sostenuto da mensole decorate con protome - ed infine dalla lunetta bucata, sottolineata da un mascherone e incorniciata da un turgido festone il cui svolgimento inizia gi\u00e0 dalle lesene ai lati della portafinestra del primo piano. \nAd esclusione del poggioletto sull'ingresso e del terrazzo curvilineo in angolo, chiusi da balaustrate con colonnine in cemento, i balconi presentano ringhiere in ferro battuto decorate da medaglioni con l'aquila reale.\nSulla via Pelliccia, lo stretto fronte diviso in due soli settori si aggancia tramite un ampio passaggio coperto a terrazzo ad un volume secondario, in passato adibito a rimessa. Tale corpo di fabbrica, elevato su un piano terreno e un primo piano a doppia altezza, \u00e8 coperto da una terrazza con parapetti appena incurvati. Appare informato ad un rigoroso linearismo verticale ed \u00e8 ripartito in due settori da spesse lesene digradanti; al primo piano la parete \u00e8 bucata da strette finestrature arricchite da parapetti in ferro battuto. \nLa parete angolare si apre al pian terreno in un vasto ambiente, attualmente adibito a negozio di ferramenta, pavimentato in marmo e decorato da numerose, sottili cornici in stucco bianco, grigio e rosa sul soffitto; conserva inoltre gli infissi interni originali in legno.\nInterno.\nL'ingresso alle abitazioni, al n\u00ba 16 di via Verdi, immette in un elegante atrio dal soffitto incorniciato, pavimentato in marmettoni bianchi con giunti scuri e fascia di rigiro anch'essa in marmo scuro. Vi si aprono quattro porte in legno, originali dell'epoca, e vi si diparte la scala rettilinea a due rampe di collegamento tra i piani. \nLa scala marmorea conserva la ringhiera originale in ferro battuto con corrimano in legno e riceve luce da ampie finestre aperte al centro dei pianerottoli con infissi originali in legno e vetri colorati. La copertura dell'edificio, raggiungibile dalla stessa scala, si presenta in parte a tetto e in parte a terrazza, munita di una pergola."}
{"id": "1873611", "revid": "44876", "url": "https://it.wikipedia.org/wiki?curid=1873611", "title": "Aldo Monza", "text": "Carriera.\nGiocatore.\nCentrocampista mediano-incontrista. Ha militato in serie A col collezionando 18 presenze. 254 sono le complessive in Serie B, con 10 reti realizzate. Undici le gare con la Nazionale Under21, guidata da Cesare Maldini, biennio 1990/1992.\nCompie la trafila nel settore giovanile dell'Inter, approdando alla formazione Primavera guidata dal Campione del Mondo 82, Giampiero Marini per la stagione 1987-1988. In una formazione che tra gli altri annovera Paolo Tramezzani, Fabio Gallo, Fausto Pizzi, Dario Morello, Luca Mondini.\nPer il campionato 1988-1989, diciottenne, firma il suo primo contratto da professionista col , in serie B, avendo come allenatore Gianni Di Marzio, scende una sola volta in campo, poi nel calciomercato autunnale, agli inizi di novembre 1988 passa all' in serie C1. Forma la linea mediana del centrocampo laniero con Roberto Labadini. quando nello scontro diretto in trasferta con la Reggiana, i toscani vengono sconfitti, mentre i granata salgono. Alla termine del campionato colleziona 23 presenze e due gol.\nL'Inter lo gira nuovamente in prestito questa volta al in serie B (27 partite 2 gol) con cui conquista la promozione in serie A degli emiliani. Confermato nei gialloblu nella successiva stagione di serie A, disputa 17 partite su 34 incontri esordendo in massima serie il 23 settembre 1990 in Parma-Napoli 1-0.\nNel 1991 torna a giocare in serie B col disputando 30 partite, 3 gol. L'anno successivo rientra al Parma in serie A, con cui colleziona una presenza in campionato, una presenza in Coppa delle Coppe (contro l'\u00dajpest FC) prima di trasferirsi a ottobre in Calabria: viene ingaggiato dall'ambizioso che punta alla promozione in serie A. Con la formazione rossoblu gioca 4 positive stagioni di serie B, collezionando in campionato 122 presenze, 4 gol. Il Cosenza, \u00e8 la squadra dove Monza gioca di pi\u00f9 in carriera.\nTerminata la parentesi calabrese, continua a giocare nei cadetti altre due stagioni: nel 1996-97 gioca nella (31 partite), nel 1997-98 nell' (30 partite 1 gol) con cui retrocede in C1. Nel 1998-99 \u00e8 capitano del (29 partite 2 gol) con cui conquista la promozione in serie B (l'ultima avvenne 50 anni prima) attraverso i play-off. L'anno successivo inizia coi campani il torneo di B (13 partite), a gennaio si trasferisce alla (13 gare) con cui ottiene l'ottavo posto in C1.\nOttiene nella stagione successiva la promozione in C1 col giocando 32 partite e mettendo a segno 2 gol. Resta coi pugliesi l'anno seguente, sfiorando la Serie B persa nello spareggio play-off col Catania (realizza in campionato 2 gol in 27 presenze). Nella stagione 2002-03 ottiene la promozione col Novara che vince il campionato di C2: 27 partite 1 gol.\nCoi piemontesi gioca i due successivi campionati di C1, collezionando 30 presenze il primo anno, 31 presenze 1 gol il secondo. Nel 2005 passa al in serie D (31 partite 2 gol) in una stagione che vede i lariani perdere gli spareggi play-off con la Tritium; nella stagione 2006-2007 gioca nel Veveri, club d'Eccellenza piemontese dove a 38 anni chiude la carriera.\nAllenatore.\nInizia la carriera da allenatore da febbraio 2007 con la formazione Berretti del Novara. La stagione 2007-2008 \u00e8 allenatore della U.S. Folgore Verano, squadra di Verano Brianza che milita nel campionato d'Eccellenza lombarda: la squadra si piazza terza in campionato, vince i play-off battendo il in casa (1-0), Ponte S.Pietro fuori casa (4-0) ma viene eliminata perdendo in casa 5-2 con l'Albignasego dopo aver vinto l'andata 3-2. Per la stagione 2008-2009 \u00e8 confermato allenatore della Folgore Verano (Eccellenza), venendo esonerato il 20 gennaio 2009. Il 25 settembre 2009 diventa allenatore del , in Eccellenza lombarda, ottenendo la Coppa Italia regionale (Aurora Seriate-Seregno 1-2), e conquista la promozione in Serie D con la vittoria del campionato a quattro giornate dalla fine (1\u00ba aprile 2010 in Seregno-Mapello 1-0). La stagione 2010-2011 siede sulla panchina del Seregno fino all'11 ottobre quando dopo una vittoria e nella zona alta della classifica (13 punti in 7 partite) viene esonerato.\nLa stagione 2011-2012 allena i Giovanissimi Nazionali del Novara, portandoli alla conquista della finali nazionali, dopo aver superato i pariet\u00e0 della Sampdoria; viene eliminato dall'Inter che vince lo scudetto di categoria. Da luglio 2012 a giugno 2014 allena gli Allievi Nazionali del Novara.\nIl 3 luglio 2014, sostiene gli esami e la discussione della tesi al Centro tecnico federale di Coverciano per il corso Master per abilitazione a Allenatori professionisti di prima categoria UEFA Pro.\nIl 29 ottobre 2014, diventa vice-allenatore della Pro Patria, secondo di Lu\u00eds Oliveira. Il 4 novembre \u00e8 chiamato alla guida della prima squadra biancobl\u00f9.\nEsordisce l'8 novembre in Pordenone-Pro Patria 2-3, primo successo stagionale esterno dei biancobl\u00f9, che per la prima volta nella storia espugnano l'Ottavio Bottecchia. Viene esonerato il successivo 9 dicembre.\nIl 2 gennaio 2015 viene ingaggiato dal Legnano come allenatore della prima squadra, in sostituzione dell'esonerato Stefano Di Gioia. Porta la squadra alla vittoria del campionato dopo essersi piazzato secondo nella regular season alle spalle del Varese.Vince i play off battendo nell'ordine Ardor Lazzate(2-1) Torviscosa (2-1 e 2-0) ed in finale il S.Georghen (2-1 e 2-1).\nIl 30 giugno 2016 viene ufficializzata la risoluzione del contratto che lo legava ai lilla..\nNella stagione 2016/17 \u00e8 l'allenatore del Ciserano squadra bergamasca militante nel girone B del campionato Nazionale di serie D. Nella stagione 2017/18 \u00e8 l'allenatore della A:S.D Caronnese 1927 che milita nel girone A del Campionato Nazionale di serie D.\nIl 28 giugno 2018 \u00e8 ingaggiato come allenatore in seconda del Venezia. Segue mister Vecchi anche l\u2019anno successivo come allenatore della Sudtirol."}
{"id": "1873612", "revid": "46291", "url": "https://it.wikipedia.org/wiki?curid=1873612", "title": "Carduus defloratus", "text": "Il cardo dentellato (Carduus defloratus ) \u00e8 una pianta perenne erbacea angiosperma dicotiledone, dai capolini solitari appartenente alla famiglia delle Asteraceae.\nEtimologia.\nIl nome del genere (\"Carduus\") deriva dal latino (= \u201ccardo\u201d in italiano) che a sua volta potrebbe derivare da una parola greca il cui significato si avvicina al nostro vocabolo \u201crapare\u201d; ma altre ricerche farebbero derivare da un'altra radice, sempre greca, \u201cardis\u201d (= \u201cpunta dello strale\u201d), alludendo ovviamente alla spinosit\u00e0 delle piante di questo genere. Mentre L'epiteto specifico (\"defloratus\") deriva sempre dal latino \u00e8 pu\u00f2 significare sfiorito, reclinato : qui probabilmente si fa riferimento al particolare portamento nutante del capolino.\nIn lingua inglese queste piante vengono chiamate \"Alpine Thistle\".\nDescrizione.\nQuesti tipi di piante possono raggiungere i 80\u00a0cm di altezza (dimensioni medie 30 \u2013 50\u00a0cm). La forma biologica della specie \u00e8 emicriptofita scaposa (H scap); sono piante perennanti per mezzo di gemme poste al suolo formate da un asse fiorale lungo e spesso privo di foglie.\nFusto.\nIl fusto \u00e8 eretto, semplice (ma anche a volte ramoso in basso), cilindrico, bianco \u2013 tomentoso e generalmente quasi privo di foglie (e di ali) nella parte alta (generalmente questa zona \u00e8 nuda 5 \u2013 6 volte pi\u00f9 lunga del capolino), mentre in quella bassa \u00e8 glabro ed \u00e8 densamente foglioso (possiede una rosetta basale). Sono presenti dei peli contorti lunghi 0,5 \u2013 1\u00a0mm.\nFoglie.\nLe foglie, di forma lanceolata le superiori ed ellittica quelle inferiori, possono essere indivise oppure appena pennatopartite (con denti o lobi) e sono scarsamente spinose sui margini (a volte sono delle semplici ciglia rigide) e quasi sempre formano una rosetta basale. Se sono presenti sul fusto si dispongono in modo alterno. Il colore delle foglie \u00e8 verde e lievemente glauco sulla pagina inferiore; sono munite di picciolo e sono decorrenti quelle basali, mentre le cauline sono amplessicauli. La pagina inferiore delle foglie a volte \u00e8 cosparsa di peli pluricellulari crespi, mentre quella superiore \u00e8 glabra. Dimensioni delle foglie inferiori : larghezza 3 \u2013 4\u00a0cm, lunghezza 8 \u2013 12\u00a0cm; le superiori : larghezza 1 \u2013 1,5\u00a0cm, lunghezza 3 \u2013 5\u00a0cm; lunghezza delle spine : 1 \u2013 5\u00a0mm.\nInfiorescenza.\nL'infiorescenza \u00e8 formata da capolini solitari di diametro 1,5 \u2013 3\u00a0cm. Caratteristica \u00e8 una lieve reclinatura verso il basso alla fioritura (capolino nutante). L'involucro \u00e8 piriforme (larghezza 10\u00a0mm, altezza 12\u00a0mm; diametro 2 \u2013 3\u00a0cm) con diverse serie di squame, quelle inferiori patenti per mezzo di una piegatura mediana, mentre quelle superiori sono ristrette all'apice con un mucrone (dimensione media delle squame: larghezza 1 \u2013 2\u00a0mm, lunghezza 8 \u2013 13\u00a0mm). Le squame sono sormontate all'apice da un mucrone.\nFiori.\nI fiori del capolino sono tutti tubulosi (il tipo ligulato, presente nella maggioranza delle Asteraceae, qui \u00e8 assente), sono inoltre ermafroditi, tetraciclici (calice\u2013 corolla \u2013 androceo \u2013 gineceo) e pentameri.\nFrutti.\nIl frutto \u00e8 un achenio chiaro di forma ovoide (3 \u2013 4\u00a0mm) con una prominenza apicale globosa e un pappo (10 \u2013 12\u00a0mm) composto da setole ispide (non piumose).\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Carduus\" elenca 92 specie distribuite in Eurasia e parte in Africa del nord, delle quali una ventina sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Cirsium\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo.\nIl genere \"Carduus\" spesso viene botanicamente \u201cconfuso\u201d con altri generi come quello del \"Cirsium\" o \"Cnicus\" (in effetti un tempo diverse specie di quest'ultimo genere appartenevano al genere \"Carduus\"). Un modo per distinguere il genere \"Carduus\" dagli altri \u00e8 esaminare le setole del pappo: in questo le setole sono delle pagliette denticolate e ispide e non piumose come ad esempio nel genere \"Cirsium\".\nLa specie di questa voce \u00e8 a capo del \"Complesso di \"C. defloratus\"\" insieme alla specie \"Carduus carlinifolius\" . I caratteri distintivi di questo gruppo sono:\n\"C. defloratus\" individua un gruppo di difficile trattazione con caratteri debolmente differenziati tra sottospecie e sottospecie e diversi individui intermedi a causa dell'alta ibridabilit\u00e0 sia all'interno della specie stessa (tra le varie sottospecie) ma anche (ovviamente) tra specie diverse (vedi paragrafo sugli \u201cIbridi\u201d). Per alcuni studiosi ad esempio la specie \"Carduus carlinifolius\" \u00e8 una sottospecie del \"C. defloratus\". L'instabilit\u00e0 del gruppo \u00e8 dovuta anche a una certa disploidia con numeri varianti tra 2n = 18 e 24.\nNella \"Flora d'Italia\" sono individuate 5 stirpi principali (le prime tre descritte pi\u00f9 avanti, le altre due sono relative alla voce \"Carduus carlinifolius\"):\nI caratteri dall'entit\u00e0 (1) alla (5) variano dalle foglie intere (o appena dentellate) a foglie completamente pennato-divise. Secondo Pignatti la sottospecie \"summanus\" potrebbe essere considerata la \u201cstirpe base\u201d (la diploidia per questa pianta e 2n=18, mentre tutte le altre sono diploidi con 2n = 22). In effetti questa pianta si trova in prevalenza nelle zone \u201crifugio\u201d ai margini delle Alpi (potrebbe essere quindi di origine preglaciale), mentre le altre sottospecie frequentano stazioni pi\u00f9 generiche (meno esclusive) e quindi la loro diffusione \u00e8 postglaciale (ossia pi\u00f9 recente).\nIl numero cromosomico di \"C. defloratus\" \u00e8: 2n = 18, 19, 20, 21, 22 e 24.\nSottospecie.\nIn Italia sono presenti 3 sottospecie di \"Carduus defloratus\"; qui di seguito descritte (non sempre sono riconosciute da tutte le checklist):\nSottospecie \"rhaeticus\".\nPer il \"Carduus defloratus\" sono riconosciute inoltre altre sottospecie:\nIbridi.\nNell'elenco che segue sono indicati alcuni ibridi intraspecifici :\nSinonimi.\nLa specie \"defloratus\", in altri testi, pu\u00f2 essere chiamata con nomi diversi. La tabella seguente indica alcuni tra i sinonimi pi\u00f9 frequenti:\nSpecie simili.\nTutti i cardi sono molto simili tra di loro. Nell'elenco sottostante sono indicate alcune specie principalmente abitatrici dell'arco alpino con le caratteristiche pi\u00f9 differenti rispetto alla specie di questa voce:"}
{"id": "1873614", "revid": "62004", "url": "https://it.wikipedia.org/wiki?curid=1873614", "title": "Rodney Stuckney", "text": ""}
{"id": "1873615", "revid": "767487", "url": "https://it.wikipedia.org/wiki?curid=1873615", "title": "Tarsius pelengensis", "text": "Il tarsio di Peleng (\"Tarsius pelengensis\" Sody, 1949) \u00e8 un primate aplorrino della famiglia dei Tarsidi.\nVeniva un tempo classificato come sottospecie di \"Tarsius spectrum\" (\"T. spectrum pelengensis\"), ma di recente \u00e8 stato classificato come specie a s\u00e9 stante.\nDistribuzione e habitat.\n\u00c8 endemico dell'omonima isola ad est di Sulawesi, dove vive nella foresta pluviale primaria e secondaria.\nDescrizione.\nIl manto \u00e8 grigio-rossiccio, coi peli dalla punta bianco-crema sulle zampe posteriori.\nQuesti animali hanno grandi occhi che per\u00f2 sono fissi nelle orbite: per ovviare a questo inconveniente, le vertebre del collo sono assai mobili e l'animale pu\u00f2 ruotare il collo fino a 180\u00b0.\nRispetto alle altre specie, il terzo molare inferiore \u00e8 meno sviluppato ed i canini superiori sono pi\u00f9 piccoli. Le dita terminano con polpastrelli rigonfi, sui quali sono poste unghie appiattite simili a quelle umane, fatta eccezione per il secondo e terzo dito di ogni piede (e non di uno solo come in altri congeneri) che presentano artigli per il \"grooming\".\nBiologia.\nSi tratta di animali notturni e solitari, dalle abitudini principalmente insettivore, anche se non disdegnano ogni tanto nutrirsi di piccoli vertebrati."}
{"id": "1873619", "revid": "1876278", "url": "https://it.wikipedia.org/wiki?curid=1873619", "title": "Palazzo degli Uffici Comunali di Carrara", "text": "Il palazzo degli Uffici comunali \u00e8 situato in piazza 2 giugno a Carrara.\nStoria.\nL'edificio, che sorge sull'area del preesistente giardino della villa Fabbricotti al Colombarotto, fu realizzato su progetto dell'architetto Bruno Fedrigolli con la collaborazione dell'architetto Dante Petrucci e dell'ingegnere Riccardo Morandi tra il 1959 e il 1962, in seguito al secondo appalto-concorso a base nazionale svoltosi nel 1958.\nIl progetto principale, redatto in data 21 ottobre 1958, comprendeva, oltre ai lavori murari in cemento armato, alla finitura e a tutti gli impianti speciali, anche la sistemazione urbanistica del complesso e venne approvato dalla commissione giudicatrice del concorso nel gennaio 1959.\nSecondo il contratto stipulato in data 26 settembre 1959 e approvato nel marzo 1960, l'importo complessivo dei lavori ammontava a \u00a3 200.000.000.\nConsegnati il 5 ottobre 1959 e diretti dall'ingegnere Pietro Di Ricco, ingegnere capo del Comune di Carrara, i lavori prevedevano come data di ultimazione l'ottobre 1961, poi prorogata al gennaio 1962.\nIl collaudo dell'edificio venne eseguito nel 1965.\nTra il 1994 e il 1996 sono stati compiuti vari interventi tra i quali la chiusura dell'atrio di accesso con infissi vetrati e la modifica della copertura in ferro e policarbonato dell'atrio stesso.\nDescrizione.\nL'edificio sorge in pieno centro cittadino, in angolo tra le vie Garibaldi e Cavour.\nSi articola in un corpo principale parallelepipedo per gli uffici e i servizi al pubblico e in uno minore - il cui impianto deriva dall'unione di due trapezi - per la sala Consiliare ad esso collegato mediante un passaggio coperto sopraelevato.\nEsterno.\nIl complesso edilizio costituisce un'isola alla quale si accede da tutte le vie adiacenti e dalle piazze progettate in concomitanza con l'edificio stesso: la prima tra il palazzo e la Camera di commercio e la seconda a quota inferiore, collegata alla prima mediante una scalinata procedente dal corso F.lli Rosselli. L'ingresso principale si apre sulla piazza 2 giugno, di fronte al coevo palazzo della Camera di commercio; lo spazio circostante \u00e8 arricchito da opere di scultura in marmo e da monumenti e lapidi in onore dei caduti durante la guerra di liberazione.\nLe strutture degli edifici sono in cemento armato a pilastri e travi con solai misti; l'orditura della copertura del gruppo della sala del Consiglio \u00e8 costituita da travature metalliche reticolari su colonne in ghisa al primo piano e su pilastri in cemento armato al pian terreno. I tamponamenti sono in laterizio, le coperture prevalentemente a terrazza, gli infissi esterni in metallo e gli interni in legno.\nI due volumi del complesso, nettamente differenziati, sono sviluppati in senso eminentemente orizzontale e si caratterizzano per l'uso di stilemi chiaramente derivati dal linguaggio del movimento moderno, come i pilotis sui quali \u00e8 rialzato il corpo della sala consiliare e parte del blocco principale, le finestrature a nastro del corpo degli uffici, le smensolature in cemento armato a vista.\nLa differenziazione tra i due corpi di fabbrica \u00e8 ribadita nel trattamento dei paramenti esterni, totalmente rivestiti in lastre di marmo bianco nel blocco della sala consiliare quasi a suggerire una eco romanica legata alla tradizione architettonica cittadina e trattati invece ad intonaco civile nei due piani superiore del blocco degli uffici, dove il marmo bianco delle mostre delle bucature spicca sul rosa carico della tinteggiatura.\nA pian terreno, il blocco uffici appare parzialmente sfondato sul lato verso la piazza II Giugno, tamponato con serramenti in metallo e settori di muratura rivestiti in marmo bianco sul lato lungo, e dotato di un corpo accessorio intonacato e tinteggiato in grigio a chiusura del lato verso via Cavour, alla quale l'edificio \u00e8 collegato tramite una scalinata esterna a due rampe.\nInterno.\nL'ingresso principale, in direzione della piazza II Giugno, avviene in un ampio spazio a pilotis, pavimentato in lastre di marmo bianco, che si estende anche al di sotto del blocco accessorio e funziona come collegamento tra la piazza stessa e lo slargo attualmente adibito a parcheggio sul lato del blocco uffici, nonch\u00e9 come spazio di sosta per la presenza di panchine e, sull'angolo esterno, di sculture.\nLa corte d'ingresso \u00e8 coperta da una struttura in ferro e policarbonato e chiusa ai lati da serramenti vetrati; attualmente nella corte stessa sono esposti lavori di scultura in marmo opera di giovani artisti carraresi.\nA pian terreno, il salone dei servizi al pubblico, sviluppato in senso longitudinale per l'intera lunghezza del corpo di fabbrica, \u00e8 pavimentato in gomma nera e si caratterizza per la presenza, al centro, della scala aerea a doppia rampa interamente a vista, con struttura in cemento armato, scalini in marmo bianco e corrimano il legno su ringhiera in metallo.\nIl salone \u00e8 chiuso ai lati dagli sportelli, con infissi in metallo e parapetto rivestito in marmo.\nAi due piani superiori la distribuzione degli spazi si ripete intorno al vasto salone di arrivo della scala, dal quale si diparte, al primo piano, sul lato destro, il collegamento con il blocco della sala consiliare.\nQuest'ultima \u00e8 suddivisa all'interno in due spazi distinti, ciascuno dotato di ingresso autonomo tramite due scalinate che si dipartono dalla piazza sottostante. Gli arredi sono in legno chiaro, al pari della controsoffittatura a doghe nella quale \u00e8 alloggiata l'illuminazione; la parete di fondo della sala riunioni \u00e8 decorata da un affresco, opera di Eugenio Pardini del 1965.\nFortuna critica.\nIl maggior pregio della costruzione viene individuata nei suoi valori geometrici sospesi, dati dal distacco dal suolo del corpo minore e dal parziale sfondamento del piano terreno del blocco principale, nonch\u00e9 dall'intelligente uso delle finestrature e ribaditi nella organizzazione urbanistica, anch'essa tesa a svincolare la costruzione da forme eccessivamente chiuse.\nA livello formale viene sottolineata l'impostazione di calibrata modernit\u00e0 dell'edificio che pur nella adesione alla lezione del movimento moderno mantiene un misurato legame con la tradizione architettonica carrarese."}
{"id": "1873626", "revid": "6923", "url": "https://it.wikipedia.org/wiki?curid=1873626", "title": "Nahda", "text": "Il termine nahda (in arabo \"rinascimento\", \"rinascita\", \"risveglio\") allude a una realt\u00e0 molto composita di atteggiamenti mentali e di espressioni politiche e sociali frutto dell'effervescenza della cultura e dell'intellettualit\u00e0 araba mentre l'impero ottomano languiva e poi definitivamente si spegneva, nel mentre le potenze europee si disputavano l'egemonia nel Medio Oriente alla fine del XIX secolo.\nLa nahda si espresse a molteplici livelli:\nIl grande sviluppo del giornalismo a partire dalla met\u00e0 del XIX secolo, soprattutto con giornalisti arabi di origine siro \u2013 libanese che emigravano verso il Cairo, centro della stampa araba. In Egitto fu fondata la prima biblioteca nazionale del mondo arabo grazie ad 'Ali Mubarak e agli inizi del XX secolo nascevano le prime universit\u00e0 moderne a Istanbul.\nAlla ribalta in primo luogo il mondo femminile e il ruolo della donna. Vennero fondati i primi movimenti femministi egiziani e pubblicate alcune riviste con lo scopo di dare maggior attenzione sul piano sociale alle donne.\nConcetti importanti erano quelli di nazione-patria e di libert\u00e0. Il senso della patria, usato dalla stampa ottomana, \u00e8 legato all'idea di patriottismo che si incontra tra i teorici del panarabismo o nazionalismo arabo (la Siria \u00e8 il luogo in cui nacque il nazionalismo arabo). La questione della libert\u00e0 riguarda: la libert\u00e0 individuale, bene da salvaguardare e promuovere; la libert\u00e0 religiosa, in cui le religioni sono i veicoli necessari per coltivare principi etici e morali.\nNecessita di separare la religione dalla scienza, secolarismo. Si imputava all'Islam di confondere la fede con la politica e quindi bisognava affermare nel mondo arabo: scienza giustizia e libert\u00e0.\nLa nahda era un vasto movimento di grande vivacit\u00e0 spirituale che modernizz\u00f2 non solo il pensiero arabo, ma anche le societ\u00e0 arabe e islamiche, gettando le basi culturali delle attuali societ\u00e0 mediorientali."}
{"id": "1873629", "revid": "1571097", "url": "https://it.wikipedia.org/wiki?curid=1873629", "title": "Boy Blue (Cyndi Lauper)", "text": "Boy Blue \u00e8 una canzone pop scritta da Cyndi Lauper, Stephen Broughton Lunt e Jeff Bova, pubblicato nel 1987 come quarto singolo tratto dall'album \"True Colors\".\nDescrizione.\nL'artista ha scritto questa canzone per un suo amico, morto per AIDS. Il titolo \u00e8 stato tratto da un poema di Eugene Field, \"Little Boy Blue\". Cyndi ha spiegato come nel testo abbia cercato di raccontare qualcosa del suo amico scomparso che in quel periodo, met\u00e0 degli anni '80, era gravemente malato.\n\"Boy Blue\" \u00e8 stato il primo 45 giri di Cyndi Lauper a non entrare nella \"top 40\"."}
{"id": "1873631", "revid": "599013", "url": "https://it.wikipedia.org/wiki?curid=1873631", "title": "Dario Franchitti", "text": "Biografia.\nDi origini italiane, ma nato in Scozia, ha gareggiato in passato nel DTM (memorabili le sue sfide con i piloti italiani Larini, Nannini e C. negli anni 1995 e 1996), in seguito \u00e8 approdato alla IRL (passando per la Formula CART), categoria nella quale si \u00e8 aggiudicato il titolo nel 2007, anno in cui ha anche vinto la sua prima 500 Miglia di Indianapolis alla quinta partecipazione nella corsa. Nel 2008 Franchitti ha corso nel campionato NASCAR e l'anno seguente \u00e8 ritornato in IRL. Il 30 maggio 2010 ha vinto la 94/a edizione della 500 miglia di Indianapolis. \nIl 27 maggio 2012 ha vinto la 96/a edizione della 500 miglia di Indianapolis (la terza nel suo ruolino personale).\nNel 2001 avrebbe dovuto debuttare in Formula 1 al volante della Jaguar, ma perse un confronto diretto contro Luciano Burti che cos\u00ec lo rimpiazz\u00f2.\nCarriera.\nGli inizi.\nFranchitti inizi\u00f2 la sua carriera gareggiando nei kart, dove ottenne vari successi, vincendo il campionato scozzese junior nel 1984, quello inglese nel 1985 e 1986 e quello scozzese senior nel 1988.\nLo scozzese pass\u00f2 poi alla Formula Vauxhall Junior, che vinse nel 1991. L'anno seguente cambi\u00f2 categoria e si trasfer\u00ec nella Formula Vauxhall Lotus, dove vinse il campionato al secondo tentativo, nel 1993.\nNel 1994 Franchitti disput\u00f2 il suo primo e unico campionato in F3 britannica, cogliendo un quarto posto finale e aggiudicandosi una gara. Nel 1995, infatti, lo scozzese venne contattato dalla AMG Racing per disputare una stagione in DTM tedesco e in quello internazionale. Franchitti giunse rispettivamente quinto e terzo nei due campionati, cogliendo anche una vittoria al Mugello. Nel 1996, invece, il pilota giunse al quarto posto in classifica, contando comunque una vittoria a Suzuka, nell'ultimo appuntamento mondiale.\nCART e F1.\nNel 1997, poi, Franchitti si trasfer\u00ec in Formula CART (Champ Car dal 2004). La prima stagione non fu positiva, con un nono posto come miglior risultato. Nel 1998, per\u00f2, il pilota scozzese cambi\u00f2 scuderia, passando al Team Green, e disput\u00f2 una stagione positiva, con tre vittorie, cinque pole position e un terzo posto in classifica piloti.\nIl risultato migliore lo ottenne comunque nel 1999, quando giunse primo, a pari punti con il colombiano Juan Pablo Montoya, ma lo scozzese venne classificato secondo per minor numero di vittorie ottenute. \nNel 2000 e nel 2001 i risultati non furono pi\u00f9 come negli anni precedenti e in questo biennio ottenne una sola vittoria.\nFranchitti torn\u00f2 a essere competitivo nel 2002, quando giunse quarto in classifica piloti, ottenendo tre vittorie. Il 2002 segn\u00f2 anche la fine della carriera del pilota scozzese nella CART, visto il suo passaggio alla IRL. Nel 2000 ha svolto il ruolo di collaudatore per la Jaguar Racing in Formula 1.\nIRL.\nNel 2003 Franchitti pass\u00f2 con il suo team alla IRL, categoria in cui ha vinto i titoli 2007, 2009, 2010 e 2011. In questa categoria conquista per tre volte la 500 Miglia di Indianapolis.\nIncidente.\nIl 6 ottobre 2013, durante una gara di Formula Indy a Houston, \u00e8 protagonista di un tremendo incidente con Takuma Sat\u014d: durante un tentativo di sorpasso, il pilota giapponese ha perso il controllo del posteriore della sua monoposto sbandando e allargando la traiettoria mentre Franchitti stava attaccando per linee esterne. La vettura dello scozzese \u00e8 decollata, ha urtato pi\u00f9 volte la rete di protezione distruggendola per alcuni metri, ed \u00e8 ricaduta sul tracciato. Nell'incidente \u00e8 rimasto coinvolto anche l'incolpevole Ernesto Viso.\nRitiro.\nSu consiglio dei medici che lo hanno in cura, il 14 novembre 2013 ha annunciato il suo ritiro dalla carriera agonistica a causa delle fratture vertebrali riportate nell'incidente a Houston del 6 ottobre.\nVita privata.\nFranchitti \u00e8 anche noto per essere stato il marito dell'attrice Ashley Judd, con cui \u00e8 stato sposato dal 2001 al 2013. Lo scozzese ha un fratello, Marino Franchitti, pilota anch'egli, una sorella, Carla, e un cugino, Paul di Resta, ex pilota per la Force India in Formula 1."}
{"id": "1873635", "revid": "301156", "url": "https://it.wikipedia.org/wiki?curid=1873635", "title": "Guerra russo-turca (1787-1792)", "text": "La guerra russo-turca dal 1787 al 1792 scoppi\u00f2 indirettamente a causa dell'annessione della Crimea all'Impero russo. Dopo che l'Impero ottomano aveva intrapreso una guerra preventiva, il successo arrise decisamente alle potenze militari europee coinvolte.\nTuttavia la situazione internazionale \u2013 innanzitutto la dichiarazione di guerra da parte dell'Impero russo e l'alleanza dei prussiani con i turchi\u00a0\u2013 imped\u00ec la realizzazione dell'ambizioso obiettivo della guerra, di annientare l'impero ottomano.\nPremesse.\nDopo la conclusione della pace del 1774 fra Russia ed Impero ottomano, che poneva fine all guerra iniziata nel 1768, la Crimea fu posta come un Khanato indipendente sul quale il Sultano mantenne come califfo solo una sovranit\u00e0 religiosa.\nL'Impero ottomano aveva in effetti perso la sua influenza sulla Crimea, senza che al suo posto fosse subentrata la Russia. Nel 1782 il nuovo favorito della zarina Caterina II di Russia, l'allora conte Grigorij Aleksandrovi\u010d Pot\u00ebmkin, la convinse a far occupare la Crimea. A pretesto dell'impresa furono prese le liti che dilaniavano la famiglia del Khan.\nL'azione fu condotta nel 1783 dallo stesso Pot\u00ebmkin: la Russia appoggiava il Khan nei suoi contrasti con gli altri familiari e fu lui stesso a cedere alla zarina il khanato. L'impero ottomano era troppo debole per impegnarsi in una guerra ma contava soprattutto sull'intervento dell'Austria.\nL'annessione fu ufficialmente proclamata l'8 gennaio 1784 e Pot\u00ebmkin inizi\u00f2 senza por tempo in mezzo la costruzione dei porti militari di Sebastopoli e di altre citt\u00e0. La stessa zarina, con la sua corte e i ministri plenipotenziari esteri, comp\u00ec un fastoso viaggio fino in Crimea. Al viaggio partecip\u00f2 anche, in incognito, l'imperatore Giuseppe II e i due monarchi prepararono in quell'occasione il progetto di un intervento bellico comune contro l'impero ottomano. La situazione internazionale pareva infatti favorevole poich\u00e9, dopo il decesso di Federico II di Prussia, non c'erano da attendersi intoppi.\nGli scopi della guerra.\nI piani degli alleati prevedevano niente di meno che la cancellazione dell'Impero ottomano. Serbia, Bosnia ed Erzegovina dovevano cadere entro il dominio austriaco, mentre Bessarabia, Moldavia e Valacchia avrebbero dovuto formare uno Stato unitario.\nNella restante parte dell'Impero ottomano la Russia avrebbe avuto mano libera. In proposito furono formulati a San Pietroburgo piani per la ricostituzione di un Impero bizantino. A Costantinopoli questi piani tuttavia erano sicuramente noti. Contro gli indugi iniziali del sultano Abdul Hamid I si form\u00f2 un partito favorevole alla guerra: questo ebbe successo e il 13 agosto 1787 l'impero ottomano dichiar\u00f2 guerra alla Russia.\nGli eventi bellici.\nAll'inizio riusc\u00ec al comandante in capo russo Suvorov di aver ragione delle truppe turche. Tuttavia la flotta militare russa del Mar Nero fu messa fuori combattimento da una tempesta, dopo una serie di sconfitte. Nel febbraio 1788 entr\u00f2 in guerra anche l'Austria, le cui truppe furono guidate inizialmente dallo stesso imperatore Giuseppe II, tuttavia esse non ottennero n\u00e9 in Serbia, n\u00e9 in Transilvania alcun successo significativo. \u00c8 vero che la Russia riusc\u00ec nel giugno 1788 ad occupare la Moldavia e la sua flotta sconfisse quella turca nella battaglia di Limans (dal 17 al 23 giugno 1788), ma questi successi si rivelarono effimeri.\nNel nord Europa poi la situazione diplomatica della Russia cambi\u00f2 inaspettatamente. Il re Gustavo III di Svezia cedette alle pressioni dell'Inghilterra e della Prussia in favore dell'Impero ottomano e dichiar\u00f2 nel giugno 1788 guerra alla Russia. Le truppe svedesi minacciarono Kronstadt ma dovettero tuttavia ritirarsi nuovamente in patria a causa di disordini.\nNel teatro di guerra si verific\u00f2 il congiungimento delle truppe austriache con quelle russe. Esse ottennero insieme, sotto il comando del Suvorov importanti vittorie ad agosto presso Foc\u0219ani e in ottobre presso Rymnik. A dicembre cadde in mano russa dopo lungo assedio la fortezza di O\u010dakov. Pot\u00ebmkin occup\u00f2 alcune citt\u00e0 sul fiume Dnestr, inclusa la fortezza di Bender, marci\u00f2 attraverso la Bessarabia e conquist\u00f2 altre citt\u00e0 sul Danubio. Belgrado si consegn\u00f2 al feldmaresciallo austriaco Ernst Gideon von Laudon. I russi e gli austriaci occuparono congiuntamente Bucarest.\nLa guerra per\u00f2 si riaccese al nord, anche se l'armata svedese ottenne solo modesti risultati. Tuttavia la flotta russa fu sconfitta nel giugno 1790, il che costitu\u00ec una minaccia per San Pietroburgo. La capitale russa fu salvata a quel punto dalla dichiarazione di guerra contro la Svezia da parte della Danimarca. Nell'agosto 1790 fu sottoscritto fra russi e svedesi un trattato di pace che non comportava alcun cambiamento territoriale.\nTuttavia il re di Prussia Federico Guglielmo II aveva gi\u00e0 deciso fin dal gennaio un'alleanza offensiva con il sultano. Lo scopo principale della Prussia era quello di distogliere l'Austria dalla guerra e quindi dall'alleanza con la Russia. Dopo la morte dell'imperatore Giuseppe II, avvenuta il 19 febbraio 1790, il suo successore Leopoldo II cedette alle pressioni prussiane.\nPerci\u00f2 si giunse il 4 agosto 1791 ad una pace separata a Sistova fra l'Impero ottomano e l'Austria: quest'ultima dovette restituire al primo la citt\u00e0 di Belgrado e le fu riconosciuta solo una piccola striscia di territorio nel nord della Bosnia. In Russia il ritiro dell'Austria fu percepito come un rinnovato tradimento dopo l'analogo ritiro nella guerra russo-turca del 1735-1739.\nI russi proseguirono per\u00f2 nella loro offensiva. A Suvorov riusc\u00ec la conquista dell'importante fortezza di Izma\u00efl sul delta del Danubio, e ritenuta imprendibile.\nNel giugno 1791 i russi attraversarono il Danubio e batterono i turchi ancora varie volte. Il sultano regnante Selim III inizi\u00f2 quindi a mostrare segni di voler la pace, e contro il volere del principe Pot\u00ebmkin, Caterina II decise di accettare. Morto Pot\u00ebmkin, la guerra termin\u00f2 con il Trattato di Ia\u0219i che riconosceva alla Russia l'annessione del khanato di Crimea del 1793 e la fondazione nel 1794 della citt\u00e0 fortificata e base navale di Sebastopoli da parte del principe Grigorij Pot\u00ebmkin. La Russia ottenne inoltre la fortezza di O\u010dakov, situata sulla riva destra della foce del Dnepr (circa 90\u00a0km ad ovest di Cherson), gi\u00e0 militarmente occupata quasi due anni prima, e il litorale del Mar Nero fra il fiume Bug Meridionale e la foce del Dnestr. La frontiera caucasica fra i due imperi rimase segnata dal fiume Kuban'. La struttura di difesa costruita nel 1781 da ingegneri francesi per conto dell'impero ottomano nella citt\u00e0 di Anapa come fortezza di confine, che era stata occupata dalle truppe russe, fu restituita ai turchi.\nEffetti sull'impero ottomano.\nLa guerra aveva nuovamente messo in evidenza l'inferiorit\u00e0 del sistema politico e militare dell'Impero ottomano. Questo spinse il sultano Selim III a prendere provvedimenti drastici per migliorare l'amministrazione statale dando luogo ad una riforma delle forze armate e fece armare nuove unit\u00e0 strutturate sul modello degli eserciti europei.\nQuesto cosiddetto Nuovo Ordine condusse ad un maggior carico fiscale. Inoltre le tradizionali unit\u00e0 di giannizzeri si sentirono trascurate. Tutto ci\u00f2 provoc\u00f2 una pesante crisi negli anni 1807 e 1808. Con la istituzione di ambasciate permanenti presso le capitali Londra e Vienna (1794), Parigi (1795) e Berlino (1796) l'Impero si alline\u00f2 anche formalmente al sistema di stati europei.\nBibliografia.\nIn tedesco:"}
{"id": "1873639", "revid": "216538", "url": "https://it.wikipedia.org/wiki?curid=1873639", "title": "500 miglia di Daytona", "text": ""}
{"id": "1873640", "revid": "701660", "url": "https://it.wikipedia.org/wiki?curid=1873640", "title": "Palazzo delle Poste (Carrara)", "text": "Il Palazzo delle Poste \u00e8 situato a Carrara, tra via Aronte e via Mazzini.\nStoria.\nLa decisione di realizzare anche a Carrara un nuovo edificio postale fu conseguenza quasi forzata, dato il clima di rivalit\u00e0 tra le due cittadine, della costruzione della nuova Direzione Provinciale delle Poste di Massa.\nL'area su cui doveva sorgere il palazzo venne ceduta gratuitamente dall'Amministrazione comunale di Carrara e l'edificio stesso, che si voleva degno della tradizione artistica della citt\u00e0, fu l'occasione per il risanamento della zona vicina alla Ferrovia Marmifera, dove sorgevano misere baracche per la lavorazione del marmo, nonch\u00e9 per attuare una nuova sistemazione della viabilit\u00e0, con l'apertura della nuova direttrice di collegamento da valle, l'attuale via don Minzoni.\nIl progetto, approvato nel 1932, fu redatto dall'architetto carrarese Giuseppe Boni, che interpret\u00f2 le aspettative della cittadinanza elaborando una costruzione monumentale, interamente rivestita di marmi e arricchita da numerosi episodi plastici, tra cui le due grandi statue ai lati dell'ingresso commissionate allo scultore Sergio Vatteroni nel 1934.\nI lavori, iniziati il 27 febbraio 1933 ed affidati all'Impresa Grazzini Giuseppe, vennero diretti dalla Sezione Lavori delle Poste di Firenze nelle persone degli ing. Di Castello e Fornovelli.\nL'edificio venne inaugurato l'11 novembre 1934 alla presenza di S.E. il ministro delle Comunicazioni Umberto Puppini. Il costo complessivo dell'opera fu di \u00a3 1.930.000.\nDal 2013 il Palazzo delle Poste di Carrara \u00e8 entrato nel portafoglio di uno dei fondi immobiliari di Sorgente Group.\nDescrizione.\nL'edificio sorge sulla via Aronte, di ingresso al centro storico della citt\u00e0, e sulla via Mazzini, ponendosi come nodo monumentale all'incrocio delle due vie con la pi\u00f9 importante via don Minzoni.\nPer la particolare collocazione urbanistica si impone quindi immediatamente allo sguardo salendo da valle e risalta sull'edilizia circostante per la forte mole, per la preziosit\u00e0 del totale rivestimento marmoreo e per la presenza delle due grandi statue ai lati della scalinata angolare di accesso.\nImponente e monumentale, fastoso per il paramento marmoreo ma severo nelle linee secondo lo stile tipico dell'architettura del Ventennio, il palazzo si articola in due ali rettilinee, collegate dal corpo angolare della torretta ottagonale, che costituisce il fulcro compositivo e il centro di simmetria della costruzione.\nEsterno.\nL'edificio si eleva su due piani fuori terra pi\u00f9 il seminterrato e il terzo livello della torretta, la quale arretra al livello del primo piano.\nSul retro, le due ali delimitano uno spazio interno accessibile da ingressi carrabili posti alle estremit\u00e0 dei due corpi di fabbrica. Vi si apre l'entrata secondaria con la scala interna, al centro della testata tripartita dell'ala su via Aronte, e vi si eleva il vano in metallo e vetro della scala di sicurezza, realizzata in tempi recenti all'incrocio dei due volumi rettilinei.\nSia sul davanti che sul retro, l'edificio \u00e8 interamente rivestito in marmo bardiglio chiaro; tutti gli inserti decorativi - portali, lesene, cornici, zoccolature, pannelli - sono in marmo bardiglio scuro.\nAi lati della scalinata d'ingresso sono collocate due sculture raffiguranti \"Il Cavatore\" e \"Lo Scultore\" di Sergio Vatteroni.\nLe facciate delle ali sono scandite da tre portali giganti nei quali si aprono le due file di finestroni rettangolari, chiusi da inferriate al pian terreno.\nSui parapetti del primo piano sono collocati bassorilievi ornamentali in bardiglio scuro con lo stemma di Carrara al centro (motto: \"Fortitudo mea in rota\") e le allegorie delle comunicazioni ai lati (da sinistra del fronte su via Mazzini: \"Terrestri\", \"Marittime\", \"Aeree\", \"Radio\").\nDopo le scritte marmoree \"Poste e Telegrafi\", le facciate sono concluse da una forte cornice aggettante con dentelli, oltre la quale si eleva il parapetto della terrazza superiore di copertura, dotata di pavimento galleggiante.\nIl fornice d'ingresso, preceduto da una scalinata rettilinea, si apre nel lato obliquo del corpo d'angolo ed \u00e8 fiancheggiato da due statue a tutto tondo alte pi\u00f9 di tre metri, che accentuano il carattere magniloquente dell'ingresso stesso. Sul lato destro del fornice, in alto, \u00e8 collocata la data di completamento dell'edificio, 1934.\nIl corpo angolare si conclude al livello del primo piano con una semplice cornice in leggero aggetto ed \u00e8 coperto da una terrazza su cui si aprono i tre finestroni ad arco della torretta, raccordata alla cornice di coronamento delle ali da una alta fascia in bardiglio scuro. Superiormente, si tacca il secondo piano della torretta stessa, che presenta una apertura di forma rettangolare su ciascun lato, di cui quella centrale tamponata per ospitare l'orologio.\nIl volume ottagonale, che ospita apparecchiature radio e a cui si accede dalla terrazza di copertura dell'edificio, \u00e8 concluso da un'alta fascia aggettante decorata da coppie di mascheroni in rilievo che, posti in corrispondenza degli spigoli, assolvono alla funzione di gocciolatoi.\nInterno.\nL'ingresso principale immette in un atrio ottagonale a doppia altezza con un ballatoio superiore su cui si aprono grandi arcate in cui sono ritagliati i tre finestroni di affaccio alla terrazza del primo piano e cinque portali architravati sovrastati da inserti decorativi. Al centro della copertura, divisa in otto spicchi, si trova un lucernario ottagonale a vetri azzurri e bianchi.\nIl salone, chiuso sui lati dagli sportelli per i servizi al pubblico, appare interamente foderato di marmi bardigli chiari venati su cui risaltano gli elementi architettonici (lesene, incorniciature, zoccoli) in bardiglio scuro; il pavimento, anch'esso marmoreo, presenta un disegno radiale speculare alla divisione della semicupola. Su quest'ultima, dopo un'alta cornice in bardiglio scuro, il rivestimento marmoreo \u00e8 sostituito da lastre dipinte in perfetto finto marmo.\nDal salone si dipartono il corridoio dell'entrata secondaria, pavimentato in marmettoni bianchi e grigi a scacchiera, e i corpi delle ali con gli uffici.\nNell'ala prospiciente via Mazzini si trovano al primo piano gli uffici della direzione, a cui si accede tramite una scalinata monumentale sulla sinistra del salone.\nA tre rampe, in marmo bianco, lo scalone \u00e8 arricchito da una balaustrata a colonnine tornite in marmo chiaro venato, utilizzato anche per il totale rivestimento del vano scala, che \u00e8 coperto a botte con la volta spartita in cassettoni da fasce di marmo scuro e tagliata al centro da un lungo lucernario di vetri azzurri.\nSulla parete di fondo sono scavate, all'altezza del secondo pianerottolo, due nicchie che ospitano attualmente statuette di soggetto sacro, mentre nella lunetta sotto la volta si trova un pregevole, luminoso mosaico con la data di compimento dell'edificio.\nSotto il pianerottolo di arrivo, sulla parete di comunicazione con il salone, sono ripetuti in bassorilievo marmoreo il motto e il simbolo della citt\u00e0 di Carrara.\nGli ambienti direzionali conservano il pavimento a marmettoni bianchi e grigi; le altre stanze presentano pavimentazioni in graniglia; sono ancora in sito gli infissi interni originali.\nLa scala interna, che sale dall'ingresso secondario, sbarca sulla terrazza di copertura con un piccolo corpo di fabbrica anch'esso totalmente rivestito di marmo chiaro con finiture in bardiglio scuro, aperto sui lati da obl\u00f2. Esattamente di fronte si eleva la torretta ottagonale di copertura del salone, nella quale corrisponde al centro il lucernario ottagonale, protetto da una seconda vetrata.\nFortuna critica.\nPer la stampa locale, il palazzo era \"\"uno degli edifici pi\u00f9 belli che siano mai stati eretti per conto dello Stato\", una \"mostra permanente\" che con il suo stile \"possente\" rappresentava \"un esempio chiaro e solido di quanto pu\u00f2 dare il nostro calcare in campo edilizio\"\".\nLa preziosit\u00e0 del rivestimento e la ricchezza della decorazione, inediti per un edificio del settore, rimangono a tutt'oggi il maggior pregio della costruzione, recentemente tornata oggetto di studio nell'ambito della rivalutazione degli edifici postali storici attuata dall'Ente Poste Italiane."}
{"id": "1873643", "revid": "838137", "url": "https://it.wikipedia.org/wiki?curid=1873643", "title": "Vir illustris", "text": "Il titolo vir illustris o vir inlustris (\"uomo illustre\") era usato nel tardo impero romano per indicare formalmente una persona appartenente ai ranghi pi\u00f9 elevati dei senati di Roma e Costantinopoli.\nStoria.\nTutti i senatori romani della tarda antichit\u00e0 portavano il titolo di \"vir clarissimus\", un uso che si era gradualmente sviluppato durante i primi due secoli. Durante il quarto secolo, l'ordine senatorio si era enormemente espanso, tanto che il titolo era divenuto relativamente comune e nuovi titoli, quelli di \"vir spectabilis\" e \"vir illustris\", furono introdotti per distinguere i senatori di alto rango. Il primo uso registrato risale al 354 per il prefetto del pretorio. Per alcuni decenni compare inconsistentemente, poi pi\u00f9 regolarmente, forse in concomitanza con la codifica formale degli onori operata sotto Valentiniano I nel 372.\nLe cariche che davano diritto a questo titolo cambiarono col tempo. Nella \"Notitia dignitatum\" (inizio del V secolo) compare in corrispondenza dei seguenti ufficiali:\nOltre ai precedenti, il titolo fu concesso frequentemente anche ai consoli, e talvolta a ufficiali inferiori; in questi casi potrebbe trattarsi di un indizio dell'allargamento dei requisiti di concessione o meramente di una concessione su base personale.\nGli \"illustres\" furono progressivamente considerati come la parte attiva del Senato romano e, per la met\u00e0 del V secolo, non ci si attendeva pi\u00f9 che gli \"spectabiles\" e i \"clarissimi\" partecipassero al senato. All'epoca di Giustiniano I, i senatori erano definiti \"illustres\"; Allo stesso tempo, il titolo di \"illustris\" aveva subito una svalutazione simile a quella di \"clarissimus\" nel IV secolo, e gli alti ufficiali erano ora indicati con i titoli \"vir gloriosus\" o \"gloriosissimus\" e \"vir magnificus\".\nOrtografia e abbreviazioni.\nL'ortografia maggiormente diffusa nelle iscrizioni e nei manoscritti \u00e8 \"inlustris\" Poich\u00e9 gli \"illustres\" provenivano tutti dai \"clarissimi\", il titolo si trova frequentemente riportato nella forma \"vir clarissimus et illustris\", in particolare nei documenti ufficiali. Nel primo caso la forma abbreviata \u00e8 \"v. i.\" (al plurale \"vv. ii.\"), \"v. inl.\" o \"vir inl.\", nel secondo \"v. c. et inl.\""}
{"id": "1873644", "revid": "179078", "url": "https://it.wikipedia.org/wiki?curid=1873644", "title": "Giacomo Manecchia", "text": ""}
{"id": "1873648", "revid": "767487", "url": "https://it.wikipedia.org/wiki?curid=1873648", "title": "Pallacanestro Olimpia Milano 2000-2001", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Adecco\", nelle competizioni ufficiali della stagione 2000-2001.\nVerdetti stagionali.\nCompetizioni nazionali\nregular season: 15\u00aa classificata su 18 squadre (13 partite vinte su 34),\nplay off: non qualificata\nStagione.\nL'Olimpia Milano 2000-2001 ha preso parte al campionato professionistico italiano di pallacanestro di Serie A.\nLa guida tecnica viene affidata a Valerio Bianchini ma emergono presto difficolt\u00e0 gestionali legate ai contrasti fra la propriet\u00e0 di Caputo e quella di Bryant, difficolt\u00e0 sempre pi\u00f9 gravi che mettono in forse il prosieguo dell'attivit\u00e0 fino a ottobre quando una nuova cordata si assume la responsabilit\u00e0 di guidare l'Olimpia. La cordata \u00e8 guidata da Sergio Tacchini, imprenditore dell'abbigliamento sportivo che il 13 dicembre 2000 assume la presidenza della societ\u00e0.\nLa squadra viene eliminata nella fase a girone della Supercoppa che si svolge a inizio stagione. In campionato i risultati sono inferiore alle attese tanto che la prima decisione presa dalla nuova dirigenza \u00e8 quella di esonerare il 19 dicembre 2000 il tecnico Bianchini con l'Adecco ultima in classifica. La guida tecnica viene assegnata al vice allenatore Guido Saibene che, pur migliorando il rendimento, non riesce a qualificare l'Olimpia alla fase finale della Coppa Italia e conclude la stagione al 15\u00ba posto in campionato restando ancora esclusa dalle competizioni europee."}
{"id": "1873655", "revid": "1876278", "url": "https://it.wikipedia.org/wiki?curid=1873655", "title": "Villa Giampaoli", "text": "Villa Giampaoli \u00e8 una dimora signorile situata in Viale XX Settembre, 297 a Marina di Carrara ,nel comune di Carrara.\nStoria.\nLa villa \u00e8 inserita in un podere di circa tre ettari, detto \"alla Bassina\", immersa nella fitta vegetazione di platani, cipressi, eucalipti e olmi all'interno di un parco storico di circa tre ettari a Marina di Carrara. Dell'originario giardino all'italiana con siepi di bosso a figure geometriche, si sono conservate solo alcune statue in marmo collocate tra le aiuole e gli alberi ad alto fusto.\nAgli inizi del Novecento, Arturo Giampaoli Gialandrei acquista un lotto della propriet\u00e0 appartenuta ai Del Medico per realizzarvi una villetta dove trascorrere i periodi estivi e nel 1909 affida l'incarico della progettazione all'architetto Giuseppe Eugenio Galeotti. Il progetto e l'esecuzione dei lavori si svolgono durante un arco di tempo che va dal 1909 al 1920.\nLa proposta progettuale di Galeotti, che prevede una villa sontuosa, viene in parte ridimensionata in fase di costruzione su richiesta del committente.\nDescrizione.\nL'impianto compositivo della villa \u00e8 generato dall'aggregazione di un volume principale a due piani, movimentato da aggetti e rientranze, ed un corpo pi\u00f9 snello di tre piani che riproduce il motivo architettonico della torretta, uno degli elementi tipici delle ville marine coeve realizzate lungo il litorale.\nI prospetti esterni risultano articolati da portici e logge al piano terra che sorreggono i terrazzi del primo piano. L'ingresso principale \u00e8 posto sul lato a sud.\nDue dei cinque portici previsti dal progetto originario vengono chiusi durante i lavori di realizzazione della villa, per ricavare pi\u00f9 spazio internamente, ma appaiono ancora leggibili sulle facciate.\nLe superfici intonacate dei prospetti esterni tinteggiate di colore giallo sono decorate da bordure di diversi colori in corrispondenza degli architravi sopra le aperture e lungo la fascia sotto la falda di copertura. Tali inserti cromatici riprendono le tonalit\u00e0 e il disegno dei vetri colorati degli infissi di chiara derivazione liberty. Gli ambienti interni che conservano gli elementi di finitura originali, pavimentati in marmo e parquet di legno, ospitano ancora alcuni dei mobili in legno disegnati dal proprietario della villa. Altri elementi di arredo provengono dal palazzo Giampaoli di Massa precedente dimora della famiglia.\nGli ambienti della zona giorno posti al piano terra si sviluppano intorno a una elegante scala con rivestimento in marmo e corrimano in legno con balaustra.\nLa villa, che dal 1934 diviene residenza stabile della famiglia Giampaoli, si trova in discreto stato di conservazione, nonostante la fitta vegetazione rampicante avvolga quasi del tutto l'edificio celando i particolari decorativi che la qualificano sotto l'aspetto formale.\nAll'interno del parco si trova un'altra costruzione che negli anni \u00e8 stata oggetto di diversi interventi di ristrutturazione. Si tratta di una casa colonica risalente al 1700 adibita inizialmente a uso di abitazione del fattore con magazzini e cantine al piano terra. \nLa casa colonica, prima immersa nel podere, agli inizi del '900 viene a trovarsi sul limitare della propriet\u00e0 a causa degli espropri relativi all'apertura del viale XX Settembre che collega Carrara al mare.\nNel 1909 la casa viene ristrutturata e rialzata di un piano su progetto dell'arch. Enrico Del Debbio."}
{"id": "1873662", "revid": "729019", "url": "https://it.wikipedia.org/wiki?curid=1873662", "title": "Gaspare Beretta", "text": "Biografia.\nLa famiglia Beretta \u00e8 originaria di Brissago nel Canton Ticino. Gaspare Beretta esord\u00ec come soldato semplice nel 1639 prendendo parte ai principali eventi bellici, che ebbero luogo in Piemonte nel quinquennio successivo. In questo periodo divenne stretto collaboratore di Francesco Prestino, l\"'Ingegnere Camerale\" dello Stato di Milano.\nNel 1647 riceve il grado di \"ingegnere militare\" e dirige con successo l'assedio di Nizza Monferrato. L'anno successivo partecipa alla difesa di Cremona, dove il Prestino muore e il Beretta ne raccoglie l'eredit\u00e0 di comando. La riconquista di Porto Longone nel 1650 \u00e8 la sua prima impresa di rilevanza europea. Negli anni successivi si susseguirono incarichi prestigiosi, che lo portarono dal Napoletano alle Fiandre, anche se la sua attivit\u00e0 si svolse principalmente in Lombardia, Piemonte e Liguria. I suoi principali incarichi all'estero, furono i comandi nelle Fiandre (1662), in Borgogna (1672) e l'espugnazione di Embrun nel Delfinato (1692).\nNel 1679 fu accusato di aver mal diretto le opere di difesa di importanti piazzeforti e per cinque anni fu incarcerato a Pavia e a Milano. Venne, per\u00f2, assolto e reintegrato nel grado: il governatore dello Stato di Milano procedette di persona alla sua scarcerazione.\nRiprese la sua frenetica attivit\u00e0, interrotta talvolta da missioni diplomatiche, e la prosegu\u00ec fino all'anno 1700. Nel 1690 difese vittoriosamente Torino e negli anni successivi il resto del Piemonte, tanto che nel 1697 Vittorio Amedeo II di Savoia lo premi\u00f2 con rendite e con un titolo nobiliare.\nNel corso di sessanta anni di intenso lavoro produsse centinaia di manoscritti, progetti di fortificazioni e opere civili ad uso militare e carte (cur\u00f2 particolarmente la cartografia e la viabilit\u00e0 dei territori spagnoli e del Genovesato).\nI seguenti piani sono pubblicati da Vigan\u00f2:"}
{"id": "1873665", "revid": "1876278", "url": "https://it.wikipedia.org/wiki?curid=1873665", "title": "Villa Robson", "text": "Villa Robson \u00e8 una dimora signorile situata in via Roma, 46 a Carrara.\nStoria.\nFatta costruire dall'inglese Robson tra il 1920 ed il 1922, la villa \u00e8 dal 1928 di propriet\u00e0 privata.\nDescrizione.\nLa villa sorge alle pendici di una collinetta all'ingresso della citt\u00e0; il terreno circostante, destinato a giardino sul davanti e a parco sul retro dell'edificio, \u00e8 separato dalla via Roma da un alto muro di cinta in pietra al centro del quale si apre un portale in muratura intonacata dotato di tettoia in legno e laterizio, chiuso da una cancellata in legno.\nElevato su due piani fuori terra oltre ad un seminterrato in origine destinato alla cucina e ai locali di servizio, l'edificio presenta un semplice impianto planimetrico di forma rettangolare, con un corpo avanzato disposto ad angolo sul retro che contiene la scala di comunicazione interna. \nEsterno.\nSolido e maestoso, l'esterno si caratterizza per l'uso di un linguaggio architettonico tardo-eclettico, ricco di citazioni neomedievali e neorinascimentali, quali le finestre a trifora e a bifora, il corpo avanzato a mo' di torretta all'estremit\u00e0 del fronte principale, la gronda lignea fortemente aggettante sostenuta da leggere mensole anch'esse in legno. \nIl pian terreno presenta un rivestimento in pietra su cui risaltano le incorniciature delle finestre in muratura intonacata recanti, nel caso delle due bifore del corpo avanzato, uno stemma centrale. \nLe finestre al pian terreno sono protette da grate in ferro battuto.\nTra il pian terreno ed il primo piano si stacca un'alta fascia marcapiano in muratura intonacata, con funzioni anche di davanzale, arricchita di mensoline schiacciate, cornici modanate e dentelli, oltre la quale il trattamento di facciata \u00e8 in laterizio faccia a vista. \nIl sottogronda risulta decorato da un fregio dipinto con motivi geometrici.\nSul retro dell'edificio si stacca il corpo del vano scala, disposto a 45\u00a1 rispetto al corpo principale, rivestito in finto bugnato liscio e aperto da ampi finestroni ad arco con vetrate colorate.\nInterno.\nL'ingresso principale si apre all'interno della piccola loggia angolare cui si accede tramite una breve scalinata in marmo. \nOltre al vano d'ingresso, al pian terreno si dispone la lunga infilata del salone principale, con il soffitto decorato a cassettoni in legno laccato bianco, del salotto e della sala da pranzo, tutti pavimentati in legno scuro, mentre sul retro sono disposti la cucina e i servizi, pavimentati e rivestiti in ceramica. \nDall'angolo del salone si diparte la scalinata in legno di comunicazione con il primo piano, destinato a zona notte, dove i vecchi pavimenti in legno sono stati ricoperti in moquette.\nFortuna critica.\n\u00c8 stata segnalata come esempio pregevole di architettura tardo eclettica."}
{"id": "1873667", "revid": "339392", "url": "https://it.wikipedia.org/wiki?curid=1873667", "title": "Formula Indy", "text": ""}
{"id": "1873672", "revid": "216538", "url": "https://it.wikipedia.org/wiki?curid=1873672", "title": "Formula CART", "text": ""}
{"id": "1873674", "revid": "1543377", "url": "https://it.wikipedia.org/wiki?curid=1873674", "title": "John Joseph Caldwell Abbott", "text": "Fu il terzo Primo ministro del Canada dal 16 giugno 1891 al 24 novembre 1892.\nBiografia.\nJohn Abbott nacque a Saint-Andr\u00e9, in Basso Canada (adesso Qu\u00e9bec) da Joseph Abbott e Harriet Bradford. Nel 1849, spos\u00f2 Mary Bethune (1823-1898) da cui ebbe quattro figli e quattro figlie.\nAbbott era un massone, fu iniziato nel 1847 nella \"St. Paul's Lodge n\u00b0374\" di Montr\u00e9al."}
{"id": "1873683", "revid": "339392", "url": "https://it.wikipedia.org/wiki?curid=1873683", "title": "Scalo merci di Bologna San Donato", "text": ""}
{"id": "1873685", "revid": "767487", "url": "https://it.wikipedia.org/wiki?curid=1873685", "title": "Uno strano caso", "text": "Uno strano caso (\"Chances Are\") \u00e8 un film del 1989 diretto da Emile Ardolino.\nTrama.\nIl giovane avvocato Louie Jeffries, sposato e follemente innamorato della moglie Corinne, il giorno del suo primo anniversario di matrimonio - mentre sta andando al ristorante per festeggiare con la moglie - viene investito da un'auto e muore, davanti agli occhi della moglie, lasciandola sola e con una figlia in grembo.\nUna volta giunto nell'aldil\u00e0, Louie dopo un attimo di smarrimento chiede di reincarnarsi il prima possibile in un bambino che sta per nascere, ma nella fretta non consente al suo angelo custode di praticargli una puntura che gli faccia dimenticare del tutto la sua vita precedente.\nVentitr\u00e9 anni dopo Alex Finch \u00e8 un giovane uomo, aspirante giornalista che si \u00e8 appena laureato e conosce una sua coetanea di nome Miranda Jeffries che si \u00e8 appena laureata in legge.\nTra Miranda e Alex nasce una simpatia, tanto che lei decide di presentarlo alla madre (che in tutti quegli anni non ha dimenticato il marito) e al suo padrino Philip (migliore amico di Louie). Le cose si complicano quando Alex, trascorrendo del tempo nella casa che era stata di Louie, inizia a ricordare particolari della sua vita precedente.\nIl giorno dopo rivela tutto a Corinne che dapprima lo crede pazzo ma poi inizia a credergli, accettandone il corteggiamento. Phil, invece, da sempre innamorato di Corinne, ritiene il ragazzo un impostore.\nAlex decide a quel punto di farsi da parte e di favorire l'amore inconfessato di Phil e Corinne. Mentre assiste al primo processo di Miranda riconosce il giudice, lo stesso che presiedeva il processo nel quale Louie sosteneva l'accusa contro un boss malavitoso prima della sua morte, capisce che l'uomo \u00e8 corrotto e rivela l'esistenza di una registrazione che pu\u00f2 incastrarlo. Costretto a fuggire per salvarsi cade dalle scale e finisce in ospedale. L\u00ec l'angelo custode (nelle sembianze di un medico) pratica ad Alex l'iniezione che avrebbe dovuto ricevere in paradiso e al suo risveglio non ricorda nulla di quanto accaduto da quando \u00e8 entrato in casa di Miranda la prima volta e confessa alla ragazza il suo amore.\nIl giudice viene arrestato e ad Alex viene offerto un posto come giornalista, mentre con Miranda partecipa al matrimonio di Phil e Corinne che finalmente si erano confessati il loro amore.\nColonna sonora.\nLe principali canzoni del film sono \"Forever Young\" di Rod Stewart e \"After All\", quest'ultima interpretata da Peter Cetera (ex-leader dei Chicago) e Cher.\nLuoghi delle riprese.\nMolte scene sono state filmate a Georgetown, come il centro commerciale, il Glen Echo Park, lo Smithsonian Institution e altre zone di Washington DC."}
{"id": "1873692", "revid": "182396", "url": "https://it.wikipedia.org/wiki?curid=1873692", "title": "Resaina", "text": ""}
{"id": "1873696", "revid": "729019", "url": "https://it.wikipedia.org/wiki?curid=1873696", "title": "George Smith (rugbista)", "text": "Biografia.\nNativo di Manly, sobborgo di Sydney, Smith, la cui famiglia \u00e8 di origine tongana e figiana, milit\u00f2 nelle giovanili delle varie squadre dello Stato del Nuovo Galles del Sud; a 19 anni fu ingaggiato dal Manly, squadra afferente alla franchigia dei Waratahs; ciononostante, a metter sotto contratto professionistico Smith furono i Brumbies, compagine della capitale federale Canberra.\nNel 2000 esord\u00ec nel Super 12, per i quali disput\u00f2, nelle prime sei stagioni, 66 incontri consecutivi.\nIl 2000 fu anche l'anno del suo esordio negli \"Wallabies\", a Parigi contro la ; tra gli impegni internazionali cui fu presente figurano 9 edizioni consecutive del Tri Nations (dal 2001 al 2009), un \"tour\" dei British Lions nel 2001 e la , in cui l' giunse fino alla finale, poi persa, contro l'; quattro anni pi\u00f9 tardi anche la in Francia, in cui gli \"Wallabies\" incontrarono di nuovo l', e di nuovo da essa furono sconfitti, nei quarti di finale.\nA livello di club, oltre a vincere due titoli SANZAR con i Brumbies (2001 e 2004), vanta la prima medaglia \"John Eales\" nel 2002, riconoscimento istituito dall'associazione rugbisti professionisti d'Australia e, nel 2006, il premio di miglior giocatore australiano del Super 14.\nNel febbraio 2010 George Smith annunci\u00f2 il suo ritiro internazionale; tra le principali motivazioni, Smith addusse quella di voler lasciare spazio in Nazionale ad altri giocatori pi\u00f9 giovani in vista della e quella di voler fare un'esperienza in Europa; al termine della stagione 2009-10, infatti, firm\u00f2 un contratto annuale con i francesi del Tolone; nel dicembre 2010, inoltre, in previsione della scadenza di contratto, decise di seguire il suo vecchio allenatore Eddie Jones in Giappone al Suntory Sungoliath, squadra in cui milit\u00f2 per due stagioni, vincendo il campionato 2011-12.\nAl momento del ritiro internazionale Smith aveva collezionato 110 presenze nella Nazionale australiana; pi\u00f9 di lui, a tutta la stagione 2011-12, solo George Gregan con 139 presenze.\nIn tale classifica Smith precede Stephen Larkham (102) e David Campese (101) e, a livello assoluto, \u00e8 il quinto rugbista per presenze internazionali, dopo il citato Gregan, Jason Leonard (119), Fabien Pelous (118) e Philippe Sella (111).\nNel dicembre 2009 Smith fu invitato dai Barbarians a disputare l'incontro di Twickenham di fine \"tour\" contro la ; sei mesi pi\u00f9 tardi ricevette l'invito per un incontro con l'.\nAl termine della stagione 2011-12 in Giappone Smith \u00e8 stato ingaggiato dallo Stade fran\u00e7ais."}
{"id": "1873702", "revid": "277677", "url": "https://it.wikipedia.org/wiki?curid=1873702", "title": "Quadriennale Nazionale d'Arte di Roma", "text": ""}
{"id": "1873711", "revid": "17473787", "url": "https://it.wikipedia.org/wiki?curid=1873711", "title": "Pietro Laurentiis", "text": ""}
{"id": "1873722", "revid": "1652635", "url": "https://it.wikipedia.org/wiki?curid=1873722", "title": "Viaggio", "text": "Il viaggio (dal provenzale \"viatge\", a sua volta derivante dal latino \"viat\u012dcum\"; quest'ultimo era la provvista necessaria per mettersi in viaggio) \u00e8 lo spostamento che si compie da un luogo di partenza a un altro distante (relativamente ai propri mezzi) dal primo. Il viaggio pu\u00f2 essere locale, regionale, nazionale o internazionale. In alcuni paesi, i viaggi interni non-locali possono richiedere un passaporto interno, mentre i viaggi internazionali in genere richiedono un passaporto e un Visto. Il viaggio si distingue per i mezzi con cui ci si sposta: pu\u00f2 avvenire con mezzi di trasporto (pubblici o privati, come automobili, motocicli, treni, aerei, navi, biciclette, ecc.), o anche a piedi. Un viaggio pu\u00f2 includere anche soggiorni relativamente brevi tra i successivi spostamenti che lo compongono.\nIl viaggio pu\u00f2 essere inteso non solo in senso fisico, in un contesto spazio temporale, ma anche in senso metaforico come espressione di abbandono, ricerca interiore, desiderio. Vi sono molte opere che mettono in evidenza il viaggio inteso come ricerca interiore o desiderio; occorre elencare il libro \"La coscienza di Zeno\" di Italo Svevo. In questa opera letteraria emerge il viaggio del protagonista: la psicanalisi.\nScopi e motivazioni.\nGli scopi di un viaggio possono essere i pi\u00f9 svariati: ricreazione, turismo o vacanza, ricerca (per la raccolta di informazioni), visita ad altre persone, volontariato, migrazione, pellegrinaggio religioso, una missione, affari, commercio, e altri obiettivi, come l'ottenimento di assistenza sanitaria o di rifugio da una guerra, o semplicemente del piacere di viaggiare.\nLe motivazioni per l'atto del viaggiare comprendono il piacere, il rilassamento, la scoperta e l'esplorazione, il desiderio di conoscere altre culture e di prendere del tempo personale per la costruzione di relazioni interpersonali.\nIl viaggio nella storia.\nNelle epoche antiche.\nI popoli antichi, finiti i grandi movimenti migratori dell'epoca preistorica, viaggiavano molto, per lo pi\u00f9 per motivi commerciali, militari, e religiosi.\nNon c'\u00e8 quindi da stupirsi se, per esempio, la cultura classica, greca e romana, \u00e8 ricca di opere che trattano il grande tema del viaggio: basti pensare all'\"Odissea\" di Omero, che consegna alle letterature successive e all'immaginario collettivo di tutto il mondo occidentale la figura di colui che si pu\u00f2 considerare il simbolo stesso dell'andare per terre e per mari: Ulisse.\nTra i viaggiatori pi\u00f9 noti dell'epoca classica si ricordano:\nNel Medioevo.\nDopo la caduta dell'Impero romano d'Occidente, il viaggio \u00e8 comunque sempre collegato alla realt\u00e0 economica e politica. In questi anni, durante lo stato di grave disordine e di precariet\u00e0 politica e sociale che caratterizzano l'Europa tra il V e il XI secolo, si assiste ad una brusca interruzione dei flussi commerciali e ad una drastica riduzione del movimento delle persone, che molto raramente si spostano da un luogo all'altro.\nBen presto, per\u00f2, con il risveglio economico dell'XI secolo, riprendono in tutta Europa gli spostamenti di uomini e merci. Spinti da ragioni diverse, gli uomini ricominciano a muoversi anche oltrepassando i confini europei. Cavalieri, chierici vaganti, guerrieri e mercanti lasceranno nella letteratura un segno del loro andare.\nAnche il pellegrinaggio rappresenta, in un certo senso, la concretizzazione dell'idea, insita nel Cristianesimo, della vita come viaggio: i cristiani infatti, concepiscono l'esistenza come un transito verso l'aldil\u00e0. Per questo il pellegrinaggio fu una pratica particolarmente diffusa nel Medioevo, epoca di intensa spiritualit\u00e0.\nI viaggi pi\u00f9 lunghi e avventurosi, quelli che oltrepassano i confini del mondo conosciuto, sono senza dubbio i viaggi dei mercanti medievali. La documentazione dei loro viaggi \u00e8 ricca e varia perch\u00e9 amavano lasciare memorie delle loro esperienze. Fondamentali a proposito furono le attivit\u00e0 delle repubbliche marinare.\nI pi\u00f9 importanti viaggiatori medievali sono elencati di seguito.\nDal Quattrocento l'Italia e l'Europa sono ormai percorse da flussi continui di viaggiatori, che si spostano per le ragioni pi\u00f9 diverse, per mare e per terra. Quest'abitudine agli spostamenti ha ormai prodotto una nuova immagine del mondo e dello spazio e ha favorito le grandi esplorazioni geografiche.\nNell'Epoca Moderna.\nAll'inizio del XV secolo, la scuola di navi di Enrico il Navigatore aveva circumnavigato le coste dell'Africa al servizio della corona portoghese. Intorno al 1460 il profilo della sua missione andava mutando nella ricerca dell'agognata rotta delle spezie, un passaggio per l'India intorno alla punta meridionale dell'Africa. Un successo di questo progetto avrebbe permesso di fare a meno dell'intermediazione di commercianti arabi, persiani, turchi e veneziani, che gravava sul prezzo delle spezie orientali come il pepe, la noce moscata e i chiodi di garofano.\nVerso la fine del secolo, questa ricerca stava giungendo a compimento. Nel 1488 Bartolomeo Diaz era riuscito a raggiungere il Capo di Buona Speranza, mentre P\u00earo da Covilh\u00e3 aveva viaggiato per terra fino a Calicut, esplorando possibili fonti di approvvigionamento di spezie sul subcontinente indiano. Non rimaneva che unire i due segmenti del viaggio. Si inserisce in questo quadro la figura di Vasco de Gama, primo europeo a navigare direttamente fino in India doppiando Capo di Buona Speranza.\nAgli inizi del XVI secolo il toscano Amerigo Vespucci esplor\u00f2 il litorale atlantico del Sudamerica. E fu il primo a capire di non essere in Asia ma in una nuova terra che in suo onore fu chiamata America. Nel 1523 Giovanni da Verrazzano raggiunge l'attuale New York.\nNel 1520, Ferdinando Magellano, al servizio dei reali di Spagna, oltrepass\u00f2 la Terra del Fuoco ed esplor\u00f2 l'Oceano Pacifico, che proprio lui ribattezz\u00f2 cos\u00ec. Magellano raggiunse le Filippine e qui fu ucciso. Ma una parte del suo equipaggio, riusc\u00ec a toccare l'India, l'Africa e finalmente torn\u00f2 in Spagna compiendo la prima circumnavigazione del globo.\nMatteo Ricci (1552 - 1610) continu\u00f2 in Cina l'opera di Giovanni da Montecorvino; non solo fu missionario, ma fece conoscere la cultura europea in Cina e quella cinese in Europa. La sua effigie compare nel fregio in marmi policromi che racconta la storia cinese all'interno del \"Millennium Centre\" di Pechino, unico occidentale insieme a Marco Polo.\nTra il XVII e il XVIII secolo i viaggiatori europei esplorarono la zona degli antipodi. Willem Janszoon scopr\u00ec l'Australia, Abel Tasman nel 1642 colonizz\u00f2 l'isola, chiamata Tasmania in suo onore, la Nuova Zelanda e le Tonga. Nel XVIII secolo nacquero le \"Societ\u00e0 Geografiche\" con fini esclusivamente scientifici. In questa categoria rientrano i viaggi dell'inglese James Cook che esplor\u00f2 approfonditamente l'Australia orientale, prendendone possesso in nome del re d'Inghilterra.\nNel Settecento e nell'Ottocento il concetto di viaggio comincia a trasformarsi: ai mercanti, ai diplomatici e ai pellegrini si uniscono intellettuali letterati, poeti, scrittori, artisti e musicisti. Gli intellettuali di questo periodo si sentono cittadini del mondo e girano l'Europa spinti dalla curiosit\u00e0 intellettuale e dal desiderio di conoscere realt\u00e0, mentalit\u00e0 e modi di vita diversi. Molti di essi affrontano il motivo del viaggio come esperienza di maturazione sia con il \"Grand Tour\" attraverso l'Europa, cio\u00e8 l'itinerario che letterati e artisti intraprendono a scopo di studio e di formazione culturale e umana, che con il viaggio-vacanza. Accompagnano il viaggio valigie, borse e il n\u00e9cessaire da viaggio, oggetti creati per trasportare effetti personali e per contenere le scomodit\u00e0 e la cui produzione, da aristocratica, diventa sempre pi\u00f9 diffusa e borghese.\nNell'Et\u00e0 Contemporanea.\nNella seconda met\u00e0 dell'Ottocento la produzione industriale accresce il benessere delle nazioni e, parallelamente, suscita l'esigenza di riposo e di fuga dai ritmi caotici della citt\u00e0. I mezzi di trasporto subiscono un'autentica rivoluzione tecnologica e sviluppano la dimensione del comfort. Tra i passeggeri nasce una nuova filosofia di viaggio che viene definito \u201cdi piacere\u201d, il cui ruolo era il divertimento e che coinvolse soltanto l'\u00e9lite economica e sociale. \u00c8 proprio in questo periodo che cominciano a vedersi i segni di quella che oggi possiamo definire l'industria turistica. Le ferrovie sono le prime che si adeguano alle nuove condizioni; in Europa nel 1876 l'ingegnere Georges Nagelmackers fonda la Compagnie Internationale des Wagons-Lits.\nTra le imprese di viaggio pi\u00f9 recenti sono fondamentali quelle collegate all'esplorazione delle terre polari; il 6 aprile 1909 lo statunitense Robert Edwin Peary raggiunse il Polo Nord e il 14 dicembre 1911 il norvegese Roald Amundsen arriv\u00f2 al Polo Sud.\nLa sicurezza di viaggio.\n\u00c8 importante prendere precauzioni per garantire viaggi in sicurezza. Quando si viaggia all'estero, le probabilit\u00e0 sono a favore di un viaggio sicuro e senza incidenti, tuttavia, i viaggiatori possono essere soggetti a problemi come la criminalit\u00e0 e la violenza. Alcune precauzioni includono l'essere consapevoli dei propri dintorni, evitando di essere il bersaglio di un reato, lasciare copie del proprio passaporto e informazioni sugli itinerari a persone di fiducia, ottenere assicurazione medica valida nel paese visitato e registrarsi presso la propria ambasciata nazionale quando si arriva in un paese straniero. Molti paesi non riconoscono le patenti di guida di altri paesi, tuttavia la maggior parte dei paesi accettano il permesso internazionale di guida. Le polizze di assicurazione auto emesse nel proprio paese sono spesso valide in paesi stranieri, e sono spesso un requisito per ottenere l'assicurazione auto temporanea valida nel paese visitato. Si consiglia inoltre di diventare orientati con le norme e i regolamenti di guida dei paesi di destinazione. Indossare una cintura \u00e8 altamente consigliabile per ragioni di sicurezza e perch\u00e9 molti paesi hanno sanzioni per la violazione di leggi sulla cintura di sicurezza.\nCi sono tre statistiche principali che possono essere utilizzate per confrontare la sicurezza delle varie forme di viaggio (basato su un sondaggio del DETR, un gabinetto del Regno Unito, dell'ottobre 2000):"}
{"id": "1873723", "revid": "767487", "url": "https://it.wikipedia.org/wiki?curid=1873723", "title": "Cominci\u00f2 tutto per caso", "text": "Cominci\u00f2 tutto per caso \u00e8 un film commedia del 1993 diretto da Umberto Marino, con protagonisti Margherita Buy, Massimo Ghini e Raul Bova.\nTrama.\nStefania \u00e8 una doppiatrice sposata con Luca, giornalista con un passato fatto di impegno politico a sinistra. I due hanno una bambina piccola e cos\u00ec assumono Maril\u00f9, una ragazza filippina che fa le pulizie e si occupa della casa.\nUn giorno entra nelle loro vite Romolo, un ingenuo idraulico proveniente da Caprarola e presto nasce l'amore tra la filippina e l'idraulico, mentre Stefania scopre che Luca la tradisce.\nNote.\nLa protagonista Stefania doppia la protagonista della telenovela \"Esmeralda\", i cui protagonisti sono interpretati da Imma Piro, Ruben Sharif e Maria Grazia Cucinotta."}
{"id": "1873725", "revid": "2075211", "url": "https://it.wikipedia.org/wiki?curid=1873725", "title": "Bruno Soriano", "text": "Detiene il record di presenze in tutte le competizioni con la maglia del Villarreal (418), squadra con la quale ha militato ininterrottamente dal 2004 al 2020.\nCaratteristiche tecniche.\nCentrocampista centrale di piede mancino, dotato di una buona tecnica individuale, possiede inoltre un'ottima capacit\u00e0 ad impostare il gioco.\nCarriera.\nClub.\nVillarreal.\nHa fatto il suo esordio il 1\u00ba ottobre 2006, partita in cui la sua squadra vinse 2-1 contro il Real Mallorca in trasferta. Da quel momento si altern\u00f2 tra la prima e la seconda squadra (nella quale aveva giocato in terza divisione fino al 2004).\nDalla stagione 2013-2014 complice l'addio di Senna, diventa ufficialmente il nuovo capitano del \"Submarino Amarillo\".\nA causa di un grave infortunio al ginocchio, ha saltato interamente le stagioni 2017-2018, 2018-2019 e la maggior parte di quella 2019-2020. Il 22 giugno 2020 torna in campo nella partita interna pareggiata 2-2 contro il Siviglia, dopo una lunghissima degenza di 1128 giorni.\nIl 19 luglio 2020, all\u2019et\u00e0 di 36 anni, si ritira ufficialmente dal calcio.\nNazionale.\nDebutta nella nazionale maggiore l'11 agosto 2010, giocando come titolare nell'amichevole disputata contro il .\nViene convocato successivamente per gli Europei 2016 in Francia. Ha debuttato nella competizione continentale il 17 giugno all'et\u00e0 di 32 anni, subentrando al 64\u00ba minuto a David Silva nella vittoria per 3-0 contro la .\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1873730", "revid": "121850756", "url": "https://it.wikipedia.org/wiki?curid=1873730", "title": "Berlitz School of Languages", "text": "La Berlitz School of Languages (poi Berlitz International, Inc. e, a partire dal 2010, Berlitz Corporation) \u00e8 una societ\u00e0 fondata da Maximilian Berlitz nel 1878, a Providence, Rhode Island, negli Stati Uniti. Il nipote di Maximilian Berlitz, Charles Berlitz collabor\u00f2 nella societ\u00e0 dello zio diventando autore di dizionari tascabili e frasari per turisti ed ebbe anche un importante ruolo nella diffusione dei corsi di lingua su supporto magnetico. Ad oggi esistono circa 550 sedi Berlitz in pi\u00f9 di 70 paesi nel mondo.\nStoria.\nNato in una famiglia d'insegnanti e matematici, Maximilian Berlitz trascorre la sua infanzia in Germania fino al 1872 quando emigra negli Stati Uniti. Qui inizia a impartire lezioni di greco, latino e altre sei lingue europee. Grazie ad una solida reputazione come insegnante privato, Maximilian Berlitz entra nel Warner Polytechnic College, come professore di francese e tedesco. In pochi anni diventa responsabile di tutta la formazione linguistica del College. \nGrazie al successo del metodo da lui inventato, Maximilian Berlitz apre presto scuole nel New England e nella East Cost, spostando nel 1886 il suo centro operativo a New York. Nel 1888 sbarca in Europa a Berlino e l'anno seguente a Parigi e Londra. Il nuovo secolo si apre con oltre 100 scuole Berlitz nel mondo, dall'America latina alla Russia. Agli inizi degli anni sessanta si apriranno le prime scuole in Asia, la prima si aprir\u00e0 nel 1966 in Giappone a Tokyo.\nLa storia della Berlitz in Italia.\nTra le prime scuole in Italia si possono menzionare quella di Roma in via dei Fornari aperta nell'ottobre del 1898 e quella di Brescia nel 1903 su iniziativa di Gustavo e Felice Gardelli. Tra gli insegnanti Berlitz del periodo, si ricorda lo scrittore irlandese James Joyce presso la sede di Trieste; tra i suoi studenti, vi fu il giovane Italo Svevo. Durante la seconda guerra mondiale furono costrette tutte chiusura dal regime fascista. Nel 1969 nacque una nuova societ\u00e0, la Berlitz Schools of Language Italia Spa, tuttavia, cess\u00f2 l'attivit\u00e0 nel 1975; riapr\u00ec alla fine degli anni ottanta con le sedi di Roma e Milano.\nIl metodo Berlitz.\nNel 1878 quando decide di fondare una propria scuola di lingue e cerca un assistente per l'insegnamento del francese, seleziona il giovane Nicholas Joly che per\u00f2 non parla inglese. Maximilian Berlitz deve quindi trovare velocemente una soluzione per permettere il regolare svolgimento delle lezioni. Maximilian Berlitz spiega a Nicholas Joly come strutturare le lezioni: indicare degli oggetti pronunciando il loro nome in francese, mimare i verbi nel modo pi\u00f9 chiaro possibile e farlo ripetere agli studenti.\nIl Metodo Berlitz \u00e8 basato sulla comunicazione: durante le lezioni viene usato un vocabolario pratico e la grammatica. \nGli insegnanti di madre lingua adottano quindi un approccio diretto basato sull'ascolto e sulla conversazione, che integrano con esercizi mirati di lettura e scrittura. In questo modo si riproduce il naturale processo di apprendimento della propria lingua madre.\nPropriet\u00e0.\nLa Berlitz \u00e8 diventata una societ\u00e0 controllata della Macmillan Publishers nel 1966. Nel 1993, Berlitz \u00e8 stata acquisita dalla Fukutake Publishing Co Ltd ora nota come Benesse Corporation."}
{"id": "1873735", "revid": "1543377", "url": "https://it.wikipedia.org/wiki?curid=1873735", "title": "Wayne Kramer (chitarrista)", "text": "Kramer sal\u00ec alla ribalta da adolescente nel 1964 come cofondatore del gruppo rock di Detroit MC5 (Motor City 5), un gruppo noto per le sue potenti performance dal vivo e per la sua posizione politica di sinistra. \u00c8 stato inserito al n. 92 nella lista dei 100 migliori chitarristi stilata dalla rivista Rolling Stone."}
{"id": "1873737", "revid": "767487", "url": "https://it.wikipedia.org/wiki?curid=1873737", "title": "La corta notte delle bambole di vetro", "text": "La corta notte delle bambole di vetro \u00e8 un film del 1971, scritto e diretto da Aldo Lado.\nTrama.\nSul lettino d'un obitorio, il corpo del giornalista americano Gregory Moore attende d'essere sottoposto ad autopsia. Ma l'uomo, in realt\u00e0, non \u00e8 ancora defunto: precipitato in uno stato catalettico, \u00e8 ben consapevole di quanto sta avvenendo e ricorda tutto quello che gli \u00e8 successo. Indagando sulla scomparsa della giovane Mira (ultima vittima di un presunto serial killer) il reporter ha scoperto che il locale notturno \"Club 99\" serve da copertura ad un'organizzazione segreta esoterica, capeggiata dal medico Karting.\nAlla fine del film, si rivela che \u00e8 lo stesso professore a ridurre il cronista in fin di vita.\nProduzione.\nSi tratta del primo film diretto da Aldo Lado.\nOriginariamente, per il ruolo di Moore, il regista aveva pensato di dare la parte a Terence Hill.\nIl direttore della fotografia, Giuseppe Ruzzolini, fu licenziato per diversi scontri avuti con il cineasta.\nLa maggior parte delle scene sono state girate presso Zagabria e Praga. Gli interni, invece, vennero ricreati negli Studi De Paolis di Roma.\nDistribuzione.\nDistribuita nelle sale italiane il 30 maggio del 1972, la pellicola venne esportata, in seguito, all'estero. \u00c9 conosciuta col titolo internazionale \"Short Night of Glass Dolls\".\nIl film \u00e8 presente in formato home video e nelle piattaforme streaming principali.\nAccoglienza.\nMorando Morandini, nel suo dizionario omonimo, recensisce positivamente il lavoro di Lado (\u00abfilm cult (...) con atmosfere alla Roman Polanski\u00bb). Dello stesso avviso \u00e8 anche la piattaforma \"Fantafilm\" (\u00abl'assunto \u00e8 vicino a quello del cinema impegnato \"post-68\"\u00bb)."}
{"id": "1873739", "revid": "120082567", "url": "https://it.wikipedia.org/wiki?curid=1873739", "title": "Province del Gabon", "text": "Le province del Gabon sono la suddivisione territoriale di primo livello del Paese e sono pari a 9. Ciascuna di esse si articola ulteriormente in dipartimenti."}
{"id": "1873740", "revid": "438678", "url": "https://it.wikipedia.org/wiki?curid=1873740", "title": "Antonio Sorgo", "text": "Biografia.\nFu membro della nobilt\u00e0 ragusea e come il padre, Luca Sorgo, anch'egli fu attivo in vita principalmente come compositore. Antonio studi\u00f2 a Roma e nel 1806, con la caduta della Repubblica di Ragusa, lasci\u00f2 la carica di ambasciatore che teneva per conto dell'antica repubblica marinara, rimanendo in Francia per il resto della sua vita.\nFu autore di numerose pubblicazioni e nel 1806 divent\u00f2 membro dell\"'Acad\u00e9mie Celtique\" e nel 1828 de la \"Societ\u00e9 des Antiquaries\". Tra i vari libri che pubblic\u00f2 (come \"M\u00e9moire sur la langue et les moeurs des peuples slaves, Fragments sur l'histoire et la litt\u00e9rature de la R\u00e9publique de Raguse et sur la langue slave\"), nel 1838 tradusse in francese \"Osman\" di Giovanni Gondola.\nAntonio Sorgo fu amico di Marko Bruerovi\u0107, scrittore croato di origine francese."}
{"id": "1873741", "revid": "339392", "url": "https://it.wikipedia.org/wiki?curid=1873741", "title": "Isoforme", "text": ""}
{"id": "1873742", "revid": "1522738", "url": "https://it.wikipedia.org/wiki?curid=1873742", "title": "The twilight zone", "text": ""}
{"id": "1873744", "revid": "10431", "url": "https://it.wikipedia.org/wiki?curid=1873744", "title": "Traetto (insediamento musulmano)", "text": "Traetto o Traietto \u00e8 il nome d'una localit\u00e0 sita sulla foce del fiume Garigliano, attiva come colonia militare musulmana nel IX-X secolo.\nDescrizione.\nSembra che il nome derivasse dalla citt\u00e0 omonima, distrutta dai saraceni nell'883, posta sulla collina che sovrastava l'insediamento, che a sua volta prendeva probabilmente nome dalla vicina scafa che univa le due sponde del Garigliano (cfr. \"traghetto\").\nNell'883, un gruppo di musulmani, provenienti per lo pi\u00f9 dalla Sicilia (gi\u00e0 in parte sotto loro controllo fin dall'827), ma anche dal Nordafrica, si stabil\u00ec nella piana del Garigliano, costruendosi abitazioni e persino una moschea:\nLo storico siciliano proseguiva ricordando che, a prolungare la vita della colonia militare islamica, stavano i \"confederati\" di Gaeta e \u00ab\"un po' pi\u00f9 lungi la repubblica di Napoli, che si facea rispettare, ma in fondo era amica\"\u00bb.\nLe complicit\u00e0 cristiane sono la causa della relativamente lunga sopravvivenza di quella che, a primo acchito, era una colonia di ghazi. Secondo Amari tali musulmani svolgevano politica del tutto autonoma dagli Aghlabidi e poi dei Fatimidi, offrendosi come truppe mercenarie ai vari giochi politici di signori campani e longobardi, influenzando finanche la politica dello Stato della Chiesa.\nNel 903 un tentativo di eliminare tale colonia musulmana fall\u00ec miseramente, come pure nel 908, quando Atenolfo I, principe di Capua (887 - 910) effettu\u00f2 un nuovo tentativo dopo aver ottenuto l'alleanza di Napoletani e Amalfitani. \nDal Traetto i musulmani si mossero in armi in tutte le contrade vicine, spingendosi fino all'Adriatico sotto la guida di un non meglio identificato \"Alliku\", venendo per\u00f2 sconfitti da Landolfo I di Benevento, figlio di Atenolfo I, a Siponto e a Canosa.\nCi\u00f2 non imped\u00ec loro nuove e distruttive incursioni a \u00abVenosa, Frigento, Taurasi, Avellino e al contado di Benevento\u00bb. per poi puntare su Farfa, Nepi, Orte e Narni, \u00abnelle quali [si] stanziarono\u00bb.\nLa presenza dei musulmani nel contado di Roma, fu talmente pregnante, che Liutprando defin\u00ec l'area come fosse addirittura divisa a met\u00e0 fra i Romani e i musulmani.\nNel 910 papa Giovanni X e Landolfo I si mossero per organizzare una Lega cristiana per liberare i territori dell'Italia centro-meridionale dai musulmani del Traetto, convincendo a unirsi a loro Zoe, quarta moglie e vedova dell'Imperatore bizantino Leone VI, oltre ad Alberico II di Spoleto, duca di Camerino (912-954) e a Berengario, duca del Friuli e re d'Italia.\nLe truppe cos\u00ec radunate marciarono nel 915 contro il Traetto, rafforzati da Pugliesi, Calabresi, forti della competenza militare dello stratega bizantino Niccol\u00f2 Picingli - sostenuto da una flotta inviata dall'imperatore bizantino Costantino VII - che per parte sua aveva convinto il principe di Salerno e i duchi di Napoli e Gaeta a partecipare all'impresa.\nAl termine di tre mesi di assedio, i musulmani capitolarono, causando essi stessi la distruzione per incendio della colonia nell'agosto del 915."}
{"id": "1873750", "revid": "61051", "url": "https://it.wikipedia.org/wiki?curid=1873750", "title": "Tarsius pumilus", "text": "Il tarsio pigmeo (Tarsius pumilus ) \u00e8 un primate aplorrino della famiglia dei Tarsidi.\nInizialmente classificato come specie a s\u00e9 stante, venne poi relegato a sottospecie di \"Tarsius spectrum\" (\"T. spectrum pumilus\"), dal quale \u00e8 assai probabile che discenda per speciazione allopatrica, e solo negli ultimi quindici anni ha riacquistato lo \"status\" di specie.\nDistribuzione.\nLa specie \u00e8 endemica dell'isola di Sulawesi, in Indonesia, dove occupa la parte centrale, in particolare le aree di foresta pluviale montana fra i 1800 ed i 2500\u00a0m, caratterizzata da vegetazione piuttosto rada e composta da poche specie principali, temperature fresche ed umidit\u00e0 fra l'85 ed il 100%.\nDescrizione.\nDimensioni.\nMisura circa 27\u201330\u00a0cm, di cui pi\u00f9 della met\u00e0 spettano alla lunga coda, per un peso medio di 120\u00a0g.\nAspetto.\nIl pelo \u00e8 lungo, denso e d'aspetto setoso: il colore \u00e8 grigio-bruno o bruno-rossiccio, con una macchia chiara dietro le orecchie, che in questa specie sono molto piccole. Anche la coda \u00e8 ricoperta di pelo nella parte dorsale (mentre quella ventrale \u00e8 per un terzo glabra, probabilmente per la sua funzione posturale) e di colore bruno-scuro o nerastro.\nGli occhi sono, come in tutti i tarsi, grandi e fissi. Le zampe sono dotate di mani pi\u00f9 piccole rispetto agli altri tarsi, il che indica che l'animale probabilmente tende ad utilizzarle pi\u00f9 per la locomozione che per catturare e tenere ferme le prede.\nTutte le dita sono dotate di polpastrelli solo leggermente rigonfi ed unghie compresse lateralmente ed appuntite: questa specializzazione \u00e8 stata evoluta per l'esigenza dell'animale di avere un appiglio solido mentre utilizza supporti verticali per il movimento e l'alimentazione. Unico fra le specie del proprio genere, il tarsio pigmeo presenta le radici delle unghie piantate oltre l'inizio del polpastrello, anzich\u00e9 dopo di esso.\nBiologia.\nSi tratta di animali notturni ed arboricoli: durante il giorno, riposano in cavit\u00e0 degli alberi o nel folto del fogliame, restando in posizione eretta con l'aiuto della coda, che viene anche puntellata contro i supporti su cui questo animale si muove in verticale. Non si costruiscono mai dei nidi. Durante il sonno, i muscoli del collo si rilassano, lasciando cadere la testa (che pu\u00f2 essere ruotata di quasi 360\u00b0) all'indietro sulle spalle.\nNonostante tenda a muoversi lungo i rami camminando piuttosto che saltando (diventa difficile saltare con precisione nella nebbia densa del suo habitat), ci\u00f2 non toglie che alla bisogna questi animali possano spiccare balzi che sfiorano i due metri di lunghezza ed il mezzo metro d'altezza.\nNon sono finora mai state riportate vocalizzazioni di alcun tipo in questa specie: visto che per\u00f2 tutti gli appartenenti al genere utilizzano le vocalizzazioni a scopo territoriale, ci sono buone probabilit\u00e0 che anche \"T. pumilus\" sia territoriale e ricorra a vocalizzazioni.\nAlimentazione.\nQuesto animale si nutre principalmente di artropodi dall'esoscheletro ricco di cheratina, che cattura spiccando salti fulminei e staccando loro la testa con un morso dato spostando in modo caratteristico la mandibola lateralmente.\nRiproduzione.\nQuesti animali si trovano principalmente in coppie, che sono assai salde e durano solitamente 15 mesi. Solitamente le femmine portano avanti due cucciolate l'anno, una all'inizio ed una al termine della stagione delle piogge (maggio e novembre-dicembre. L'unico cucciolo nasce dopo una lunga gestazione ed \u00e8 gi\u00e0 ben sviluppato, con occhi aperti e ricoperto di pelo: gi\u00e0 dopo un mese \u00e8 in grado di saltare di ramo in ramo, mentre a un mese e mezzo pu\u00f2 dirsi svezzato. La maturit\u00e0 sessuale viene raggiunta attorno all'anno d'et\u00e0.\nSi pensa che questi animali vivano in media attorno ai 10-12 anni."}
{"id": "1873751", "revid": "767487", "url": "https://it.wikipedia.org/wiki?curid=1873751", "title": "Sepolta viva", "text": "Sepolta viva \u00e8 un film del 1973, diretto da Aldo Lado e interpretato da Agostina Belli, Fred Robsahm e Maurizio Bonuglia.\nTratto dal romanzo di Marie Eug\u00e9nie Saffray e sceneggiato, tra gli altri, dal critico Claudio Masenza, il film \u00e8 un esempio di melodramma in costume, tornato prepotentemente di moda all'inizio degli anni Settanta.\nIl film, ambientato nella Francia del diciannovesimo secolo, \u00e8 stato girato al Castello di F\u00e9nis e di Issogne in Valle d'Aosta."}
{"id": "1873752", "revid": "35707", "url": "https://it.wikipedia.org/wiki?curid=1873752", "title": "Agenzia viaggi", "text": ""}
{"id": "1873754", "revid": "123720513", "url": "https://it.wikipedia.org/wiki?curid=1873754", "title": "Uwe Hohn", "text": "Fu detentore del record mondiale della specialit\u00e0, ottenuto a Berlino il 20 luglio 1984 con la misura di 104,80 m, fino al cambio del regolamento sulla geometria del giavellotto da parte della federazione, che difatti azzer\u00f2 i primati precedenti.\nBiografia.\nIl 20 luglio 1984 ottenne un record mondiale a Berlino con la misura di 104,80 metri. La misura con cui ottenne il record, anche se non corrisponde all'attuale primato, non fu mai superata ed inoltre rappresent\u00f2 l'unica volta nella storia nel quale il giavellotto fu scagliato ad oltre 100 metri di distanza. Successivamente la IAAF modific\u00f2 l'attrezzo spostandone il baricentro al fine di ottenere misure pi\u00f9 corte, questo perch\u00e9 si evitasse di ferire altre persone a causa dell'eccessiva gittata dei lanci, che potevano anche finire oltre la zona destinata alle gare.\nLa carriera sportiva di Hohn si interruppe a soli 24 anni a causa di problemi fisici. Un infortunio alla schiena, subito durante una seduta di sollevamento pesi, lo costrinse a ripetute interruzioni dell'attivit\u00e0 fino al completo ritiro."}
{"id": "1873755", "revid": "1528507", "url": "https://it.wikipedia.org/wiki?curid=1873755", "title": "Cosa resta... un fiore", "text": "Cosa resta... un fiore \u00e8 un album della cantautrice italiana Alice, che all'epoca usava lo pseudonimo Alice Visconti, pubblicato nel 1978.\nIl Disco.\nIl brano trainante dell'album era \"...E respiro\", scritta da Riccardo Fogli e Danilo Vaona (arrangiatore del lavoro).\n\"Un'isola\" (di Carla Vistarini e Luigi Lopez) e \"Alberi\" erano stati pubblicati su 45 giri nel 1977, mentre \"Mondo a matita\" era il retro di \"Piccola anima\" (1976): entrambi i singoli conobbero una discreta notoriet\u00e0.\nAnche \"Io voglio vivere\" era gi\u00e0 stata pubblicata nel 1975 e inserita nel precedente album La mia poca grande et\u00e0.\nCuriosit\u00e0.\nNel 2006 la Warner Giappone ha ristampato l'album su cd, per la serie \"European Rock Collection\" (grafica e custodia riproducono perfettamente la stampa in vinile)."}
{"id": "1873759", "revid": "196390", "url": "https://it.wikipedia.org/wiki?curid=1873759", "title": "FC Sachsen Lipsia", "text": ""}
{"id": "1873763", "revid": "124123", "url": "https://it.wikipedia.org/wiki?curid=1873763", "title": "Antipatro Etesia", "text": "Antipatro divenne re dopo la morte di Tolomeo Cerauno, avvenuta nel corso della grande invasione celtica, e dopo la deposizione di Meleagro. Regn\u00f2 solo pochi mesi prima di essere ucciso dal cugino Sostene.\nI Macedoni diedero ad Antipatro il nome di \"Etesias\" in quanto i venti etesi soffiarono per il breve periodo in cui egli fu re."}
{"id": "1873768", "revid": "12290", "url": "https://it.wikipedia.org/wiki?curid=1873768", "title": "Street Hawk", "text": ""}
{"id": "1873770", "revid": "12290", "url": "https://it.wikipedia.org/wiki?curid=1873770", "title": "Sapphire and Steel", "text": ""}
{"id": "1873772", "revid": "830939", "url": "https://it.wikipedia.org/wiki?curid=1873772", "title": "Fabio Romano", "text": "Dati biografici.\nFabio Romano \u00e8 stato alunno di Gaetano Cellizza per il pianoforte e Eliodoro Sollima per la composizione al Conservatorio \"Vincenzo Bellini\u201c di Palermo, istituto nel quale inizier\u00e0 a insegnare all'et\u00e0 di 19 anni. In seguito si trasferisce a Monaco di Baviera e si perfeziona con Franz Massinger (1992-94) e Gerhard Oppitz (1994-98). Dal 2004 \u00e8 titolare di una cattedra di pianoforte alla Hochschule f\u00fcr Musik und Theater M\u00fcnchen.\nNella sua attivit\u00e0 concertistica sono da segnalare esibizioni da solista con la Moscow Symphony Orchestra, la Museumsorchester Frankfurt, con l'Orchestra della Bayerische Staatsoper, con il Korean Chamber Ensemble e i M\u00fcnchner Symphoniker, con direttori quali Dmitri Liss, Paolo Carignani, Markus Poschner, Roberto Paternostro. \nNel campo della musica da camera \u00e8 stato partner di interpreti come G\u00f6sta Winbergh, Giovanni Sollima, Luigi Sollima, Harald Feller, Teodora Campagnaro e del Rachmaninov Quartett.\nUna parte non indifferente della sua attivit\u00e0 concerne l'esecuzione di musica contemporanea. Si menzioner\u00e0 a proposito la partecipazione, quale pianista e attore, alla prima esecuzione dell'opera di J\u00f6rn Arnecke \u201cWieder sehen\u201d con l'orchestra della Bayerische Staatsoper, nell'ambito dei \u201cFestspiele\u201d di Zurigo e Monaco di Baviera.\nHa inoltre registrato brani di John Cage, Igor' F\u00ebdorovi\u010d Stravinskij, Duke Ellington, Leonard Bernstein, Eliodoro Sollima, Giovanni Sollima (che ha composto per lui \u201cIn Si\u201d) e J\u00f6rg Widmann per diversi enti radiofonici in Italia e in Germania.\nNel 2001 \u00e8 stato invitato a tenere una master class all'University of Suwon (Corea).\nL'autore di features radiofoniche Wolf Loeckle gli ha dedicato nel 2005, per la Radio Bavarese, una trasmissione dal titolo \u201cEin Palermitaner in M\u00fcnchen\u201d.\nNel giugno del 2008 ha vinto il quarto premio al concorso \u201cSviatoslav Richter International Piano Competition\u201d di Mosca."}
{"id": "1873773", "revid": "1566286", "url": "https://it.wikipedia.org/wiki?curid=1873773", "title": "Giorgio Ginex", "text": "Biografia.\nDopo la maturit\u00e0, si iscrive all'Universit\u00e0 degli Studi di Milano dove frequenta la facolt\u00e0 di Scienze Geologiche e poco dopo entra all'Accademia D'Arte Drammatica dei Filodrammatici di Milano dove si diploma nel 1988. Debutta subito in teatro e inizia ad apparire in alcune fiction in onda su Mediaset. Consegue la laurea e continua la sua attivit\u00e0 d'attore estendendola al doppiaggio. Nel 1998 \u00e8 il protagonista del film \"Fondovalle\" di Paolo Poloni presentato al Locarno Film Festival. In quello stesso anno prende parte all'ultimo progetto teatrale dedicato ai toast russi del regista teatrale belga Thierry Salmon e scrive la sua prima opera teatrale Tuzenbach &amp; Solenyj andata in scena con la sua regia al Teatro Valle di Roma.\nTorna alla televisione nel 1999 interpretando il dott. Giacomo Falcon nella soap opera Vivere fino al 2005 ma non abbandona il teatro dove, negli spettacoli Atti di Guerra (Edward Bond) e Bioetica (A.A.V.V.) prodotti dal Teatro Stabile di Torino, viene diretto da Luca Ronconi. Nella stagione 2008/2009 del Piccolo Teatro di Milano\u00a0\u2013 Teatro d'Europa, Giorgio Ginex viene scelto da Luca Ronconi per lo spettacolo I Pretendenti di Jean-Luc Lagarce e recita anche in \"Ferrovia Sopraelevata\" (Dino Buzzati) con la regia di Lisa Nava.\nNegli ultimi anni si appassiona alla radiofonia e diventa conduttore per Play Radio del Gruppo RCS\u2013Corriere della Sera dei programmi \"Play Away\" (radiomagazine dedicato ai viaggi) e \"Let The Music Play\", appuntamento quotidiano di due ore in cui Ginex ha personalmente selezionato e proposto musica di qualit\u00e0 spaziando dal jazz al nu-soul passando per la musica elettronica. Nel programma venivano realizzati live unplugged con musicisti emergenti. Dal 2008 ritorna in radio su RTL 102.5 dove ha condotto il sabato dalle 13,00 alle 15,00 \"Cuore e batticuore\" in compagnia di Valeria Benatti, programma dedicato all'amore e ai sentimenti. Da settembre a dicembre 2009 \u00e8 stato nel cast del morning show \"La Famiglia\" in compagnia di Paoletta e Silvia Annichiarico.\nConduce anche \"Protagonisti-Radiomovie\" (approfondimento cinematografico con interviste ad attori internazionali, registi, doppiatori) in onda il venerd\u00ec dalle 19 alle 21, insieme a Roberto Uggeri e Francesca Cheyenne. Fino al 2014 su RTL 102.5, \"Music Drive\" in onda il sabato e la domenica dalle 13 alle 15, in compagnia di Alex Peroni. La stagione 2009-2010 del Piccolo Teatro di Milano lo vede nuovamente diretto da Luca Ronconi ne \"Il mercante di Venezia\" di William Shakespeare. Dal 2011 \u00e8 il doppiatore italiano di Duff Goldman. Dal 2012 \u00e8 il doppiatore italiano di Simon Cowell.\nVita privata.\nDal 1996 al 2000 \u00e8 stato sposato con l'attrice Veronica Pivetti.\nTeatro.\nTra le principali esperienze teatrali, spettacoli con i registi Luca Ronconi, Giancarlo Cobelli, Thierry Salmon, Luciano Nattino, Alessandro Berdini, Franco Branciaroli, Walter Manfr\u00e8, M.Manaka, Alessandro Tognon, Alberto Di Stasio per opere scritte da Edward Bond, G.Corbellini, John Osborne, H.Melville, Dostoevski, Franco Cordelli, Moliere, Carlo Goldoni, H.Boll, H.Von Hoffmannsthal, William Shakespeare"}
{"id": "1873776", "revid": "71433", "url": "https://it.wikipedia.org/wiki?curid=1873776", "title": "Pineapple Express", "text": ""}
{"id": "1873778", "revid": "124123", "url": "https://it.wikipedia.org/wiki?curid=1873778", "title": "Cooper Terry", "text": "Biografia.\nDopo le prime esperienze musicali negli Stati Uniti, come session man per musicisti come John Lee Hooker e Sonny Terry (quest'ultimo considerato un mentore paterno, tanto da omaggiarlo inserendolo nel suo pseudonimo), Cooper si trasferisce in Europa nel 1970, stabilendosi definitivamente a Milano nel 1972. Qui comincia a suonare regolarmente nei locali che affollano la scena jazz e blues meneghina, entrando in contatto con personaggi che poi si riveleranno importanti per il suo cammino, come l'armonicista Fabio Treves, il batterista Bruno Bergonzi e il bassista Lillo Rogati, e di fatto gettando le fondamenta di quella che sar\u00e0 la scena blues italiana.\nNel 1980 conosce Aida, oggi Aida Cooper, futura corista di Loredana Bert\u00e8 e poi apprezzata solista, con cui d\u00e0 il via ad un sodalizio musicale e sentimentale e che culmina con l'album \"Feelin' Good\" (IRD Appaloosa, 1983). Seguirono altre incisioni che ne rafforzarono la reputazione di performer originale e convincente.\nNel 1993 fa ritorno a San Francisco, dove scompare in seguito ad una grave malattia."}
{"id": "1873779", "revid": "1528507", "url": "https://it.wikipedia.org/wiki?curid=1873779", "title": "Macross Plus", "text": " \u00e8 un OAV anime consistente di quattro episodi, pubblicati dal 1994 al 1995 e di un film di montaggio, proiettato nei cinema giapponesi nel 1995. La serie \u00e8 il primo sequel di \"Macross\", che prende piede nella linea narrativa originale del primo anime (\"Macross II\" venne rinnegato dall'autore Sh\u014dji Kawamori). \"Macross plus\" \u00e8 una delle prime serie animate giapponesi a fare largo uso di computer grafica.\nLa serie \u00e8 arrivata in Italia grazie alla Polygram Video che la pubblic\u00f2 in quattro videocassette. In seguito la serie \u00e8 stata raccolta in due DVD e pubblicata in un unico cofanetto ad opera della Panini Video. Il 4 dicembre 2013 la serie \u00e8 stata nuovamente pubblicata da Dynit sia in DVD sia in Blu-ray.\nTrama.\nAnno 2040 (28 anni dopo gli eventi narrati in \"The Super Dimension Fortress Macross\") su un pianeta di tipo terrestre, chiamato \"Eden\". Gli esseri umani e gli zentradi hanno iniziato a colonizzare la galassia e questa espansione ha portato allo sviluppo di tecnologie sempre pi\u00f9 sofisticate. L'intelligenza artificiale di cui possono disporre i computer \u00e8 ormai quasi in grado di sviluppare l'autocoscienza, e proprio grazie a queste innovazioni, \u00e8 stata creata \"Sharon Apple\", cantante \"virtuale\" di grande successo. Sharon Apple \u00e8 perfetta, l'unica cosa che le manca \u00e8 una propria personalit\u00e0, che prende in prestito da colei che le presta anche la voce, \"Myung Fang Lone\".\nIl concerto di debutto di Sharon si tiene sul pianeta Eden (una delle colonie terrestri), dove nello stesso momento, i piloti e collaudatori di caccia \"Isamu Dyson\" e \"Guld Bowman\" si stanno sfidando per dimostrare la propria superiorit\u00e0 e quella del proprio mezzo (i Valkyrie YF-19 e YF-21) . In realt\u00e0 un tempo, Isamu, Guld e Myung erano grandi amici, ma in seguito ad un incidente avvenuto sette anni prima, le strade dei tre giovani si separarono inesorabilmente. Quando Isamu e Guld vengono a sapere che Myung \u00e8 tornata, fra i due si riaccende fortissima la rivalit\u00e0, dato che entrambi erano innamorati della ragazza.\nQuando una AI instabile ed in fase di sperimentazione viene installata in Sharon Apple, che a questo punto pu\u00f2 fare a meno di Myung, la situazione precipita e la cantante cerca di prendere possesso dei sistemi della prima nave Macross.\nVersione cinematografica.\nLa versione proiettata ai cinema (\u30de\u30af\u30ed\u30b9\u30d7\u30e9\u30b9 MOVIE EDITION) consiste principalmente di materiale utilizzato nei quattro episodi dell'OAV, con l'aggiunta di circa venti minuti di animazione inedita. Fra le nuove scene \u00e8 inclusa anche una sequenza di nudo di \"Lucy\", tagliata dalla versione definitiva dell'OAV. Altre scene tagliate vedono Isamu e Lucy mostrati a letto insieme, ed una rappresentazione molto pi\u00f9 violenta della morte di Guld. Anche la scena finale \u00e8 differente, e vede Myung cantare \"voices\" dopo aver parlato con Isamu, che le confessa di aver vinto solo grazie a lei."}
{"id": "1873794", "revid": "12290", "url": "https://it.wikipedia.org/wiki?curid=1873794", "title": "The Rookies", "text": ""}
{"id": "1873796", "revid": "76963", "url": "https://it.wikipedia.org/wiki?curid=1873796", "title": "Jonathan Lebed", "text": "Nel 2010 viveva a Wayne in New Jersey ed era l'unico proprietario della Lebed Biz LLC, che gestisce un sito web, il quale pubblicizza la vendita di penny stock. Nel 2008 una compagnia ha vinto 2.56 milioni di dollari in una causa contro Lebed. \u00c8 il primo minore accusato dalla Securities and Exchange Commission.\nBiografia.\nCresciuto a Cedar Grove in New Jersey, frequentava la Cedar Grove High School senza portare a termine gli studi.\nNel 2003 tenta di entrare in politica per le elezioni nella sua Cedar Grove, senza riuscirci.\nProblemi legali.\nLebed, tra il settembre del 1999 e il febbraio del 2000, ha guadagnato centinaia di migliaia di dollari pubblicando su chat room e forum messaggi che incoraggiavano gli investitori ad acquistare azioni gi\u00e0 di suo possesso e che, secondo la Securities and Exchange Commission (SEC), alzavano artificialmente il prezzo delle stesse. La SEC, il cui presidente era Arthur Levitt, gli fece causa; nel 2001 Lebed e la SEC hanno negoziato per vie non giudiziarie che il primo restituisse i suoi profitti illeciti, pi\u00f9 gli interessi, per un totale di 285.000 dollari \u2014 permettendogli di tenere per s\u00e9 circa mezzo milione di dollari. Il caso \u00e8 stato controverso - la SEC non aveva mai fatto causa a un minore - e ha attratto l'interesse del mondo dei media. Lebed, da parte sua, sosteneva che l'attivit\u00e0 da lui portata avanti per ben undici volte non era molto diversa da quella in cui sono quotidianamente occupati gli analisti di Wall Street, a parte per il fatto che lui si era servito di Internet.\nNonostante il discredito gettato su di lui dalla SEC e dalla stampa, Lebed non ha smesso di operare nei mercati finanziari e addirittura vende i suoi consigli nel campo tramite un'apposita newsletter con un guadagno di circa due milioni di dollari annuali per il trader. Nel 2001 la BBC ha dedicato a Lebed e al suo caso un episodio del documentario \"The Future Just Happened\" con lo scrittore Michael Lewis."}
{"id": "1873797", "revid": "767487", "url": "https://it.wikipedia.org/wiki?curid=1873797", "title": "Horror Puppet", "text": "Horror Puppet (\"Tourist Trap\") \u00e8 un film del 1979 diretto da David Schmoeller.\nTrama.\nUn gruppo di ragazzi cade nell'agguato di un folle, ossessionato dai manichini.\nProduzione.\nIl film si distingue per l'atmosfera malata e a tratti magica, dovuta in gran parte alla colonna sonora di Pino Donaggio. Nel cast c'\u00e8 anche Tanya Roberts, ex interprete di \"Julie Rogers\" nella serie TV \"Charlie's Angels\", all'epoca in cerca di fortuna cinematografica."}
{"id": "1873803", "revid": "12290", "url": "https://it.wikipedia.org/wiki?curid=1873803", "title": "The Rockford Files", "text": ""}
{"id": "1873804", "revid": "767487", "url": "https://it.wikipedia.org/wiki?curid=1873804", "title": "Leonardo e Geltrude", "text": "Leonardo e Geltrude \u00e8 un'opera letteraria di Johann Heinrich Pestalozzi. \u00c8 uno dei grandi romanzi pedagogici \ndel romanticismo europeo e consta di quattro volumi, pubblicati tra il 1781 e il 1787. Tuttavia, l'autore si dedic\u00f2 all'opera durante tutta la sua vita, pubblicandone altre due edizioni, come reazione a diversi mutamenti socio-politici. Il romanzo \u00e8 stato spesso accostato al \"Wilhelm Meister\" di Goethe, altro grande romanzo pedagogico del romanticismo europeo, e a \"I promessi sposi\", per il forte impegno civile ed educativo e la scelta degli umili come protagonisti.\nTrama.\nIl primo libro, cos\u00ec come tutta la vicenda, si svolge nell'immaginario villaggio di Bonnal, propriet\u00e0 del feudatario Arner, vassallo di un principe. Il villaggio, per\u00f2, \u00e8 di fatto governato dal dispotico podest\u00e0 Hummel, che conserva il potere grazie alla corruzione, alla vessazione e al sostegno dei ricchi agricoltori. Anche il protagonista, Leonardo, \u00e8 vittima di Hummel e, disperato, si trastulla nell'ozio e nell'ubriachezza. Sar\u00e0 sua moglie, Geltrude, a salvarlo da questa rovinosa situazione: la coraggiosa donna, infatti, si rivolge ad Arner, il quale affida a Leonardo, abile muratore, il progetto di costruire la nuova chiesa del villaggio. Nonostante i tentativi di Hummel di boicottare il progetto, la chiesa viene costruita, anche grazie all'aiuto del pastore Ernst, fedele collaboratore di Arner.\nIl secondo libro si apre con la cacciata di Hummel dal villaggio e l'arrivo di nuovo podest\u00e0, pi\u00f9 giovane e certamente molto pi\u00f9 onesto; Arner inoltre riesce a far condannare anche i principali complici di Hummel e il campo comunale viene ceduto ai poveri. Termina in questo modo un regime di paura e corruzione, dominazione e sfruttamento, che da sempre vigeva all'interno del piccolo feudo.\nNel terzo libro Arner ed Ernst, in seguito ad una visita al cotonificio Meyer, prendono consapevolezza del fatto che la qualit\u00e0 della vita del popolo pu\u00f2 migliorare solo a patto di provvedere alla sua educazione, di migliorare le condizioni della vita materiale e di avviare un processo di razionalizzazione del lavoro manifatturiero. Giunge cos\u00ec nel villaggio Gl\u00fcphi, ex-tenente, ora a riposo a causa delle ferite di guerra, per sostituire l'anziano maestro e avviare un progetto di riforma dell'educazione. L'obiettivo di Gl\u00fcphi \u00e8 il raccordo tra istruzione e lavoro: perseguendo tale finalit\u00e0, progetta un sistema di educazione incentrato sulla tessitura, cos\u00ec come gli viene consigliato dalla volenterosa Geltrude. Nasce una scuola a tempo pieno in cui i bambini imparano a contare stando al telaio, inoltre la lettura e la scrittura saranno apprese in modo attivo, grazie a innovativi materiali didattici costruiti da Gl\u00fcphi stesso. Il richiamo all'ordine \u00e8 sempre presente all'interno della scuola:\nIl richiamo all'ordine \u00e8 considerato essenziale se si vuole instaurare l'ordine, pi\u00f9 in generale, nella societ\u00e0, anche attraverso il concreto impegno di Arner ed Ernst, i quali contribuiscono con opere di sostegno e di carit\u00e0, incentivando forme di autogoverno e decentramento popolare.\nNell'ultimo libro, il quarto, Arner si impegna personalmente con il principe per far s\u00ec che l'esperienza di Bonnal venga estesa a tutto lo Stato e, difatti, nonostante alterne vicende, la riforma educativa sar\u00e0 estesa a tutto lo Stato. Nel frattempo, Arner si ammala e, nonostante le pi\u00f9 alte cariche del villaggio provino preoccupazione e apprensione per le sue condizioni, il popolo sembra indifferente alle sorti del suo feudatario. Questo \u00e8 la spunto per la teorizzazione di Gl\u00fcphi circa l'umana tendenza al male e l'importanza fondamentale di un'educazione che la ostacoli: quest'ultima parte \u00e8 detta la \"filosofia del tenente\" ed \u00e8 idealmente la conclusione, alquanto pessimistica, dell'intero romanzo.\nIl significato delle teorie e delle figure educative dell'opera.\nIl primo e il secondo libro sono dedicati al popolo. Dimostrano che, attraverso il recupero civile e morale, l'impegno pedagogico e l'insegnamento dei buoni valori l'uomo pu\u00f2 allontanarsi dalla cattiveria e ritornare alla sua bont\u00e0 originaria. \u00c8 evidente come questa concezione sia erede della lezione rousseauiana. Gertrude \u00e8 l'emblema di tale riscatto morale, oltre che civile; ella, inoltre, \u00e8 il simbolo della dimensione familiare e materna. Pestalozzi, infatti, dedicher\u00e0 alla sua figura un'altra opera, dal titolo \"Come Gertrude istruisce i suoi figli\".\nIl terzo e il quarto libro sono invece rivolti alle classi colte. Arner ed Ernst rispecchiano l'impegno educativo dell'aristocrazia e della Chiesa, gruppi sociali a cui Pestalozzi attribuisce l'impegno concreto di iniziative destinate al rinnovamento morale della societ\u00e0. Allo stesso modo il principe incarna l'ideale pestalozziano di uno Stato educatore.\nTuttavia \u00e8 a Gl\u00fcphi che Pestalozzi affida il suo ideale educativo. Gl\u00fcphi \u00e8 il maestro che Pestalozzi avrebbe voluto essere: riconoscendo la difficolt\u00e0 e l'importanza del suo mestiere, egli lo considera pi\u00f9 una missione che non una professione. L'ex-tenente, infatti, non ha scelto questo mestiere, ma vi si dedica comunque con passione e costanza, proprio come si fa con una missione. Gl\u00fcphi impartisce un'educazione concreta, evitando ogni verbalismo pedantesco, inutile decoro dell'educazione dei contadini di Bonnal, anche se \"severa preparazione professionale\" non esclude un'educazione integrale. Alla sua precedente carriera di militare sono da attribuire la sua visione pessimistica circa la natura umana, il costante richiamo all'ordine, l'attenzione per ogni particolare dell'attivit\u00e0 educativa e didattica, il ricorso talvolta a rimproveri, diretti se necessari anche alle famiglie. In sostanza, Gl\u00fcphi incarna la consapevolezza pestalozziana dell'importanza e del valore sociale dell'educazione popolare. Egli educa con severit\u00e0, non ammette inadempienze, poich\u00e9 sa che per i giovani contadini di Bonnal la scuola \u00e8 l'unico strumento per raggiungere l'emancipazione politica e una dignitosa vita sociale."}
{"id": "1873807", "revid": "219110", "url": "https://it.wikipedia.org/wiki?curid=1873807", "title": "ESATA", "text": "L\u2019external SATA (abbreviazione dell'inglese \"external serial advanced technology attachment\"), in sigla \"ESATA\", \u00e8 un'interfaccia standard utilizzata per connettere dispositivi o periferiche esterne (come dischi esterni) con computer. A tutti gli effetti si tratta di un'interfaccia SATA con connettore di forma diversa e portato all'esterno del computer.\nLa velocit\u00e0 di trasmissione pu\u00f2 arrivare a 6 Gbit/s nel caso di ESATA con interfaccia SATA 6G. Questa versione \u00e8 quindi pi\u00f9 veloce rispetto all'USB 2.0, al \"Firewire\" e all'USB 3.0 (che pu\u00f2 arrivare ad una velocit\u00e0 di 4.8 Gb/s), ma non tanto quanto la \"Thunderbolt\". Le versioni di ESATA basate su SATA 3G permettevano velocit\u00e0 di 3 Gbit/s. L'ESATA \u00e8 stata standardizzata nel 2004, e con il necessario supporto (a livello di \"host\", di \"drive\" e di sistema operativo) consente la sostituzione a sistema avviato.\nUn disco ESATA pu\u00f2 essere collegato al PC tramite questa connessione (con l'aggiunta della normale linea d'alimentazione). Comunemente la porta ESATA \u00e8 collegata alla scheda madre attraverso un normale cavo SATA; infatti le interfacce SATA ed ESATA differiscono solo nella forma del connettore. Per usufruire dello standard ESATA, \u00e8 possibile anche utilizzare gli adattatori USB-ESATA, oppure montare un cosiddetto \"host bus adapter\" ESATA: sui computer fissi come scheda d'espansione, sui portatili come \"cardbus\" o \"ExpressCard\".\neSATAp.\nLa Powered External SATA (abbreviazione dell'inglese \"External Serial Advanced Technology Attachment Powered\"), in sigla eSATAp, (conosciuta anche come Power over eSATA, eSATA USB Hybrid Port (EUHP), o eSATA/USB Combo) \u00e8 un'interfaccia che combina una porta eSATA, una porta USB e comprende anche un sistema di alimentazione (5 e 12 Volt, rispettivamente per portatili e computer desktop). Pi\u00f9 precisamente, \u00e8 dotata dei 4 pin della USB 2.0, dei 7 pin della eSATA, e di 2 pin per l'alimentazione.\nQuesta interfaccia permette di collegare un dispositivo USB o eSATA, e di alimentarlo. L'eSATA non trasmette l'alimentazione, ma si pu\u00f2 collegare un cavo con una presa eSATAp a un'estremit\u00e0, e all'altra estremit\u00e0 un connettore eSATA (o SATA) e una presa di alimentazione; in questo modo non servono alimentatori aggiuntivi per gli hard disk SATA.\nL'eSATAp non \u00e8 uno standard ufficiale, anche se \u00e8 abbastanza diffuso."}
{"id": "1873808", "revid": "106456", "url": "https://it.wikipedia.org/wiki?curid=1873808", "title": "Abbazia di Bernay", "text": "Labbazia Notre-Dame di Bernay \u00e8 un'importante monastero romanico che si trova a Bernay, nella regione francese della Normandia. Dal 1862 \u00e8 classificata come Monumento storico di Francia.\nStoria e descrizione.\nL'abbazia venne fondata da Giuditta, figlia del duca Conan I di Bretagna e moglie di Riccardo II di Normandia nel 1013. Infatti dal matrimonio col duca normanno Giuditta ricevette in dote anche le terre di Bernay, cos\u00ec decise di istituirvi un monastero dedicato alla Vergine Maria. Alla morte della duchessa, nel 1017, i lavori non erano ancora compiuti. Nel 1025 il duca Riccardo II decise di riprendere la costruzione, affidandola a Guglielmo da Volpiano, l'architetto italiano, ex monaco dell'Abbazia di Cluny, conosciuto per aver partecipato nel 1001 alla costruzione dell'Abbazia della Trinit\u00e0 a F\u00e9camp, per aver inoltre seguito quelle di Jumi\u00e8ges e Troarn. Tuttavia lui mor\u00ec nel 1031 e per qualche tempo l'Abbazia di Bernay rest\u00f2 senza abate, dipendendo da semplici guardiani. Verso il 1050 venne nominato abate di Bernay Vitale di Creully, che port\u00f2 a termine i lavori del cantiere intorno a quegli anni. Lui rest\u00f2 abate di Bernay fino al 1076, quando Guglielmo il Conquistatore lo mise a capo dell'Abbazia di Westminster a Londra.\nIn seguito la storia di questo edificio fu molto movimentata, subendo nel tempo importanti mutilazioni sia nella facciata che nell'abside. Dopo un lungo periodo di oblio, negli ultimi anni \u00e8 stata molto studiata per le soluzioni innovative che l'edificio sacro presenta rispetto ad altri edifici coevi della regione. Per quanto riguarda gli ornamenti, vi si leggono tre botteghe di lapicidi: la prima del Reno e della Borgogna, con capitelli a palma e intrecci sulle aperture del coro e del transetto; la seconda ottoniana, con decorazioni vegetali e zoomorfe; mentre la terza presente nella navata \u00e8 caratterizzata da capitelli corinzi.\nElenco degli abati.\nSecondo il catalogo fornito da \"Gallia christiana\", vi sono stati 36 abati regolari e commendatari ; le recenti ricerche di Christophe Queval hanno consentito di arricchire e precisare un po' questo elenco."}
{"id": "1873810", "revid": "767487", "url": "https://it.wikipedia.org/wiki?curid=1873810", "title": "Pallacanestro Olimpia Milano 1999-2000", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Adecco\", nelle competizioni ufficiali della stagione 1999-2000.\nVerdetti stagionali.\nCompetizioni nazionali\nregular season: 13\u00aa classificata su 16 squadre (10 partite vinte su 20),\nplay off: Quarti di finale\nCompetizioni europee\nStagione.\nNell'agosto 1999 avviene un nuovo cambio di propriet\u00e0: Bepi Stefanel cede infatti la societ\u00e0 a Pasquale Caputo, italo americano leader nel settore caseario. Cambia anche lo sponsor con l'arrivo del marchio Adecco. Durante l'anno, a Caputo si aggiunge come socio Kobe Bryant, stella della NBA, in rappresentanza del quale agisce il padre Joe, ex giocatore anche nel campionato italiano.\nIn campo internazionale la squadra milanese disputa la Coppa Saporta superando il girone eliminatorio e nei sedicesimi gli sloveni del \nNovo Mesto. Negli ottavi di finale l'Olimpia incontra i polacchi del Breslavia. Nella partita di andata in Polonia l'Olimpia subisce una dura sconfitta che non riesce a rimontare nel ritorno a Milano uscendo dalla competizione.\nNel campionato di serie A1 la squadra incontra molte difficolt\u00e0 non riuscendosi a qualificare per le \"final eight\" di coppa Italia e terminando al 13\u00ba posto la \"regular season\".\nNegli ottavi di finale dei play off viene affrontata la Scavolini Pesaro che viene eliminata per due partite a zero con una vittoria in trasferta; nei quarti l'avversario \u00e8 costituito dalla Muller Verona che vince tutte le prime tre partite eliminando i milanesi che restano cos\u00ec esclusi da tutte le competizioni europee della stagione successiva.\nRoster.\nAllenatore: Marco Crespi"}
{"id": "1873811", "revid": "1869172", "url": "https://it.wikipedia.org/wiki?curid=1873811", "title": "Museo delle cere (San Marino)", "text": "Il museo.\nNato nel 1966, il museo raffigura 40 scene della storia di San Marino e della Romagna e 100 personaggi in ambienti e costumi d'epoca. Tra i personaggi rappresentati Napoleone, Abraham Lincoln, Garibaldi, il Passator Cortese, san Marino e san Leo.\nUna parte del museo \u00e8 dedicata al melodramma e agli strumenti di tortura."}
{"id": "1873812", "revid": "125248182", "url": "https://it.wikipedia.org/wiki?curid=1873812", "title": "Movimento (musica)", "text": "Nella musica, la parola movimento pu\u00f2 assumere diversi significati.\nMovimento come parte di una composizione musicale.\nNella musica classica, il termine movimento indica ciascuna \"sezione\" di una forma musicale che preveda pi\u00f9 parti\u2014suite, sonata, sinfonia, ecc. Si pu\u00f2 dire che i diversi movimenti di un'opera musicale sono delimitati nel tempo da una sospensione dell'esecuzione.\nUn movimento pu\u00f2 essere indicato con il suo tempo.\nNella musica barocca e in quella del periodo classico, i movimenti hanno in genere un solo ed unico tempo: di conseguenza, i compositori hanno preso l'abitudine di designare ogni movimento, o in base all'indicazione del suo tempo \u2014 \"allegro\", \"adagio\", \"andante\", ecc.\u2014 o, per esempio nel caso della suite, con il nome della danza di destinazione, esso stesso costituendo un implicito riferimento al tempo che la caratterizza\u2014la sarabanda, ad esempio, \u00e8 una danza \"lenta\", la giga una danza \"veloce\".\nAltri metodi per designare un movimento.\nSe i compositori, per designare i diversi movimenti di un'opera musicale, hanno spesso fatto ricorso a una terminologia basata sul tempo o sulla danza, sono tuttavia possibili altri modi per assolvere la stessa funzione:\nMovimento come progressione del disegno musicale...!!!\nNella musica tonale e c\npolifonica nel senso ampio del termine, vale a dire la quasi totalit\u00e0 della musica occidentale, dal Medioevo fino ai nostri giorni, con movimento s'intende anche la progressione del tessuto musicale secondo l'asse dell'altezza, sia sul piano melodico che su quello armonico.\nMovimento come singolo accento principale di una misura.\nOgni misura in musica \u00e8 composta da un certo numero di accenti principali, dei quali il primo \u00e8 sempre il pi\u00f9 forte, e gli altri si suddividono tra deboli e mezzoforti a seconda dell'indicazione metrica (struttura ritmica). Cos\u00ec, un brano ad es. in 3/4 (tre quarti) \u00e8 formato da misure, ognuna delle quali divisibile in 3 \"movimenti\" di un quarto ciascuno (di solito il primo in battere, gli altri due in levare).\nCollegamenti.\nm"}
{"id": "1873813", "revid": "113757", "url": "https://it.wikipedia.org/wiki?curid=1873813", "title": "Passator Cortese", "text": ""}
{"id": "1873817", "revid": "729019", "url": "https://it.wikipedia.org/wiki?curid=1873817", "title": "Isaac Crary", "text": "Crary fu la prima persona a rappresentare lo Stato del Michigan nella Camera dei Rappresentanti degli Stati Uniti.\nBiografia.\nCrary fu un delegato durante la convenzione costituzionale dello Stato nel 1835 e durante il tentativo di ammissione del Michigan agli Stati Uniti dal 6 ottobre 1835, dove fu sostenitore di Andrew Jackson durante il 24\u00ba Congresso. Comunque, a causa della disputa dei confini tra Michigan e Ohio, causata dalla contesa della Striscia di Toledo, che port\u00f2 allo scoppio della guerra omonima, il Congresso rifiut\u00f2 di inserire il Michigan negli Stati Uniti, rimandando questo evento a quando fosse stata presa una decisione bilaterale sui confini. Il Michigan entr\u00f2 nell'Unione il 26 gennaio 1837, pochi mesi dopo la fine della guerra e Crary fu eletto, nelle file Democratiche, il 3 marzo 1841.\nCrary insegn\u00f2 nell'Universit\u00e0 del Michigan dal 1837 al 1844 e fond\u00f2 il sistema delle scuole pubbliche nello Stato, dopodich\u00e9 entr\u00f2 a far parte del Ministero dell'Educazione di Stato tra il 1850 e il 1852. Fu l'editore del giornale \"Marshall Expounder\" per molti anni e fece parte della Casa dei Rappresentativi del Michigan tra il 1842 e il 1846, lavorandovi come oratore nel 1846. Mor\u00ec a Marshall, in Michigan, ed \u00e8 oggi sepolto nell'Oakridge Cemetery."}
{"id": "1873818", "revid": "37401", "url": "https://it.wikipedia.org/wiki?curid=1873818", "title": "Giga (musica)", "text": ""}
{"id": "1873822", "revid": "115964081", "url": "https://it.wikipedia.org/wiki?curid=1873822", "title": "Leone del Pireo", "text": "Il Leone del Pireo \u00e8 una delle quattro statue di leoni presenti all'esterno dell'Arsenale di Venezia.\nStoria e caratteristiche.\nLa statua originariamente si trovava al Pireo, l'antico porto di Atene. Fu portata a Venezia come bottino, dal comandante navale Francesco Morosini nel 1687, durante le guerre della Lega Santa contro l'Impero Ottomano, quando i veneziani assediarono Atene. Copie della statua si trovano al Museo Archeologico del Pireo e al Museo Storico di Stoccolma.\nIl leone era un monumento molto noto del Pireo, dove si trovava dal I o II secolo. La sua notoriet\u00e0 era tale che gli italiani chiamavano il porto \"Porto Leone\".\nL'animale \u00e8 seduto, ha la gola cava e aveva sul retro il segno (ora scomparso) di un tubo. Ci\u00f2 fa pensare a un suo precedente utilizzo come fontana.\nLa statua, di marmo bianco, alta circa 3 metri, \u00e8 particolarmente conosciuta per essere stata oggetto di una singolare manomissione avvenuta intorno alla seconda met\u00e0 dell'XI secolo, a opera di alcuni scandinavi che incisero due lunghe iscrizioni runiche sulle spalle e sui fianchi del leone. Le rune sono incise seguendo la forma di un elaborato \"lindworm\" (dragone), motivo ricorrente in altre pietre runiche che si trovano in Scandinavia.\nGli incisori erano quasi certamente Variaghi, mercenari scandinavi al servizio dell'Impero Bizantino che erano stati inviati in Grecia a reprimere una rivolta della popolazione locale. Qualche anno fa una copia di questo leone \u00e8 stata ricollocata nella posizione che occupava nel porto del Pireo.\nIscrizioni e traduzioni.\nLe iscrizioni non vennero identificate come rune sino alla fine del XVIII secolo quando furono notate dal diplomatico svedese Johan David \u00c5kerblad. Furono trascritte e tradotte per la prima volta nella met\u00e0 del XIX secolo da Carl Christian Rafn, segretario della \"Kongelige Nordiske Oldskrift-Selskab\" (Societ\u00e0 Reale degli Antiquari Nordici). Le iscrizioni sono state erose dalle intemperie e dall'inquinamento atmosferico, che hanno reso difficilmente leggibili alcuni dei suoi caratteri. Le lacune nel testo sono state pertanto colmate dagli interpreti mediante ipotesi e inferenze sul loro significato, basandosi su ci\u00f2 che \u00e8 rimasto leggibile.\nSeguono le due iscrizioni e la traduzione di Rafn (le lettere leggibili sono in grassetto, le altre sono state ricostruite):\nLato destro del leone:\nLato sinistro del leone:\nAlcuni hanno tentato di collegare il nome Harald, citato nelle iscrizioni, con il sovrano Harald III di Norvegia, ma il periodo in cui esso fu inciso non coincide con quello in cui fu al servizio dell'Imperatore di Bisanzio."}
{"id": "1873825", "revid": "110157", "url": "https://it.wikipedia.org/wiki?curid=1873825", "title": "Museo delle armi moderne", "text": "Il Museo delle armi moderne ha sede a Citt\u00e0 di San Marino, Repubblica di San Marino, in palazzo Manzoni Borghesi (vicino alla basilica di San Marino) e ospita una collezione privata oplologica. \nRaccoglie circa duemila armi da fuoco, incentrandosi in particolare su oggetti in uso nel periodo che va dalla prima alla seconda guerra mondiale. Le armi custodite sono di varia provenienza. "}
{"id": "1873830", "revid": "12290", "url": "https://it.wikipedia.org/wiki?curid=1873830", "title": "Hawaii Five-O", "text": ""}
{"id": "1873836", "revid": "12290", "url": "https://it.wikipedia.org/wiki?curid=1873836", "title": "Father Dowling Mysteries", "text": ""}
{"id": "1873837", "revid": "1442080", "url": "https://it.wikipedia.org/wiki?curid=1873837", "title": "Pallacanestro Olimpia Milano 1998-1999", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Sony\", nelle competizioni ufficiali della stagione 1998-99.\nVerdetti stagionali.\nCompetizioni nazionali\nregular season: 5\u00aa classificata su 14 squadre (13 partite vinte su 26),\nplay off: Quarti di finale\nCompetizioni europee\nStagione.\nL'estate 1998 vede un parziale disimpegno da parte della propriet\u00e0 Stefanel che toglie la sponsorizzazione e riduce il budget per la societ\u00e0 cestistica milanese. Affidata la squadra al tecnico Marco Crespi e trovato la sponsorizzazione di \"Sony\" la societ\u00e0 procede con un imponente rinnovamento e ringiovanimento del roster comprensivo dell'addio al capitano Ferdinando Gentile. \nIn settembre si giocano i primi turni di coppa Italia. Dopo aver eliminato Jesi, l'Olimpia incontra negli ottavi Roma, vincendo la prima partita in casa ma nel ritorno a Roma viene rimontata e nei tempi supplementari battuta ed eliminata.\nIl prosieguo della stagione vede la Stefanel disputare la \"regular season\" del campionato di serie A1 e la coppa Saporta.\nNella competizione europea i Milanesi superano al primo posto il girone della prima fase, nei sedicesimi sono opposti agli slovacchi dello \nSlovakofarma di Pezinok da cui vengono sconfitti nell'andata in trasferta e che non riescono a rimontare nel ritorno del 19 gennaio venendo cos\u00ec eliminati.\nAl termine della \"regular season\" del campionato l'Olimpia si classifica al 5\u00ba posto accedendo ai play off. Negli ottavi affronta Verona eliminandola per due partite a una mentre nei quarti si trova ad affrontare Treviso che vince tre partite consecutive eliminando la squadra milanese.\nAl termine della stagione la propriet\u00e0 Stefanel decide di non continuare nell'esperienza e inizia delle trattative per la vendita della societ\u00e0.\nRoster.\nAllenatore: Marco Crespi\nMercato.\nL'Olimpia non rinnova il contratto ai due americani Thurl e Warren e rinuncia a Cantarello e Ferdinando Gentile puntando su una squadra pi\u00f9 giovane.\nDa Pesaro arriva Booker Melvin mentre dalla Germania arriva Denis Wuecherer. Per gli italiani, oltre al ritorno di Marco Baldi, vengono messi a contratto Silvio Gigena dalla Virtus Bologna, Roberto Cazzaniga da Varese e Massimiliano Monti da Rimini."}
{"id": "1873839", "revid": "71155", "url": "https://it.wikipedia.org/wiki?curid=1873839", "title": "Solomeo", "text": "Solomeo \u00e8 una frazione del comune di Corciano, in provincia di Perugia.\nPopolato da 436 abitanti (dati Istat, censimento 2001), il paese si trova circa 9\u00a0km a sud di Corciano, e si sviluppa principalmente sulla cima di una collina (273 ). Nella zona pianeggiante \u00e8 lambito dalle acque del torrente Caina.\nStoria.\nDel III secolo a.C. sono alcuni reperti etruschi rinvenuti in zona; forse dal nome della divinit\u00e0 etrusca \"lumn\" deriva il termine sincretico \"San Lumeo\" con il quale si inizi\u00f2 a designare il luogo. Il \"castrum Solomei\", fortificazione a difesa della campagna, venne poi edificato nel 1391 da Meo di Giovanni di Nicola Galassi e Pietro Tanoli, su richiesta dei magistrati di Perugia. Nel 1402 fu preso e saccheggiato dalle truppe pontificie, e l'anno seguente ripreso da Perugia.\nEconomia e manifestazioni.\nNel paese si trova una delle aziende tessili principali nel settore del cachemire (la Brunello Cucinelli SpA). \u00c8 sviluppato anche l'indotto legato alla gastronomia e al turismo.\nNel borgo \u00e8 attiva la Societ\u00e0 Filarmonica Solomeo (fondata nel 1925) cui fanno capo diverse attivit\u00e0 culturali, prima tra tutte quella della locale Banda Musicale.\nNell'ultima decade di luglio si svolge \"Solomeo de le Nobili Arti, de li Giochi, de lo Piatto Rustico\", manifestazione che permette al visitatore di assaporare i piatti della tradizione umbra tra spettacoli ed eventi culturali.\nSolomeo \u00e8 ora nota anche per le attivit\u00e0 in campo musicale, che hanno portato alla creazione del \"Festival Villa Solomei\", organizzato tutti gli anni a luglio."}
{"id": "1873840", "revid": "12290", "url": "https://it.wikipedia.org/wiki?curid=1873840", "title": "Without a Trace", "text": ""}
{"id": "1873841", "revid": "12290", "url": "https://it.wikipedia.org/wiki?curid=1873841", "title": "Alarm f\u00fcr Cobra 11", "text": ""}
{"id": "1873843", "revid": "31886", "url": "https://it.wikipedia.org/wiki?curid=1873843", "title": "Molteplici realizzazioni", "text": "L'argomento delle molteplici realizzazioni, introdotto per la prima volta da Hilary Putnam, si basa sull'idea che un certo tipo di stato mentale, essendo uno stato funzionale, non pu\u00f2 essere identico ad un certo stato cerebrale perch\u00e9 i singoli stati mentali che appartengono a quel tipo di stato cerebrale possono essere implementati da stati cerebrali di genere diverso: ovviamente A non pu\u00f2 essere sia identico a B che a C se B \u00e8 diverso da C.\nPer Putnam, quindi, uno stato mentale coincide con l'essere una \"propriet\u00e0\" funzionale che pu\u00f2 appartenere a differenti stati fisici da cui pu\u00f2 essere implementata, ma non \u00e8 un insieme di stati cerebrali che invece implementano certe propriet\u00e0 funzionali. In questo Putnam differisce drasticamente da Lewis ed Armstrong e quindi dalla teoria dell'identit\u00e0."}
{"id": "1873844", "revid": "110157", "url": "https://it.wikipedia.org/wiki?curid=1873844", "title": "Reptilarium-aquarium di San Marino", "text": "Il Reptilarium - Aquarium \u00e8 stato un museo privato della Repubblica di San Marino.\nIl museo raccoglieva diverse specie di pesci e di rettili e funge da centro di studi sugli animali presenti. \nHa chiuso nel 2013 e gli animali sono stati portati al \"Safari\" del parco divertimenti Mirabilandia a Ravenna dopo che il proprietario era stato anche morso da un crotalo."}
{"id": "1873845", "revid": "12290", "url": "https://it.wikipedia.org/wiki?curid=1873845", "title": "SOKO Leipzig", "text": ""}
{"id": "1873848", "revid": "12290", "url": "https://it.wikipedia.org/wiki?curid=1873848", "title": "Femmes de loi", "text": ""}
{"id": "1873855", "revid": "226458", "url": "https://it.wikipedia.org/wiki?curid=1873855", "title": "Episodi di Saving Grace (seconda stagione)", "text": "La seconda stagione della serie televisiva Saving Grace \u00e8 stata trasmessa in prima visione assoluta negli Stati Uniti d'America dal canale via cavo TNT dal 14 luglio 2008 al 13 aprile 2009.\nIn Italia, la stagione \u00e8 stata trasmessa in prima visione dal canale pay Mya, della piattaforma Mediaset Premium, dal 14 marzo al 13 giugno 2009, mentre in chiaro \u00e8 stata trasmessa da Italia 1 dal 17 gennaio 2011 all'11 giugno 2012."}
{"id": "1873856", "revid": "466539", "url": "https://it.wikipedia.org/wiki?curid=1873856", "title": "Michael Lewis (scrittore)", "text": "Biografia.\nFiglio di un avvocato, scrive e lavora per il New York Times. Vive a Parigi insieme alla moglie Tabitha Soren. Cresciuto a New Orleans ha una laurea e un master in economia, conseguita alla London School of Economics. Dopo l'universit\u00e0 lavora alla Salomon Brothers di New York, una delle banche pi\u00f9 famose del mondo. Scopre che il mondo della borsa e degli affari, a quel tempo glorificato, altro non \u00e8 che un mondo pieno di lupi pronti a sbranare ingenue pecore (i piccoli investitori), su questo argomento esce il suo primo libro \"Liar's Poker\" (1989), di successo internazionale.\nDiventa in seguito giornalista a tempo pieno per il settimanale inglese \"The Spectator\", per poi passare alla prestigiosa rivista The New Republic. Dall'estate del 1998 al gennaio del 2000 insegna giornalismo a Berkeley. In quegli anni scrive \"The New New Thing\", in cui parte dalla storia di Jim Clark (uno dei fondatori di Netscape assieme a Marc Andreessen) e racconta l'etica degli imprenditori della Silicon Valley. Il titolo prende in giro l'ossessione dell'industria tecnologica di capire in anticipo quale sia il prodotto e il settore su cui investire. L'anno successivo, nel 2001, esce \"Next, il futuro \u00e8 gi\u00e0 avvenuto\" e nel 2003 lo segue \"Moneyball: The Art of Winning an Unfair Game\", da cui nel 2011 viene tratto \"L'Arte di Vincere\", candidato a sei Oscar, con Brad Pitt e Jonah Hill.\nNel 2006 racconta la storia di Michael Oher nel libro \"The Blind Side: Evolution of a Game\", che viene adattato nel 2009 nel film intitolato \"The Blind Side\", con Sandra Bullock. Nel 2010 pubblica il libro \"The Big Short - Il Grande Scoperto\" che racconta la reale storia di alcuni gruppi di investitori visionari che, avendo intuito, prima del resto del mondo, come determinati eventi nel mercato avrebbe condotto alla crisi dei subprime nel 2006, e alla conseguente Grande recessione del 2007, approfittarono della situazione uscendone da vincenti. Nel 2015 esce la versione cinematografica: \"La grande scommessa\"; diretto da Adam McKay e con interpreti del calibro di Christian Bale, Steve Carell e Brad Pitt, il film riceve quattro nomination ai Golden Globe e cinque nomination agli Academy Awards portando a casa l'Oscar alla migliore sceneggiatura non originale."}
{"id": "1873858", "revid": "1728", "url": "https://it.wikipedia.org/wiki?curid=1873858", "title": "Numismatici", "text": ""}
{"id": "1873859", "revid": "339392", "url": "https://it.wikipedia.org/wiki?curid=1873859", "title": "Ferrovia Malnate-Grandate", "text": ""}
{"id": "1873863", "revid": "112771823", "url": "https://it.wikipedia.org/wiki?curid=1873863", "title": "Bressa", "text": "Bressa (\"Bresse\" in friulano) \u00e8 una frazione italiana di abitanti del comune di Campoformido nella provincia di Udine.\nSi trova ad un'altitudine di 79\u00a0m s.l.m. a circa 1\u00a0km dal capoluogo e a 7,4\u00a0km da Udine.\n\u00c8 collegata ai paesi vicini con 4 strade: Pasian di Prato verso est, Campoformido verso sud, Basiliano verso ovest e Colloredo di Prato verso nord.\nCampanile.\nAccanto alla Chiesa dell'Immacolata Concezione, sorge il campanile di 78 metri che risulta essere il pi\u00f9 alto della Regione, dopo quello di Mortegliano.\nNel 2006 il campanile ha subito un lungo processo di restauro usando moderne tecniche ingegneristiche ed architettoniche. Per sollevare i carichi dei vari materiali utilizzati per il restauro fino alla cima del campanile, si \u00e8 utilizzata una gru giunta dalla Spagna con un trasporto eccezionale.\nManifestazioni ed eventi.\nA Bressa si svolge ogni due anni, nel primo fine settimana di novembre, la festa \"Alla riscoperta della Civilt\u00e0 contadina\", durante la quale i tipici cortili del centro storico vengono aperti e si organizzano mostre, esposizioni sulla vita contadina, sugli usi e costumi della societ\u00e0 friulana.\nQuesta manifestazione \u00e8 organizzata dalla Pro Loco.\nOgni anno, durante la settimana di Ferragosto, si tiene la \"Sagre sot i pins\", una manifestazione con serate danzanti e concerti dove si possono mangiare piatti tipici friulani e altre specialit\u00e0 gastronomiche."}
{"id": "1873865", "revid": "339392", "url": "https://it.wikipedia.org/wiki?curid=1873865", "title": "Ferrovia Grandate-Malnate", "text": ""}
{"id": "1873867", "revid": "22475", "url": "https://it.wikipedia.org/wiki?curid=1873867", "title": "La volata di Cal\u00f2", "text": "La volata di Cal\u00f2 \u00e8 un romanzo sulla vita di Calogero Montante scritto da Gaetano Savatteri, con un racconto di Andrea Camilleri, pubblicato dall'editore Sellerio il 5 maggio 2008.\nLa volata di Cal\u00f2.\nQuesto nuovo romanzo di Gaetano Savatteri, scrittore e giornalista di origini agrigentine, narra la storia della vita, che sa di leggenda di Cal\u00f2, Calogero Montante, che s'incontrer\u00e0 con quella di Camilleri nel 1943, nella Sicilia che conosce da vicino le devastazioni della guerra dopo lo sbarco degli anglo-americani.\nL'incontro tra i due personaggi in realt\u00e0 non avverr\u00e0 mai ma un oggetto collegher\u00e0 le loro vite: una bicicletta \"Montante\". In quell'estate del '43 Cal\u00f2 combatte sul fronte jugoslavo mentre Camilleri, che da quindici giorni non ha pi\u00f9 notizie del padre si avventura insieme a suo cugino Alfredo in una lunga marcia di cinquantacinque chilometri da Serradifalco a Porto Empedocle pedalando su una bicicletta \"Montante\" prestatagli dalla zia Concettina.\nLa storia di Cal\u00f2 comincia proprio a Serradifalco dove nasce nel 1908 in una Sicilia che \u00e8 rimasta ferma alla storia ottocentesca delle zolfare di Verga. Miniere di zolfo \u00abche avevano nomi terribili e suggestivi\u00bb, Rabbione, Giulfo, Stincone, Apaforte, Marici, Dragaito, \u00abun presepe infernale gravido di fumi, di aria irrespirabile, di sotterranea violenza, di carrettieri prepotenti, picconieri ubriachi, carusi (\"ragazzini\") piegati e piagati, soprastanti mafiosi\u00bb.\n\u00c8 quella agli inizi del secolo una Sicilia dove l'unica via di scampo \u00e8 la fuga \u00aball'America\u00bb dove alla dogana di Ellis Island si accalcano i migranti per essere registrati: tra questi i settantuno Montante di Serradifalco. Ma il piccolo Cal\u00f2 \u00e8 stato fortunato: \u00e8 nato in una famiglia benestante di proprietari terrieri che al contrario dei suoi parenti non sono stati costretti ad abbandonare la loro terra in cerca di fortuna. Cal\u00f2 cresce nell'officina di fabbro di suo zio dove giunge l'eco dei grandi protagonisti dei primi giri d'Italia: Binda, Guerra, Girardengo.\nCal\u00f2 racconter\u00e0 come da allora penser\u00e0 di costruire con le sue mani una bicicletta tutta sua: \u00abEra un sogno che mi portavo dietro fin da bambino. Erano tempi duri, la bicicletta era un mezzo di trasporto per pochi facoltosi. Una bici da corsa poi\u2026 Ma la mia passione era troppo forte, cos\u00ec mi costruii la mia prima bici Montante per correre la mia prima corsa\u00bb.\nNel 1926 Cal\u00f2 impianta a Serradifalco, in Via Dante, la sua fabbrica di biciclette da corsa sfidando la concorrenza della mitica Bianchi, sul mercato dal 1885, fornitrice della Real Casa e partecipante ufficiale al Giro d'Italia. Cominciando dai telai per biciclette Cal\u00f2 inizia ad essere conosciuto e partecipa per la prima volta al Giro d'Italia con una squadra di otto corridori, lui compreso, con le divise confezionate da una sarta di Caltanissetta.\nRacconta Cal\u00f2 \u00abLe strade non erano come adesso, il fondo era in terra battuta, sterrato, con il rischio sempre di bucare e cadere. A volte rimanevamo fuori per giorni, ci spingevamo fino ad Agrigento portando con noi solo il necessario: una mantellina per la pioggia, un ricambio di scarpe e la biancheria. Per mangiare ci portavamo del pane e la frutta che trovavamo nei campi, i fichi d\u00b4India... Dormivamo sotto le stelle, abbracciati alla nostra bicicletta\u00bb.\nInizia cos\u00ec la lunga volata di Cal\u00f2 come imprenditore, gira l'Italia per le forniture dei pezzi dei suoi bici, riesce ad ottenere i primi appalti per i Regi Carabinieri che apprezzano la bicicletta, fatta tutta in Sicilia, a gomme piene, ben rifinita e robusta.\nScoppia la guerra nel 1940 e tutto si ferma. Nel 1956 dopo una faticosa ricostruzione nel dopoguerra , la Cicli Montante \u00e8 ormai un'industria ben avviata che produce ammortizzatori per veicoli.\nNel 2000 Cal\u00f2, a novantadue anni, muore: esempio d'imprenditore moderno ed eroico per quella Sicilia di Serradifalco che come scrive Savatteri \u00absta dentro un triangolo della mappa criminale con paesi come Riesi, Villalba, Mussumeli in cui vivevano e dominavano famiglie di livello all'interno di Cosa nostra di quegli anni, come i Cal\u00f2 e i Vizzini. Ebbene, gi\u00e0 il fatto di non aver cercato la protezione mafiosa in quegli anni mi \u00e8 sembrato fosse abbastanza per far diventare la storia di Calogero Montante una storia di piccolo eroismo. La storia di chi arriva a tarda et\u00e0... cercando di essere dignitosamente onesto\u00bb.\nLa volata di Camilleri.\nIl giovane Camilleri di appena diciassette anni, riparato con la famiglia per sfuggire ai bombardamenti nella campagna di Serradifalco, da due settimane non ha pi\u00f9 notizie del padre, funzionario di dogana, rimasto a Porto Empedocle, martoriata dai bombardamenti tedeschi sul porto dove gli anglo-americani hanno costituito una testa di ponte. Nonostante i giustificati timori della famiglia per la sua incolumit\u00e0, Camilleri decide di fare una volata a Porto Empedocle per sincerarsi della sorte del padre e con la bicicletta Montante, datagli in prestito dalla zia Concettina, assieme ad un suo cugino, anche lui privo di notizie della sua famiglia, inizia la sua avventura ciclistica.\nLe strade attraversate dai due giovani sono tutte buche ridotte a un tappeto di macerie e schegge sulle quali la bicicletta di Alfredo non fa che forare le gomme. Camilleri decide di lasciare indietro il cugino e di avanzare per conto suo. La sua bicicletta Montante sembrava indistruttibile. \nIl panorama che si presenta al ragazzo \u00e8 terribile: boschi interamente bruciati ed anneriti, il corpo di un carrista italiano riverso sulla torretta del suo carro armato e vicino ad un pacchetto di lettere che Camilleri pietosamente raccoglie per restituirle alla famiglia del morto. Tutt'intorno cadaveri: un odore terribile reso pi\u00f9 acuto dal caldo insopportabile di quel mese di luglio.\nMentre Camilleri fa la sua tappa di cinquantacinque chilometri incomincia a spogliarsi non solo per il caldo torrido ma perch\u00e9 in questo modo gli sembra di liberarsi dalle scorie della guerra e della dittatura. Liberarsi dei vestiti fino a rimanere in mutande e sandali, \u00e8 una specie di purificazione, di rinascita. Arrivato finalmente a Porto Empedocle assiste a uno spettacolo incredibile. Dal porto non si vede il mare perch\u00e9 \u00e8 ricoperto letteralmente dall'enorme flotta anglo-americana. \u00abSi potrebbe arrivare a piedi in Tunisia\u00bb dice un passante esterrefatto come lui dallo spettacolo.\nIl padre \u00e8 vivo, gli alleati lo hanno nominato \"Master harbor\", comandante civile del porto, ed \u00e8 preso dal suo lavoro: manda quindi il figlio alla loro casa che nel frattempo, essendo l'unica rimasta dotata di una vasca, \u00e8 diventata meta di soldati americani che, in una fila che comincia dal portone, muniti di sapone e asiugamano, aspettano il loro turno per lavarsi. A Camilleri lasciano per\u00f2 il primo posto. La casa \u00e8 stata completamente spogliata dagli sciacalli e il giovane per riposarsi dovr\u00e0 servirsi di una branda militare procuratagli dal padre:"}
{"id": "1873869", "revid": "1305772", "url": "https://it.wikipedia.org/wiki?curid=1873869", "title": "Goosebumps", "text": ""}
{"id": "1873870", "revid": "1543377", "url": "https://it.wikipedia.org/wiki?curid=1873870", "title": "Teorema di Stokes", "text": "In matematica, in particolare in geometria differenziale, il teorema di Stokes \u00e8 un enunciato riguardante l'integrazione delle forme differenziali che generalizza diversi teoremi di calcolo vettoriale, quali il teorema della divergenza o il teorema del rotore. Prende il nome da Sir George Gabriel Stokes (1819-1903), nonostante la prima formulazione del teorema sia stata attribuita a William Thomson (Lord Kelvin), che la invi\u00f2 in una lettera a Stokes nel luglio del 1850.\nIntroduzione.\nIl teorema fondamentale del calcolo integrale stabilisce che se formula_1 \u00e8 una funzione reale che ammette primitiva su un intervallo formula_2, l'integrale di formula_1 su tale intervallo pu\u00f2 essere calcolato tramite una sua primitiva:\nPoich\u00e9 formula_5, si pu\u00f2 interpretare formula_6 nel contesto pi\u00f9 generale delle forme differenziali come il differenziale esterno della 0-forma formula_7.\nIl teorema di Stokes generalizza il teorema fondamentale del calcolo considerando una \"n\"-forma formula_8 e il suo differenziale esterno formula_9. L'intervallo formula_2 \u00e8 una variet\u00e0 differenziabile di dimensione uno, avente come frontiera l'insieme formula_11: l'integrazione di formula_1 su questo intervallo pu\u00f2 quindi essere estesa all'integrazione su una variet\u00e0 formula_13 di ordine maggiore, e per far questo \u00e8 necessario che formula_13 sia orientabile e la forma differenziale sia a supporto compatto. Il bordo di formula_13, indicato con formula_16, \u00e8 ancora una variet\u00e0 ed eredita l'orientazione di formula_13.\nIl teorema.\nSia formula_18 una variet\u00e0 differenziabile orientata di dimensione \"n\" e sia formula_19 una n-forma differenziale a supporto compatto su formula_18.\nSi supponga inizialmente che formula_19 sia a supporto compatto nel dominio di una carta orientata formula_22. L'integrale di formula_19 su formula_18 \u00e8 definito come:\novvero attraverso il pull-back di formula_19 in formula_27. Pi\u00f9 in generale, l'integrale di formula_19 su formula_18 \u00e8 definito considerando una partizione dell'unit\u00e0 formula_30 associata al ricoprimento localmente finito formula_31 di carte (orientate in modo coerente):\ndove ogni termine nella somma \u00e8 valutato attraverso il pull-back in formula_27 precedentemente definito. Tale definizione non dipende dalla scelta della partizione dell'unit\u00e0 e delle carte.\nEnunciato.\nIl teorema di Stokes afferma che se formula_8 \u00e8 una (n-1)-forma a supporto compatto su formula_18 e formula_36 \u00e8 la frontiera di formula_18, allora:\ndove formula_39 \u00e8 la derivata esterna di formula_8, definita per mezzo della sola struttura di variet\u00e0. Ovvero, l'integrale di ogni forma differenziale a supporto compatto formula_8 sulla frontiera di una variet\u00e0 orientata formula_18 \u00e8 pari all'integrale della sua derivata esterna valutato su tutta formula_18.\nCasi particolari.\nTeorema del gradiente.\nIl teorema del gradiente afferma che:\nper ogni 0-forma formula_45 definita su una qualche curva differenziabile formula_46. Si tratta della versione del teorema di Stokes con 1-forme differenziali definite su una variet\u00e0 di dimensione 1. L'enunciato opposto afferma che data una forma differenziale formula_8 definita su un dominio contraibile, se l'integrale di formula_8 su ogni variet\u00e0 chiusa sia nullo allora esiste una forma formula_49 tale che formula_50. Su un dominio contraibile ogni forma chiusa \u00e8 esatta, e tale risultato \u00e8 riassunto dal lemma di Poincar\u00e9.\nTeorema del rotore.\nIl teorema del rotore afferma che il flusso del rotore di determinati campi vettoriali attraverso superfici regolari dotate di bordo \u00e8 uguale alla circuitazione del campo lungo la frontiera della superficie:\ndove formula_52 un campo vettoriale di classe formula_53, con formula_54 un dominio regolare contenuto in formula_55, e formula_56 \u00e8 una superficie regolare a tratti dotata di frontiera formula_57.\nIl campo vettoriale formula_58 pu\u00f2 essere considerato come una 1-forma, ed in tal caso il rotore \u00e8 la derivata esterna.\nTeorema della divergenza.\nSi consideri un insieme formula_59 compatto delimitato da una superficie liscia formula_60. Se formula_61 \u00e8 un campo vettoriale differenziabile con continuit\u00e0 (di classe formula_53) definito in un intorno di formula_63, si ha:\ndove formula_65 \u00e8 l'elemento di superficie (formula_66 \u00e8 il versore uscente normale). In altri termini, il flusso di formula_61 attraverso la superficie chiusa formula_60 coincide con l'integrale della divergenza di formula_61 svolto nel volume formula_63 di cui la superficie \u00e8 frontiera. Si pu\u00f2 utilizzare il teorema di Stokes per uguagliare l'integrale su un volume n-dimensionale della divergenza di un campo vettoriale formula_61 definito sulla regione formula_72 all'integrale di formula_61 sulla superficie (di dimensione n-1) che costituisce il bordo di formula_74:\nIn una notazione pi\u00f9 concisa si pu\u00f2 scrivere:\nsicch\u00e9 rimpiazzando formula_61 con un campo tensoriale formula_78 di ordine \"n\" si ottiene la generalizzazione:\ndove si verifica la contrazione degli indici in entrambi i membri della relazione, per almeno un indice. Si pu\u00f2 estendere la precedente relazione, che vale in tre dimensioni, a variet\u00e0 di dimensione arbitraria."}
{"id": "1873876", "revid": "1573940", "url": "https://it.wikipedia.org/wiki?curid=1873876", "title": "Tarsius sangirensis", "text": "Il tarsio di Sangihe (Tarsius sangirensis ) \u00e8 un primate aplorrino della famiglia dei Tarsidi.\nDescrizione.\n\u00c8 il pi\u00f9 grande rappresentante vivente del suo genere: misura infatti fino a 40 cm di lunghezza, dei quali i due terzi circa spettano alla lunga coda, glabra ad eccezione di un ciuffo di peli scuri in punta.\nIl resto del mantello \u00e8 invece di colore grigio-bruno.\nDistribuzione e habitat.\n\u00c8 endemico dell'isola Sangihe maggiore, a nord di Sulawesi, dove colonizza le aree di foresta pluviale primaria e secondaria.\nTassonomia.\nVeniva un tempo considerato una sottospecie di \"Tarsius tarsier\" (\"T. spectrum sangirensis\"), ma col riordino del genere \u00e8 stata elevata al rango di nuova specie.\nConservazione.\nLa IUCN Red List classifica \"Tarsius sangirensis\" come specie in pericolo di estinzione (\"Endangered\")."}
{"id": "1873877", "revid": "767487", "url": "https://it.wikipedia.org/wiki?curid=1873877", "title": "Exit (Alice)", "text": "Exit \u00e8 un album della cantautrice italiana Alice, pubblicato nel 1998.\nIl singolo \"Open your eyes\", cantato in coppia con Skye Edwards dei Morcheeba, ottenne un buon successo (il videoclip del brano fu girato dalle due artiste a Londra): il brano porta la firma di Peter Hammill, che con Alice aveva collaborato nell'album \"Il sole nella pioggia\", duettando in \"Now and forever\" (sempre da lui scritta). \"Open your eyes\" fu cantata anche con Franco Battiato sul palco di Night Express. Il cd singolo \"Open your eyes\" conteneva (oltre a \"Il vento soltanto\"), anche il brano \"Da lontano (Lyrics/Music: \"Francesco Messina/Alice Visconti, Francesco Messina\")\", mai inserito in un album.\nDopo \"Troppe emozioni\", contenuta nell'album \"Metallo non metallo\" dei Bluvertigo, Alice torna a collaborare con Morgan, il quale firma con Luca Urbani \"L'immagine\": il brano \u00e8 stato anche presentato da Alice e Morgan sul palco di Roxy Bar.\n\"Il cielo sopra il cielo\" era apparsa l'anno precedente nel CD \"Devogue\" (al quale hanno partecipato anche Juri Camisasca e la stessa Alice), cantata da Francesco Messina, che ne \u00e8 anche l'autore.\n\"1943\" (di Mino Di Martino) \u00e8 una toccante dedica alla poetessa tedesca Else Lasker-Sch\u00fcler, incentrata sulla tematica della guerra: il 12 novembre 2003, in seguito alla strage di Nassirya, Alice l'ha eseguita come fuori-programma durante un concerto in diretta radiofonica.\nIl testo de \"Lo specchio\" fu utilizzato nel 1999 per la versione remix di \"I am a taxi\", uscita su CD singolo.\n\"L'\u00e9tranger\" \u00e8 una cover di L\u00e9o Ferr\u00e9, su testo di Charles Baudelaire."}
{"id": "1873878", "revid": "436907", "url": "https://it.wikipedia.org/wiki?curid=1873878", "title": "Custom.build num. 81", "text": "Custom.build num. 81 \u00e8 il cd singolo uscito in Febbraio 2004 che precede l'album custom.build num. 80 del progetto Iconoclash, creato da Boosta che uscir\u00e0 pi\u00f9 avanti in aprile.\nL'interno contiene il brano \"rock.n.roll robot\" che verr\u00e0 inserito nel built 80 pi\u00f9 altre versioni della medesima con la versione video.\nIl singolo \u00e8 accompagnato da videoclip."}
{"id": "1873889", "revid": "12290", "url": "https://it.wikipedia.org/wiki?curid=1873889", "title": "B.P.R.D.", "text": ""}
{"id": "1873898", "revid": "122096098", "url": "https://it.wikipedia.org/wiki?curid=1873898", "title": "Campionati olandesi di ciclismo su strada", "text": "I Campionati olandesi di ciclismo su strada sono la manifestazione annuale di ciclismo su strada che assegna il titolo di Campione dei Paesi Bassi. I vincitori hanno il diritto di indossare per un anno la maglia di campione olandese, come accade per il campione mondiale.\nSolitamente viene organizzato il fine settimana prima della partenza del Tour de France.\nAlbo d'oro.\nTitoli maschili.\n\"Aggiornato all'edizione 2021.\"\nTitoli femminili.\n\"Aggiornato all'edizione 2020.\""}
{"id": "1873903", "revid": "3732", "url": "https://it.wikipedia.org/wiki?curid=1873903", "title": "Atletica leggera ai Giochi della XXVII Olimpiade - Salto in alto maschile", "text": "Il salto in alto ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 22-24 settembre 2000 allo Stadio Olimpico di Sydney.\nLa gara.\nIl grande favorito \u00e8 il campione mondiale Vja\u010deslav Voronin. C'\u00e8 anche il grande Javier Sotomayor, che per\u00f2 non ha fatto grandi cose durante la stagione. A 2,29 Voronin ha gravi incertezze e supera la misura solo al terzo tentativo. 2,32 sono per il russo una misura fatale. Eliminato il favorito, la gara vede al comando proprio Sotomayor, che finora ha saltato solo due volte, passando la misura alla prima prova. Ma a 2,35 anche il cubano sbaglia tre volte ed esce di gara. Spunta Sergej Kljugin, unico a superare la quota, conquistando cos\u00ec l'oro.\nRisultati.\nTurno eliminatorio.\nI 12 atleti finalisti sono selezionati a 2,27.\nIl campione in carica Charles Austin si ferma a 2,20 e non si qualifica.\nFinale.\nStadio Olimpico, domenica 24 settembre, ore 18:10.\nAbderahmane Hammad \u00e8 il primo atleta africano maschio a vincere una medaglia in un concorso alle Olimpiadi.\nGli Stati Uniti sono fuori dai primi quattro posti nella specialit\u00e0 per la prima volta nella storia dei Giochi."}
{"id": "1873908", "revid": "112064993", "url": "https://it.wikipedia.org/wiki?curid=1873908", "title": "Campionato svedese di scacchi", "text": "Il Campionato svedese di scacchi (SM i schack) \u00e8 organizzato annualmente dalla \"Sveriges Schackf\u00f6rbund\", la federazione svedese di scacchi, per determinare il campione nazionale.\nTra il 1919 e il 1930 il titolo di campione ufficiale era assegnato attraverso match diretti tra il campione in carica e uno sfidante, sebbene negli stessi anni, fino al 1938, venisse organizzato anche un altro torneo non ufficiale. Dal 1939 il torneo divenne il campionato ufficiale; con l'esclusione del 1940, si \u00e8 tenuto regolarmente ogni anno."}
{"id": "1873911", "revid": "3732", "url": "https://it.wikipedia.org/wiki?curid=1873911", "title": "Atletica leggera ai Giochi della XXVII Olimpiade - Salto con l'asta maschile", "text": "Il salto con l'asta ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 27 e 29 settembre 2000 allo Stadio Olimpico di Sydney.\nLa gara.\nIn Qualificazione Serhij Bubka affronta i 5,70 (che non ha ancora fatto nel 2000) e li sbaglia; anche il campione in carica Jean Galfione non si qualifica: si ferma a 5,55.\nCon le assenze di Bubka e di Galfione la finale non ha pi\u00f9 un netto favorito. Si ritiene che i protagonisti saranno i russi (compresi Markov e Chistjakov dell'Australia) e gli americani.\nA 5,70 Nick Hysong commette il primo errore. A 5,80 invece \u00e8 Tarasov a sbagliare una volta. In otto si qualificano per i 5,90.\nSolo Nick Hysong ce la fa alla prima prova; il connazionale Johnson alla seconda; Tarasov e il campione tedesco Michael Stolle alla terza. Chistjakov \u00e8 fuori; Markov si riserva il terzo tentativo a 5,96.\nA questa quota sbagliano tutti. Per la classifica finale fa fede l'ordine in cui gli atleti hanno scavalcato i 5,90: Hysong dunque \u00e8 d'oro.\nNick Hysong aveva un personale di 5,85. Dunque si \u00e8 migliorato di 5\u00a0cm nella finale olimpica, in pi\u00f9 \u00e8 riuscito a farlo al primo tentativo.\nRisultati.\nQualificazioni.\nLa misura di qualificazione \u00e8 fissata a 5,75 m.\nI 12 finalisti sono selezionati a 5,65, dato che solo sei atleti hanno superato la misura di 5,70 m.\nFinale.\nGli Stati Uniti tornano a vincere il salto con l'asta dopo 32 anni.\nPer la prima volta ci sono solo due atleti europei tra i primi sette classificati.\nOtto atleti sopra i 5,80 sono il record per il salto con l'asta, in ogni manifestazione."}
{"id": "1873914", "revid": "3732", "url": "https://it.wikipedia.org/wiki?curid=1873914", "title": "Atletica leggera ai Giochi della XXVII Olimpiade - Salto in lungo maschile", "text": "Il salto in lungo ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 25-28 settembre 2000 allo Stadio Olimpico di Sydney.\nLa gara.\nSi qualificano direttamente solo i cubani Ivan Pedroso (8,32) e Luis Felipe Meliz (8,21). Ad essi vengono aggiunti i 10 migliori salti. Il vincitore dei Trials USA Melvin Lister rimane fuori con 7,82. Ivan Pedroso, campione del mondo all'aperto e al coperto in carica, \u00e8 il favorito.\nLa gara \u00e8 un duello all'ultimo salto tra Pedroso e Jai Taurima. L'australiano \u00e8 in giornata e lo fa vedere gi\u00e0 al secondo salto quando balza in testa con 8,18. Pedroso gli risponde da par suo con 8,34.\nAl terzo turno Taurima eguaglia l'8,34 di Pedroso, balzando in testa per il secondo miglior salto. Al quarto turno Taurima si migliora ancora a 8,40: record personale e record di Oceania. Pedroso non ci sta e atterra a 8,41, giusto un centimetro in pi\u00f9.\nLe emozioni non sono ancora finite allorch\u00e9 Taurima si supera con un salto a 8,49. Pedroso non riesce a rispondere subito poich\u00e9 fa un nullo.\nRaccoglie tutte le energie e piazza la botta vincente all'ultimo salto con 8,55.\nRisultati.\nTurno eliminatorio.\nSi qualificano per la finale i concorrenti che ottengono una misura di almeno 8,15\u00a0m; in mancanza di 12 qualificati, accedono alla finale i concorrenti con le 12 migliori misure.\nFinale.\nStadio Olimpico, gioved\u00ec 28 settembre, ore 18:45.\nIl migliore degli americani si classifica ottavo: \u00e8 il peggiore piazzamento per gli USA alle Olimpiadi dal 1896."}
{"id": "1873920", "revid": "3732", "url": "https://it.wikipedia.org/wiki?curid=1873920", "title": "Atletica leggera ai Giochi della XXVII Olimpiade - Salto triplo maschile", "text": "Il salto triplo ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 23-25 settembre 2000 allo Stadio Olimpico di Sydney.\nLa gara.\nIl favorito \u00e8 il primatista mondiale Jonathan Edwards.\nDopo un primo turno interlocutorio, alla seconda prova Denis Kapustin fa un buon 17,46. Ma non si migliora nel resto della gara; viene superato gi\u00e0 al terzo turno da Edwards con 17,71. Dopo tre turni esce malinconicamente Charles Friedek, il campione del mondo, giunto a Sydney nonostante un recente infortunio, che non \u00e8 riuscito a completare nessun salto di finale.\nIl quarto e quinto turno sono la fase pi\u00f9 mesta della gara: nessuno si migliora (tranne Phillips Idowu, 17,08). Alla sesta prova Yoel Garcia piazza un 17,47 che scalza Kapustin dal secondo gradino del podio.\nRisultati.\nTurno eliminatorio.\nOtto atleti ottengono la qualificazione diretta. Ad essi vengono aggiunti i 4 migliori salti.\nFinale.\nStadio Olimpico, luned\u00ec 25 settembre, ore 20:00.\nCon i suoi 34 anni, Jonathan Edwards \u00e8 il pi\u00f9 maturo vincitore del salto triplo alle Olimpiadi."}
{"id": "1873921", "revid": "3732", "url": "https://it.wikipedia.org/wiki?curid=1873921", "title": "Atletica leggera ai Giochi della XXVII Olimpiade - Getto del peso maschile", "text": "Il getto del peso ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta il 22 settembre 2000 allo Stadio Olimpico di Sydney.\nLa gara.\nQualificazioni: Arsi Harju piazza una botta a 21,39 metri, record personale. In tutto quattro atleti ottengono la misura richiesta di 20,10. Ad essi vengono aggiunti gli 8 migliori lanci.\nFinale - Arsi Harju \u00e8 in gran forma: lo fa vedere gi\u00e0 al primo turno con 21,20. La gara prende subito una brutta piega per gli altri. Alla seconda prova Adam Nelson eguaglia la misura, ma Harju tira fuori la sua cattiveria e scaglia la sfera a 21,29.\nNelson prova a rispondergli: fa 21,21 al terzo turno, ma poi si spegne.\nPer gli altri non ce n'\u00e8 pi\u00f9.\nVerso la fine della gara si sveglia John Godina con un lancio a 21,20 che gli vale il terzo gradino del podio.\nTutti e tre i medagliati hanno usato la tecnica rotatoria.\nLa Finlandia torna a vincere il peso maschile 80 anni dopo Ville P\u00f6rh\u00f6l\u00e4 (Anversa 1920).\nRisultati.\nQualificazioni.\nStadio Olimpico, venerd\u00ec 22 settembre, ore 10:00.\nAccedono alla finale gli atleti che ottengono la misura di 20,10 metri o le prime 12 migliori misure.\nFinale.\nStadio Olimpico, venerd\u00ec 22 settembre, ore 18:45.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1873922", "revid": "767487", "url": "https://it.wikipedia.org/wiki?curid=1873922", "title": "Holabird &amp; Root", "text": "Lo studio di architettura Holabird e Roche venne fondato a Chicago nel 1880, sotto la direzione di William Holabird e Martin Roche. Il nuovo studio di architettura divenne noto soprattutto per la progettazione di grattacieli e hotel nel XIX secolo sparsi per tutta la nazione, tra cui il Palmer House di Chicago. Dopo la morte dei due fondatori lo studio venne ribattezzato Holabird &amp; Root, una partnership del figlio di Holabird, John Augur Holabird e di John Wellborn Root. L'attivit\u00e0 \u00e8 ancora in funzione.\nNel corso dei decenni lo studio di architettura \u00e8 cambiato molte volte, dalla scuola di Chicago degli inizi fino agli sforzi odierni per un'architettura sostenibile"}
{"id": "1873923", "revid": "71433", "url": "https://it.wikipedia.org/wiki?curid=1873923", "title": "Twentyfive", "text": ""}
{"id": "1873924", "revid": "3732", "url": "https://it.wikipedia.org/wiki?curid=1873924", "title": "Atletica leggera ai Giochi della XXVII Olimpiade - Lancio del disco maschile", "text": "Il lancio del disco ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 24-25 settembre 2000 allo Stadio Olimpico di Sydney.\nLa gara.\nQualificazioni: Sette lanciatori si qualificano direttamente. Ad essi vengono aggiunti i 5 migliori lanci. La miglior misura di qualificazione \u00e8 di Lars Riedel con 68,15.\nFinale: i primi due turni sono interlocutori. Al terzo tentativo vengono fuori tre lanci oltre i 68 metri: Lars Riedel, il campione uscente, fa 68,50; il sudafricano Kruger lancia a 68,19; Virgilijus Alekna li mette d'accordo con 68,73. Al quinto turno Alekna si migliora ancora con un lancio a 69,30 che gli vale l'oro.\nUna menzione particolare va a Jurgen Schult, il primatista mondiale, che riesce ad arrivare tra i primi otto per la quarta Olimpiade consecutiva. Solo 12\u00ba e ultimo, invece, il campione mondiale in carica Anthony Washington, che non supera i 60 metri.\nRisultati.\nQualificazioni.\nSi qualificano per la finale i concorrenti che ottengono una misura di almeno 64,00\u00a0m; in mancanza di 12 qualificati, accedono alla finale i concorrenti con le 12 migliori misure.\nFinale.\nStadio Olimpico, luned\u00ec 25 settembre, ore 19:00.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1873930", "revid": "123002680", "url": "https://it.wikipedia.org/wiki?curid=1873930", "title": "Atletica leggera ai Giochi della XXVII Olimpiade - Lancio del martello maschile", "text": "Il lancio del martello ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 23-24 settembre 2000 allo Stadio Olimpico di Sydney.\nLa gara.\nGara difficile perch\u00e9 la pioggia ha bagnato la pedana rendendola scivolosa. Si attende invano un lancio oltre gli 80 metri. Ci va vicino Szymon Zi\u00f3\u0142kowski alla seconda prova con 79,87. Al terzo turno Nicola Vizzoni gli arriva vicino con 79,64. Al turno successivo Zi\u00f3\u0142kowski oltrepassa la barriera degli 80 metri con 80,02, e questo sar\u00e0 l'unico lancio della gara oltre la fettuccia.\nVizzoni si accontenta del secondo posto, Igor' Astapkovi\u010d, invece, non si accontenta dell'ottavo e piazza un lancio a 79,17 al quinto turno, eguagliando al centimetro il connazionale Ivan Cichan. Considerando la seconda miglior misura, prevale Astapkovi\u010d (79,06 contro 78,85 metri), mentre Cichan rimane ai piedi del podio.\nRisultati.\nTurno eliminatorio.\nRaggiungono la misura in 5. Ad essi vengono aggiunti i 7 migliori lanci.\nNon ce la fanno Lance Deal (75,61), argento ad Atlanta, ed il campione mondiale Karsten Kobs (72,29).\nFinale.\nStadio Olimpico, domenica 24 settembre, ore 20:50."}
{"id": "1873931", "revid": "2116773", "url": "https://it.wikipedia.org/wiki?curid=1873931", "title": "Patience", "text": ""}
{"id": "1873933", "revid": "124131262", "url": "https://it.wikipedia.org/wiki?curid=1873933", "title": "Istituto di ricovero e cura a carattere scientifico", "text": "In Italia, un istituto di ricovero e cura a carattere scientifico (IRCCS) \u00e8 un ospedale nel quale vengono svolte attivit\u00e0 di ricerca clinica, nonch\u00e9 di gestione dei servizi sanitari, che in virt\u00f9 del loro contributo alla ricerca ricevono finanziamenti pubblici (150 milioni di euro nel 2017 ). Gli \"istituti di ricovero e cura a carattere scientifico\" sono particolari aziende ospedaliere con natura giuridica diversa, pubblica o privata. Gli IRCCS pubblici sono in tutto 21, mentre gli IRCCS privati sono 30.\nFunzioni.\nIl decreto legislativo 16 ottobre 2003, n. 288 definisce gli IRCCS come \u00abenti a rilevanza nazionale dotati di autonomia e personalit\u00e0 giuridica che, secondo standard di eccellenza, perseguono finalit\u00e0 di ricerca, prevalentemente clinica e traslazionale, nel campo biomedico e in quello dell'organizzazione e gestione dei servizi sanitari, unitamente a prestazioni di ricovero e cura di alta specialit\u00e0\u00bb.\nOrgani.\nGli IRCCS sono gestiti da fondazioni, che come organi hanno:\nIl direttore scientifico.\nIl direttore scientifico negli IRCCS pubblici \u00e8 nominato dal ministro competente in materia di sanit\u00e0, sentito il presidente della Regione ove ha sede l'istituto. La nomina dei direttori scientifici \u00e8 regolamentata dal DPR 42 del 26 febbraio 2007, a seguito delle novit\u00e0 introdotte dal D. Lgs. 288 del 16 ottobre 2003 (pur non avendo, a sua volta, previsto alcuna procedura specifica per la nomina dei direttori scientifici degli IRCCS).\nIl regolamento prevede che la nomina avvenga a seguito di un bando pubblico con riferimento a:\nAl termine della selezione la commissione indicher\u00e0 una terna di candidati, da cui verr\u00e0 effettuata la scelta, motivata, da parte del Ministero della salute.\nGli IRCCS privati non sono sottoposti al controllo ministeriale ma \u00e8 verificata unicamente la valenza delle ricerche effettuate.\nAree di ricerca.\nGli IRCCS hanno per oggetto una singola materia o pi\u00f9 materie. I settori in cui questi istituti sono coinvolti:\nCollegamenti esterni.\n[[Categoria:IRCCS| ]]"}
{"id": "1873934", "revid": "1573940", "url": "https://it.wikipedia.org/wiki?curid=1873934", "title": "Vot\u010dina", "text": "La Vot\u010dina o ot\u010dina (\u043e\u0301\u0442\u0447\u0438\u043d\u0430 - derivazione della parola \"padre\", in russo \u043e\u0442\u0435\u0446, \"otec\") era una propriet\u00e0 terriera degli Slavi orientali che poteva essere ereditata. Il termine \"vot\u010dina\" fu anche usata per indicare le terre di uno \"knjaz\"'.\nI primi documenti contenenti tale parola furono i codici legislativi della Rus' di Kiev. Il proprietario di una vot\u010dina (vot\u010dinnik, \u0432\u043e\u0442\u0447\u0438\u043d\u043d\u0438\u043a) non solo deteneva il possesso sulla stessa, ma anche alcune potest\u00e0 amministrative e legali sugli abitanti l\u00ec stanziati. Questi ultimi, tuttavia, non erano servi e avevano il diritto di trasferirsi liberamente in un'altra vot\u010dina.\nIn seguito i poteri dei vot\u010dinnik furono grandemente limitati e, infine, completamente revocati. Alla met\u00e0 del XV secolo, tuttavia, il diritto di certe categorie di contadini di lasciare i loro padroni fu limitato al periodo della settimana che precedeva il cosiddetto \"Giorno di Jurij\" (26 novembre).\nFonti.\nQuesta voce \u00e8 basata su materiale in pubblico dominio (1906) del Dizionario Enciclopedico Brockhaus ed Efron."}
{"id": "1873935", "revid": "3732", "url": "https://it.wikipedia.org/wiki?curid=1873935", "title": "Atletica leggera ai Giochi della XXVII Olimpiade - Lancio del giavellotto maschile", "text": "Il lancio del giavellotto ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 22-23 settembre 2000 allo Stadio Olimpico di Sydney.\nLa gara.\nIl favorito \u00e8 Jan \u017delezn\u00fd, campione in carica. Deve guardarsi da Steve Backley, che gli \u00e8 finito dietro sia nel 1992 che nel 1996 ed ora ci prova per la terza volta.\nPer far ricordare agli avversari chi \u00e8, il c\u00e9co fa subito un lancio di 89,41 metri, con cui stabilisce il nuovo record olimpico.\nMolti si potrebbero impensierire, tranne Steve Backley, che al secondo turno piazza una botta a 89,85 e sale in testa.\nAl turno successivo arriva la risposta di Jan \u017delezn\u00fd: 90,17. Il c\u00e9co torna a guardare tutti dall'alto. Backley fa un nullo, poi 80,99 al quarto; negli ultimi due turni non trova la concentrazione e annulla entrambi i lanci.\nRisultati.\nTurno eliminatorio.\nRaggiungono la misura richiesta in 9. Ad essi vengono aggiunti i 3 migliori lanci.\nLa miglior misura di qualificazione \u00e8 di Jan \u017delezn\u00fd con 89,39. Nick Nieland stabilisce un piccolo record: con 82,12 metri, il suo \u00e8 il miglior lancio di sempre tra i non qualificati ad una finale Olimpica.\nFinale.\nStadio Olimpico, sabato 23 settembre, ore 20:30."}
{"id": "1873937", "revid": "3732", "url": "https://it.wikipedia.org/wiki?curid=1873937", "title": "Atletica leggera ai Giochi della XXVII Olimpiade - Decathlon", "text": "Il decathlon ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 27-28 settembre 2000 allo Stadio Olimpico di Sydney.\nLa gara.\nDopo la prima giornata guida la classifica lo statunitense Chris Huffins (secondo ai Trials) con 4.554 punti; lo tallona il britannico Dean Macey con solo 8 punti in meno. Poi seguono Eric Nool, Tom Pappas (primo ai Trials) e Roman \u0160ebrle (4.460).\nNella seconda giornata Huffins incrementa il suo vantaggio nei 110h, corsi sotto la pioggia, e nel disco. Dopo otto prove Huffins ha 7.220 punti e guarda tutti dall'alto. Il secondo \u00e8 Nool, ma \u00e8 distanziato a 7.067 punti. Nool ha rischiato grosso nel disco poich\u00e9, dopo due tentativi andati a vuoto, un giudice gli aveva annullato anche il terzo lancio per fallo di piede. L'estone era stato riammesso \"sub judice\".\nAlla nona prova, Nool supera Huffins forte della sua superiorit\u00e0 nel giavellotto: 65,82 contro 56,62 metri. I 1500 metri sono il punto debole di Huffins, infatti, nonostante stabilisca il suo personale, si vede superare nella classifica finale anche dal c\u00e9co Roman Sebrle, che conquista l'argento sull'americano per soli 11 punti. Nool controlla la gara e vince di 35 punti su \u0160ebrle.\nIl primatista mondiale Tomas Dvor\u00e1k ha dovuto fare i conti con dolori addominali e un malanno al ginocchio, ma ha tenuto duro ed \u00e8 finito buon sesto.\nClassifica finale.\nStadio Olimpico, 27-28 settembre."}
{"id": "1873938", "revid": "599013", "url": "https://it.wikipedia.org/wiki?curid=1873938", "title": "Luke Daniels", "text": ""}
{"id": "1873940", "revid": "1543377", "url": "https://it.wikipedia.org/wiki?curid=1873940", "title": "Mortacci tua", "text": "Mortacci tua o li mortacci tua o 'tacci tua letteralmente significa \"i tuoi (della tua famiglia) spregevoli defunti\". \u00c8 una tipica espressione romanesca, ed una parolaccia della categoria specifica degli insulti generici. Di uso comune a Roma, ma ormai conosciuta anche in altre regioni italiane ad opera soprattutto del cinema, rievoca in forma spregiativa i [[Morte|defunti]] dell'insultato con lo scopo di offenderlo nella sua rispettabilit\u00e0 accusandolo di discendere da parenti riprovevoli nel loro comportamento o di deriderlo, anche solo scherzosamente. Si pu\u00f2 riferire a persone e a cose.\nIn realt\u00e0 l'espressione \u00e8 la sintesi di un percorso logico che partendo dalla disapprovazione/ostilit\u00e0 per uno o pi\u00f9 soggetti arriva a maledire chi li ha messi al mondo in una catena genealogica che arriva fino ai primi progenitori. Infatti l'espressione completa originaria e pi\u00f9 antica \u00e8 \"[[Mannaggia]]\"li mortacci tua\" oppure \"Mannaggia l'anima de li mortacci tua\".\nViene utilizzata anche come espressione di stupore o [[meraviglia]]. Al plurale si usa li mortacci vostra.\nSi ritrova anche la forma usata in passato \"li mortacci tui\".\nForme derivate.\n\"Mortacci tua\" \u00e8 una forma abbreviata dell'espressione \"Li mortacci tua\" come \"Tacci tua\" e \"'Cci tua\", mentre \"Alimort\u00e8\" \u00e8 una semplice esclamazione derivata dalla parolaccia principale: come se si dicesse \"caspita\", \"accidenti\" dove \"li mortacci\" non ci hanno pi\u00f9 niente a che fare.\nUn'altra forma derivata dalla principale \u00e8 \"Li mortanguerieri\" con lo stesso valore spregiativo ma dove oggetto dell'insulto non sono i prossimi defunti ma i lontani progenitori che si suppone essere stati antichi guerrieri. In caso contrario, l'allocuzione \"li mortacci stracci\" sta ad identicare avi la cui professione era lo stracciarolo.\nQuando invece si vuole limitare l'insulto nel tempo passato, ma non fino ad arrivare a lontani antenati, si usa la forma \"'tacci tua e de tu' nonno\". In particolare la locuzione \"e de tu' nonno\" viene usata per controbattere da chi ha ricevuto l'insulto e riversarlo su chi l'ha proferito. (Dice uno: \u00abLi mortacci tua!\u00bb e l'altro replica: \u00ab...e de tu' nonno!\u00bb)\nUn'ulteriore forma estesa dell'ingiuria precedente \u00e8 \"li mortacci tua e de tu' nonno in cariola\".\"li mortacci tua e de tu nonno 'n cariola co le zampe de fora\" che deriva dalla necessit\u00e0 che si verificava in occasioni di epidemie di aggiungere nell'ala sistina dell'[[Arcispedale di Santo Spirito in Saxia]] altri letti al centro della corsia chiamate \"cariole\". La parolaccia quindi \u00e8 rivolta all'avo morto in soprannumero. Ancora, nell'uso vernacolare trasteverino fu presente, sino agli anni cinquanta, \"... e de tu' nonno in cariola intint'ar piscio\", e cio\u00e8 \"intinto nella sua urina\", a rimarcare ancor pi\u00f9 severamente la vecchiaia degli antenati evocati, addirittura incontinenti.\nL'espressione pu\u00f2 essere [[enfasi|enfatizzata]], divenendo \"L'anima de li mortacci tua\", \"L'anima de li mejo mortacci tua\".\nNell'uso diffuso l'espressione sta prendendo anche un significato meno incisivo, col significato di \"mannaggia a te\".\nVa infine segnalata un'espressione del romanesco minore, delle periferie, certamente in uso nelle periferie dal II dopoguerra, intesa a sgombrare il campo d'uso dell'invettiva e dell'espressione esclamativa da ogni e qualsiasi offesa nei confronti sia degli antenati del locutore, sia degli antenati dell'interlocutore: \"mortacci de Pippo\". In tal caso Pippo \u00e8 indicazione di un \"terzo\" astratto e generalizzato. L'insulto, insomma, \u00e8 rivolto a terzi non identificati n\u00e9 identificabili, non suscettivi di reagire (altrimenti manescamente) all'offesa. Sul perch\u00e9 l'altro generico o generalizzato sia denominato \"Pippo\" vi sono possibili, ma non verificabili, interpretazioni.\nForma estesa dell'ingiuria precedente \u00e8 \"Li mortacci [sui e] de Pippo affumicato\".\nLa \"metafisica\" de \"li mortacci tua\".\nQuesta \"classica\" parolaccia romana assume contrastanti significati a seconda del tono, delle sembianze [[Viso|faccia]]li e delle posture [[corpo umano|corpo]]rali che ne accompagnano l'espressione: pu\u00f2 infatti significare, se accompagnata da un viso che manifesta meraviglia, sentimenti positivi di ammirazione, sorpresa e compiacimento per un evento fortunato o straordinario (\u00abLi mortacci tua, ma quanto hai vinto?\u00bb); oppure, con un viso ilare, gioia ed affetto per un incontro inaspettato e gradito (\u00abLi mortacci tua, ma 'ndo se' stato finora?\u00bb); oppure ancora comunicare sentimenti sia negativi che neutri: con un viso dall'aspetto contrariato o sconsolato, con un tono della voce alterato o sommesso, pu\u00f2 rivelare, nello stesso tempo, rabbia o desolazione (\u00abLi mortacci tua, ma ch'hai fatto?\u00bb).\nLa consistenza \"materiale\" della parolaccia, il contenuto stesso infamante sparisce, diviene \"metafisico\", di fronte agli stati d'animo con cui viene pronunciata, e solo questi sono veramente reali.\nIn tutti questi casi la parolaccia diviene ininfluente, non \u00e8 offensiva ma \u00e8 come un rafforzativo, l'equivalente di un [[punto esclamativo]], alle parole che seguono all'[[invettiva]]: tant'\u00e8 vero che pu\u00f2 essere rivolta anche a s\u00e9 stessi (\u00abLi mortacci mia, quant'ho magnato!\u00bb).\nLa stessa parolaccia pu\u00f2 significare stati d'animo del tutto negativi, come [[rancore]], [[odio (sentimento)|odio]] o [[dolore]], se accompagnata da un aspetto del viso adeguato ma in tutti i casi citati, la parolaccia non \u00e8 rivolta tanto ad offendere gli antenati defunti del soggetto a cui \u00e8 indirizzata - offesa di cui forse questi potrebbe anche non risentirsi - quanto usata come [[locuzione]] generica rivolta alla persona stessa: nel senso che pu\u00f2 essere indirizzata anche verso chi, magari per la giovane et\u00e0, non ha defunti prossimi di cui onorare la memoria.\nLa parolaccia nei sonetti del Belli.\nUn illustre precedente della [[parolaccia]] non poteva non trovarsi nel cantore della romanit\u00e0 plebea [[Giuseppe Gioachino Belli]].\nUn rancore frustrato e rassegnato esprime, ad esempio, l'espressione nel [[sonetto]] \"Li cancelletti\", nel quale un popolano maledice bonariamente il Papa Re [[Leone XII]], reo di aver proibito il consumo di alcolici all'interno dei locali:\nL'espressione pu\u00f2 indicare anche diffidenza, ostilit\u00e0, livore, risentimento come nel caso del sonetto n. 792, \"Er vecchio\", in cui un frequentatore di teatro rivolge l'insulto alle forze dell'ordine, in questo caso ai Carabinieri, rei di voler cacciare i disturbatori dal teatro:\nImpazienza e fastidio esprime la stessa espressione nel sonetto 251, \"Er falegname cor regazzo\", in cui un vecchio falegname redarguisce duramente un garzone che non riesce a seguire le sue istruzioni:\nDispetto, irritazione, stizza esprime nel sonetto n. 2052, \"L'incontro der ladro\", in cui la voce narrante racconta l'incontro con un ladro, piccolo e basso, che per\u00f2 riesce a scappare:\nVarianti linguistiche.\nVarianti regionali italiane.\nL'espressione \u00e8 diffusa anche in altre regioni:\nBibliografia.\n[[Categoria:Insulti e dispregiativi della lingua italiana]]\n[[Categoria:Dialetto romanesco]]\n[[Categoria:Espressioni volgari della lingua italiana]]"}
{"id": "1873942", "revid": "599013", "url": "https://it.wikipedia.org/wiki?curid=1873942", "title": "James Clark Morrison", "text": "Statistiche.\nPresenze e reti nei club.\n\"Statistiche aggiornate al 25 settembre 2017.\""}
{"id": "1873943", "revid": "124123", "url": "https://it.wikipedia.org/wiki?curid=1873943", "title": "Santiago Llaver", "text": "Fu eletto governatore della provincia di Mendoza nel 1983 nelle prime elezioni dopo il processo di riorganizzazione nazionale. Il suo mandato termin\u00f2 nel 1987 e gli succedette Jos\u00e9 Bord\u00f3n.\nLlaver \u00e8 ricordato per la confisca della centrale idroelettrica sul fiume Atuel, in seguito alla rescissione del contratto da parte del governo nazionale per trasferire denaro per completare i lavori."}
{"id": "1873947", "revid": "3732", "url": "https://it.wikipedia.org/wiki?curid=1873947", "title": "Atletica leggera ai Giochi della XXVII Olimpiade - Staffetta 4\u00d7100 metri maschile", "text": "La staffetta 4\u00d7100 metri ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 29-30 settembre 2000 allo Stadio Olimpico di Sydney.\nFinale.\nStadio Olimpico, sabato 30 settembre, ore 20:05."}
{"id": "1873949", "revid": "767487", "url": "https://it.wikipedia.org/wiki?curid=1873949", "title": "Fearless (film 2006)", "text": "Fearless (\"Huo Yuanjia\") \u00e8 un film del 2006 diretto da Ronny Yu ed interpretato da Jet Li.\nIn Inghilterra e negli Stati Uniti \u00e8 stato distribuito con il titolo \"Jet Li's Fearless\", mentre in Francia con \"Le Maitre d'armes\".\nTrama.\n14 settembre 1910. Il maestro di Wushu Huo Yuanjia combatte contro tre lottatori europei: il pugile inglese Peter Smith, l'istruttore dei lancieri del Belgio Hans Herzog e il campione spagnolo di scherma Anthony Garcia. Dopo averli sconfitti tutti, appena prima di affrontare il campione giapponese Anno Tanaka, ha inizio il lungo flashback della sua vita.\nXIX secolo. A Tianjin, citt\u00e0 della Cina settentrionale nei pressi della capitale Pechino, vive la famiglia di Huo Yuanjia. Il padre \u00e8 un insegnante di Kungfu, che ha vietato al giovane Huo di praticare arti marziali per motivi di salute, e lo ha indirizzato allo studio della letteratura e della scrittura cinese; avendo per\u00f2 un carattere testardo e indomito, il ragazzo preferisce dedicarsi di nascosto alle tecniche di combattimento, lasciando il suo inseparabile amico e coetaneo Nong Jinsun a fare i compiti al suo posto. Quando un giorno il padre viene sconfitto in un incontro (chiamato Leitai), Huo decide di diventare imbattibile ad ogni costo. Tempo dopo, alla morte del padre, prende il suo posto e sconfigge ad uno ad uno i migliori combattenti della citt\u00e0, cominciando dal figlio dell'avversario che sconfisse suo padre anni prima. La sua fama cresce a dismisura, ma al tempo stesso egli si circonda di perditempo, e passa il suo tempo a fare festini e ad ubriacarsi, trascurando la propria famiglia, in particolare l'amata figlia Giada; questo stile di vita lo porta anche ad indebitarsi notevolmente e ad approfittare della ricchezza del suo amico Nong.\nDopo l'ennesima ubriacatura, Huo viene a sapere che un suo allievo \u00e8 stato malmenato in uno scontro con un maestro di un'altra scuola, il maestro Qin. Oltraggiato, Huo affronta quest'ultimo proprio il giorno del suo compleanno, in un ristorante posseduto da Jinsun; la lotta si fa sempre pi\u00f9 violenta, e termina con la brutale morte di Qin, ma i danni sono ormai fatti, e Jinsung che smette di essere amico di Huo. Assetato di vendetta, un nipote di Qin si vendica uccidendo la madre e la figlia di Huo; scoperto l'accaduto, Huo raggiunge l'assassino in casa sua, e questi confessa l'omicidio e si taglia la gola. La vista della moglie e della figlia del maestro avversario, a cui si uniscono la raggiunta consapevolezza di aver commesso un grave errore e la confessione dell'allievo che rivela di aver insultato lui il maestro Qin, porta Huo a perdere il senno dalla depressione; si imbarca cos\u00ec su una nave, spostandosi nel sud del paese, e si getta in un fiume, ma viene ripescato in fin di vita da un gruppo di contadini di una minoranza etnica e curato da una ragazza non vedente di nome Yueci e da sua nonna. Durante la sua permanenza nel villaggio aiuta nel lavoro nella risaia ed apprende a godere dei momenti della vita, come quello di essere avvolti dalla brezza del vento.\nDopo un periodo di alcuni anni, viene il periodo della Festa di Primavera, il cosiddetto Capodanno Cinese. Huo sente la nonna e Yueci che parlano di andare a rendere omaggio ai propri defunti, come usanza di questo periodo dell'anno in Cina, perci\u00f2 riflette e decide di tornare a chiedere perdono sulle tombe dei propri cari, e abbandona il villaggio per tornare a Tianjin. Qui trova la propria casa in rovina ed una situazione molto cambiata non solo a Tianjin, ma in tutta la Cina, in cui sono gli stranieri a farla da padroni. Quando legge su un giornale di una sfida lanciata da Hercules O'Brian contro i \"Malati dell'Asia\" (i cinesi, come erano beffardamente chiamati), Huo capisce che ha una missione da compiere e cerca i soldi per poter partecipare alla sfida, chiedendo aiuto proprio al suo vecchio amico Nong Jinsun, il quale ha venduto il proprio ristorante per ripagare i suoi debiti. Huo vince la sfida, non senza per\u00f2 dimostrare uno straordinario cambiamento, salvando la vita del proprio avversario.\nL'episodio porta Huo Yuanjia ad aprire la sua scuola, che chiamer\u00e0 Jingwu Tiyu Hui. Siccome il suo nome sta acquistando fama, il console giapponese decide di organizzare un incontro per metterlo in cattiva luce, lo stesso incontro a inizio film in cui Huo doveva combattere con quattro avversari stranieri. L'ultimo di questi \u00e8 appunto Tanaka, maestro di arti marziali giapponese, con cui Huo si incontra prima della sfida, scoprendo una persona corretta e un marzialista raffinato, e con cui sviluppa un profondo rispetto reciproco; Tanaka infatti ha accettato di combattere contro Huo perch\u00e9 ingannato dal console giapponese, che gli ha raccontato che la sfida sarebbe stata solo tra lui e Huo.\nSi ritorna cos\u00ec al 1910. Il primo duello tra i due maestri orientali (katana contro bastone a tre pezzi) termina in parit\u00e0, ma dato che lo scontro ha visto Huo in leggero vantaggio, per evitare imbarazzi il console del Giappone gli fa sostituire il t\u00e8, avvelenandolo con l'arsenico. Il secondo scontro, un combattimento a mani nude, procede nuovamente senza che uno dei due riesca a sopraffare l'altro fino a che Huo inizia a vomitare sangue, capendo ci\u00f2 che \u00e8 successo: sia Tanaka che Nong Jinsun lo implorano di fermarsi, ma Huo sa che ormai \u00e8 troppo tardi, quindi decide di continuare. Pur se debole e morente, alla fine riesce a vincere Tanaka, raggiungendolo con il suo pugno letale ma fermandosi prima di colpirlo. Dimostrando una morale marziale incorruttibile, Tanaka riconosce la vittoria di Yuanjia e, furioso e disgustato, redarguisce il console giapponese come uomo senza onore.\nNell'epilogo, lo spirito di Huo pratica il Wushu su un campo, osservato da Yueci. Huo la guarda e sorride. Viene inoltre esplicato che la scuola del maestro Huo si diffonder\u00e0 in tutto il mondo.\nPersonaggi.\nAlcuni attori e i personaggi che interpretano:\nColonna sonora.\nLa colonna sonora del film \u00e8 stata composta da Shigeru Umebayashi.\nIl cantante taiwanese Jay Chou scrisse e cant\u00f2 la canzone tema, chiamata anch'essa \"Huo Yuanjia\". Nella canzone, Chou canta in alcuni segmenti in falsetto.\nDistribuzione.\nEdizioni.\nIl film venne originariamente montato in una versione della durata di 140' ma per venire incontro alle richieste di mercato il film venne accorciato a 105'; per accorciarlo venne tagliata una sequenza con l'attrice Michelle Yeoh e un combattimento con un thaiboxer interpretato da Somluck Kumsing.\nNel 2006 il film venne edito in una versione speciale per la sola Thailandia contenente la scena del combattimento, ma non quella con la Yeoh, la cui durata approssimativa \u00e8 di 110 minuti.\nL'anno successivo per il mercato Hong Kong \u00e8 stata pubblicata la Director's cut con tutti i 140 minuti, con la parte con Michelle Yeoh sottotitolata. Una release occidentale della Director's cut venne prevista per gli Stati Uniti per luglio 2008.\nAccoglienza.\nIl film possiede un 73% sul sito Rotten Tomatoes; stando al sito, \"\"Fearless\" \u00e8 un punto brillantemente coreografato, splendidamente filmato della gloriosa epopea delle arti marziali di Li.\" La rivista \"Empire\" ha concluso il suo verdetto con due stelle su cinque, ritenendo che \"seppur sorprendente, le sequenze d'azione in CG-light e una storia intrigante che va certamente ricordata, Ronny Yu come regista erge a malapena quanto detto sopra il livello dei film direct-to-video, come \"Hero\" o \"La Tigre e il Dragone\"\".\n\"Fearless\" usc\u00ec per la prima volta a Hong Kong il 26 gennaio 2006 come blockbuster, ed arriv\u00f2 a incassare ben $30,201,600 (a Hong Kong) alla fine del suo corso.\nIl 22 settembre 2006, \"Fearless\" usc\u00ec in ben 1,806 sale cinematografiche del Nord America come \"Jet Li's Fearless\". Nel suo primo weekend, arriv\u00f2 al secondo posto tra i film che pi\u00f9 hanno incassato al momento dopo \"Jackass Number Two\", incassando ben $10,590,244 americani ($5,863 americani per sala). Fu il settimo film di Jet Li di fila a superare i 10 milioni di dollari americani. Alla fine del suo corso in Nord America, il film arriv\u00f2 a incassare $24,633,730 americani, il che lo ha reso il sesto film in lingua non inglese che ha avuto miglior incassi di sempre negli Stati Uniti. In tutto il mondo, il film ha incassato ben $68,072,848 americani."}
{"id": "1873953", "revid": "104458", "url": "https://it.wikipedia.org/wiki?curid=1873953", "title": "Vana-V\u00e4ndra", "text": ""}
{"id": "1873956", "revid": "74801", "url": "https://it.wikipedia.org/wiki?curid=1873956", "title": "Kannapolis", "text": "Kannapolis \u00e8 una citt\u00e0 degli Stati Uniti d'America, al confine fra le contee di Cabarrus e di Rowan nello Stato della Carolina del Nord.\nConta 36.190 abitanti secondo il censimento del 2000 ed \u00e8 la sede dei Kannapolis Cannon Ballers, squadra affiliata di Class A dei Chicago White Sox di baseball. Kannapolis \u00e8 anche la sede del team di Formula 1 Haas."}
{"id": "1873957", "revid": "2152811", "url": "https://it.wikipedia.org/wiki?curid=1873957", "title": "Episodi di Cold Case - Delitti irrisolti (sesta stagione)", "text": "La sesta stagione di Cold Case - Delitti irrisolti, formata da 23 episodi, viene trasmessa sul canale statunitense CBS dal 28 settembre 2008 al 10 maggio 2009. Invece in Italia viene trasmessa su Rai 2 dal 12 settembre al 21 novembre 2009.\nGiorni di gloria.\nTrama.\nLa squadra riapre, dietro richiesta di un vecchio amico del detective Jeffries, un caso del 1973: l'omicidio di un giocatore di football americano. Scoprono cos\u00ec che l'omicidio \u00e8 avvenuto pi\u00f9 tardi di quanto allora pensarono.\nUna insegnante speciale.\nTrama.\nLa squadra riapre un caso del 1991, quando in una vecchia scrivania vengono ritrovate le chiavi della macchina di una giovane insegnante di una scuola superiore cittadina che si pensava fosse stata uccisa durante un furto d'auto andato male.\nLe scuole della libert\u00e0.\nTrama.\nLa squadra riceve nuove prove su un caso del 1964 che lo porta in Mississippi ad indagare sull'omicidio di una venditrice porta a porta avvenuto durante la Freedom Summer.\nPattini a rotelle.\nTrama.\nLa squadra riapre un caso del 1978 quando un condannato, per ottenere una pena pi\u00f9 mite, rivela nuove informazione riguardanti la morte di una giovane pattinatrice a rotelle che venne rinvenuta in un burrone.\nLibera uscita.\nTrama.\nDopo il ritrovamento di alcuni resti umani e di una medaglietta all'interno di un vecchio barile di gasolio, la squadra scopre che i resti sono di un marine scomparso dopo il suo ultimo giorno di licenza nel 1951.\nIl venditore.\nTrama.\nDopo il ritrovamento dei resti all'interno del baule di una macchina, la squadra scopre che i resti sono di una madre single scomparsa nel 1981. Ben presto scoprono che potrebbe essere coinvolta in operazioni poco chiare dell'autosalone in cui lavorava. \nI ragazzi razzo.\nTrama.\nIn seguito al ritrovamento lungo un fiume di un razzo giocattolo, la squadra riapre il caso di un dodicenne il cui corpo venne rinvenuto in quello stesso fiume il giorno in cui ci fu l'allunaggio dell'Apollo 11 nel 1969.\n\u00c8 nata una stella.\nTrama.\nLa squadra riesamina il caso dell'assassinio, avvenuto nel 1989, di una giovane cantante d'opera russa quando il fratello recupera per strada da uno sconosciuto la borsa appartenuta alla sorella.\nPin Up Girl.\nTrama.\nLa squadra riapre un caso di una famosa pin up uccisa nel 1953 grazie ad una foto, consegnata da un fan, che rivela ulteriori dettagli riguardanti la notte in cui \u00e8 avvenuto l'omicidio.\nIl candidato.\nTrama.\nQuando un detenuto scambia delle informazioni ottenute in carcere su un omicidio del 2005, la squadra riapre il caso di un politico afroamericano che aveva promesso alla gente del quartiere in cui era cresciuto di sbarazzarsi degli spacciatori che si approfittavano dei ragazzi.\nAli spezzate.\nTrama.\nLa squadra viene a conoscenza del rinvenimento di alcuni resti fra le macerie di un vecchio hotel, che identifica con un'assistente di volo scomparsa negli anni '60. Durante le indagini scoprono che la vittima stava cercando di creare un sindacato autonomo per le hostess.\nJackpot favoloso.\nTrama.\nIn seguito all'accesso al conto corrente di un meccanico che aveva vinto alla lotteria, la squadra riapre il caso del suo omicidio avvenuto nel 2007.\nUltime notizie.\nTrama.\nIl caso dell'uccisione di una giornalista televisiva, avvenuta nel 1988, viene riaperta dalla squadra dopo che \u00e8 stato determinato che \u00e8 stata uccisa prima che fosse in grado di svelare uno scandalo riguardante le condizioni di lavoro degli operai di una fabbrica. \nSegreti e bugie.\nTrama.\nIn seguito al ritrovamento di resti umani sul fondo di uno stagno prosciugato la squadra riapre un caso del 1967 riguardante l'omicidio di un venditore porta a porta molto conosciuto nel quartiere.\nVite sospese.\nTrama.\nLa squadra riapre un caso del 2008 riguardante l'uccisione di un uomo che si trovava nel programma di protezione testimoni, allorch\u00e9 la vedova si presenta dalla polizia per denunciare la scomparsa del loro figlio.\nI Jackals.\nTrama.\nLa squadra riapre il caso di una ragazza assassinata nel 1976 e scopre che era coinvolta con una nota gang di motociclisti poco prima della sua morte.\nFollia metropolitana.\nTrama.\nLa rapina al minimarket, nel 2009, portano al ferimento di Jeffries e alla morte del suo amico cassiere. Il resto della squadra scopre che Jeffries era al minimarket per cercare un suo amico.\nGiochi della mente.\nTrama.\nUn'ex coinquilino di uno dei pazienti di una psichiatra, trovata morta nel suo appartamento nel 2004, trova un taccuino che dettagliava un incendio e per questo porta la squadra a investigare sull'omicidio. Il caso si rivela meno difficoltoso da risolvere in quanto un suo paziente soffre da alcuni anni di schizofrenia.\nLibertyville.\nTrama.\nIl team riapre il caso del 1958 sulla morte su un giovane imprenditore appena sposato che stava per realizzare un progetto di edificazione chiamato \"Libertyville\". Tuttavia, scoprono un oscuro segreto che la vittima aveva nascosto per molto tempo.\nFuga da Cuba.\nTrama.\nIl team riapre il caso del 1999 su un immigrato cubano che stava inseguendo la carriera da giocatore di baseball, dopo che un immigrato clandestino ha visto la vittima in un'altra posizione.\n22 novembre.\nTrama.\nIl team riapre il caso del 1963 su un giocatore di biliardo ucciso lo stesso giorno, in cui \u00e8 stato ucciso il presidente Kennedy. Scoprono che la vittima era stufo di affari frenetici.\nLa sottile linea blu.\nTrama.\nAlcuni resti umani trovati in un cimitero appartengono a una militare donna scomparsa nel 2005. Durante le indagini Lily precipita da un ponte, rischiando di annegare."}
{"id": "1873958", "revid": "1100311", "url": "https://it.wikipedia.org/wiki?curid=1873958", "title": "Chris Brunt", "text": "Caratteristiche tecniche.\nUn giocatore versatile, Brunt ha giocato principalmente come ala sinistra, ma pu\u00f2 anche operare come terzino sinistro o centrocampista offensivo.\nCarriera.\nClub.\nBrunt ha iniziato la sua carriera con il Middlesbrough ma non \u00e8 riuscito a fare un'apparizione in prima squadra. \u00c8 entrato a far parte dello Sheffield Wednesday nel 2004 e ha accumulato 153 presenze per il club prima di unirsi al West Brom nel 2007. Con i \"Baggies\" ha giocato pi\u00f9 di 421 partite complessive tra campionato e coppe nazionale, lasciando il club al termine della stagione 2019-2020 dopo 13 anni di militanza.\nBrunt ha il record di presenze in Premier League col West Bromwich Albion con 269.\nIl 7 settembre 2020 firma il . Il 3 gennaio 2021 rescinde il suo contratto con il club.\nIl 28 maggio 2021 ha annunciato il suo ritiro dal calcio giocato.\nNazionale.\nBrunt ha collezionato 65 presenze con la nazionale dell'Irlanda del Nord tra il 2004 e il 2017. Ha anche rappresentato il suo paese a livello giovanile.\nStatistiche.\nPresenze e reti nei club.\n\"statistiche aggiornate al 3 gennaio 2021.\""}
{"id": "1873960", "revid": "3732", "url": "https://it.wikipedia.org/wiki?curid=1873960", "title": "Atletica leggera ai Giochi della XXVII Olimpiade - Staffetta 4\u00d7400 metri maschile", "text": "La staffetta 4\u00d7400 metri ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta nei giorni 29-30 settembre 2000 allo Stadio Olimpico di Sydney.\nLa gara.\nVince agevolmente il quartetto degli Stati Uniti, che giunge al traguardo con quasi due secondi e mezzo di vantaggio sulla coppia formata da Nigeria e Bahamas.\nNel 2008, nell'ambito dell'inchiesta sull'allenatore Trevor Graham avviata dalle sue false dichiarazioni sull'uso di sostanze dopanti, lo staffettista Antonio Pettigrew, mai trovato positivo ad un controllo, ammette di aver fatto uso di EPO ed ormone della crescita durante e dopo i Giochi di Atlanta 1996.\nLe medaglie d'oro vengono cos\u00ec ritirate a tutti i componenti della squadra americana, tra cui anche Michael Johnson, l'unico di quella staffetta a non essere mai stato coinvolto in fatti di doping.\nIl 21 luglio 2012 il CIO decide di far scalare tutte le staffette di una posizione assegnando cos\u00ec l'oro alla Nigeria, l'argento alla Giamaica e il bronzo alle Bahamas.\nFinale.\nStadio Olimpico, sabato 30 settembre, ore 22:20."}
{"id": "1873962", "revid": "483097", "url": "https://it.wikipedia.org/wiki?curid=1873962", "title": "Elemedia", "text": ""}
{"id": "1873967", "revid": "17476790", "url": "https://it.wikipedia.org/wiki?curid=1873967", "title": "RTL 102.5 Hit Radio", "text": ""}
{"id": "1873968", "revid": "1543377", "url": "https://it.wikipedia.org/wiki?curid=1873968", "title": "Charakternyk", "text": "Charakternyk era il nome degli stregoni dei cosacchi della Zapori\u017e\u017eja. Si riteneva che i charakternyki avessero il dono della preveggenza, fermassero le pallottole al volo, sapessero curare le ferite dei cosacchi con la tecnica psicoterapica, usassero spesso l'ipnosi come arma contro il nemico durante le battaglie.\nSi dice che il famoso otamano \"Ko\u0161oviy\" Ivan Sirko (uno tra i pi\u00f9 potenti Otamani, che resse la comunit\u00e0 dei cosacchi zaporo\u017eiani per 22 anni) facesse parte del gruppo dei Charakternyki.\nI charakternyki erano inoltre i custodi dei segreti delle arti marziali cosacche, che si possono osservare in alcune danze tradizionali ucraine (\"hopak\", \"metelyzja\", \"cosa\u010dok\", \"povzunec\").\nIl fenomeno dei charakternyki, cos\u00ec come altri aspetti della vita della comunit\u00e0 dei cosacchi della Zapori\u017eia, \u00e8 avvolto dal mistero anche per gli storici e i medici."}
{"id": "1873969", "revid": "1233442", "url": "https://it.wikipedia.org/wiki?curid=1873969", "title": "Gruppo Radio Italia", "text": ""}
{"id": "1873970", "revid": "767487", "url": "https://it.wikipedia.org/wiki?curid=1873970", "title": "Mixminion", "text": "Mixminion \u00e8 l'implementazione standard del protocollo di remailer anonimo di Tipo III. Mixminion pu\u00f2 inviare e ricevere E-mail anonime.\nMixminion usa un'architettura di rete a mix per fornire un forte anonimato e prevenire fuoriuscite di informazioni e il riconoscimento del mittente. Alcuni server gestiti da volontari (chiamati \"mixes\") ricevono messaggi, li decrittano, li riordinano e li ritrasmettono verso la loro destinazione. Ogni mail passa tramite vari mix cos\u00ec che nessun mix possa collegare il mittente alla mail.\nMixminion promette maggiori livelli di sicurezza e affidabilit\u00e0 rispetto agli altri sistemi, ma \u00e8 ancora in fase di beta testing. \nAl posto dell'SMTP usa delle connessioni SSL tra server e per accettare i messaggi dagli utenti. Supporta anche la ricezione di risposte anonime usando dei reply-block a uso singolo, \"Single Use Reply Blocks\" o \"SURBs\". I messaggi inviati e quelli di risposta risultano indistinguibili."}
{"id": "1873971", "revid": "767487", "url": "https://it.wikipedia.org/wiki?curid=1873971", "title": "Agust\u00edn Magaldi", "text": "Biografia.\nQuando era in vita, il suo soprannome era \"La voz sentimental de Buenos Aires\" (\"La voce sentimentale di Buenos Aires\"). \nLa figura di Agust\u00edn Magaldi \u00e8 stata portata in scena da Andrew Lloyd Webber e Tim Rice nel musical di Broadway \"Evita\", dove \u00e8 descritto come colui che port\u00f2 Evita Per\u00f3n a Buenos Aires e il primo ad essere utile alla carriera della stessa.\nC'\u00e8 disaccordo, comunque, riguardo al ruolo che avrebbe svolto Magaldi nella vita di Eva. Per esempio, nella biografia \"Evita: The Real Life of Eva Per\u00f3n\" i biografi Marysa Navarro e Nicholas Fraser scrivono che non c'\u00e8 prova di una performance di Magaldi nella citt\u00e0 di Eva (Jun\u00edn) nell'anno da lei dichiarato.\nNel romanzo/cronaca di Tomas Eloy Martinez \u201cSanta Evita\u201d (1995) tuttavia, da pagina 351 a pagina 366 dell'editore Sur, si racconta con minuzia di particolari l\u2019incontro tra Magaldi e la famiglia di Juana Ibarguren Duarte e le sue figlie, tra cui la quindicenne Eva Maria, e di come la madre tram\u00f2 perch\u00e9 Magaldi portasse Eva a Buenos Aires. Era il 1934. In seguito racconta della loro storia a Buenos Aires fino alla morte di Magaldi stesso.\nMalato da tempo di problemi al fegato, verso settembre 1938 Magaldi dovette sottoporsi a vari interventi chirurgici. Apparentemente l'ultima operazione, avvenuta il 6 settembre 1938, and\u00f2 a buon fine, ma il cantante contrasse una peritonite, che lo condurr\u00e0 alla morte due giorni dopo, a soli 39 anni."}
{"id": "1873979", "revid": "1543377", "url": "https://it.wikipedia.org/wiki?curid=1873979", "title": "Sordit\u00e0 improvvisa", "text": "La sordit\u00e0 improvvisa \u00e8 una sordit\u00e0 neurosensoriale che si manifesta nell'arco di breve tempo.\nEziologia.\nTra le cause rientrano l'evento traumatico (come un'esplosione ravvicinata) e l'infezione: pu\u00f2 inoltre essere collegata allo stress cellulare.\nIn et\u00e0 avanzata, pu\u00f2 venire provocata da una neoplasia, dal diabete mellito e dall'ipertensione.\nTipologia.\nPer quanto riguarda le sordit\u00e0 improvvise idiopatiche, (con sigle date dagli acronimi: SII in italiano e ISSHL in inglese).\nEpidemiologia.\nAvviene pi\u00f9 frequentemente in uomini la cui et\u00e0 rientra fra la quarta e la quinta decade: si riscontrano episodi monolaterali e bilaterali.\nSintomatologia.\nFra i sintomi e i segni clinici pi\u00f9 comuni si hanno le vertigini e l'acufene. Alcuni soggetti presentano caratteristiche proprie della sindrome di Meni\u00e8re.\nEsami.\nL'otoscopia presenta generalmente risultati normali. Nella maggiorparte dei casi l'orecchio esterno e medio non presentano anomalie oggettivamente rilevabili.\nNon si pu\u00f2 escludere tuttavia, che un orecchio \"patologico\" (perforazione membrana timpanica, versamento catarrale etc.) possa sviluppare un'ipoacusia improvvisa non correlata alla patologia otologica di base.\nTerapia.\nCome trattamento farmacologico si somministrano antinfiammatori steroidei come il desametasone Altri trattamenti prevedono vasodilatatori, anticoagulanti (come la calciparina) e vasoattivi.\nPrognosi.\nNel 70 % dei casi, le forme idiopatiche tendono a guarire nel giro di alcuni giorni: il recupero dell'udito \u00e8 parziale. Tale patologia pu\u00f2 ripresentarsi."}
{"id": "1873980", "revid": "120166505", "url": "https://it.wikipedia.org/wiki?curid=1873980", "title": "Lady Madonna", "text": "Lady Madonna \u00e8 un brano musicale scritto da Paul McCartney ma accreditato a Lennon-McCartney, che fu pubblicato come 45 giri nel marzo 1968 dai Beatles, come lato A di un singolo contenente la canzone di George Harrison \"The Inner Light\" sul lato B.\nDescrizione.\nRegistrazione.\nLa canzone fu registrata agli studi di Abbey Road durante le sessioni effettuate dal 3 febbraio al 6 febbraio 1968, appena pochi giorni prima della loro partenza per l'India verso l'ashram del Maharishi Mahesh Yogi.\nSei mesi prima era mancato Brian Epstein e Paul McCartney incominci\u00f2 a prendere per mano il gruppo e, da quel momento, compose tutti i singoli, tranne due, pubblicati dai \"Fab Four\", grazie alla propensione per le canzoni brevi, trascinanti, di facile presa.\nOrigini e storia.\nPaul McCartney bas\u00f2 la parte di pianoforte di \"Lady Madonna\" ispirandosi alla versione del 1956 incisa da Humphrey Lyttelton e prodotta da Joe Meek dello standard jazz \"Bad Penny Blues\". Inoltre la canzone fu fortemente ispirata dallo stile del pianista rock-blues Fats Domino. Lo stesso McCartney dichiar\u00f2 nel 1994 a Barry Miles: \u00ab\"Lady Madonna\" \u00e8 venuta fuori sedendomi al piano, mentre provavo a comporre qualcosa che assomigliasse a un \"blues boogie-woogie\". Mi ricordai alcuni brani di Fats Domino per una serie di motivi, cos\u00ec incominciai a canticchiarla sotto questa influenza.\u00bb La canzone piacque talmente a Fats Domino da indurlo, subito dopo, a registrare una sua versione del brano.\nMusica e arrangiamento.\nCome gi\u00e0 detto, l'introduzione e la musicalit\u00e0 della canzone sono simili a \"Bad Penny Blues\" di Humphrey Lyttelton. John Lennon collabor\u00f2 alla stesura del testo inserendo la frase: \"\u00absee how they run\u00bb\", (questo emerge dall'intervista di David Sheff a Lennon). In evidenza la vocalit\u00e0 variegata e molteplice di Paul McCartney, la peculiarit\u00e0 dei coretti nel ritornello, la grossa sezione di fiati guidata da Ronnie Scott e il testo.\nTesto e contenuti.\nIl testo, a parte il riferimento provocatorio, che si prestava a qualche equivoco, non venne giudicato blasfemo e osceno nemmeno dai severissimi direttori della Rai, tanto \u00e8 vero che il 24 aprile venne trasmesso il filmato promozionale sul Canale nazionale nel corso del programma \"Settevoci\" condotto da Pippo Baudo.\nIl quadretto familiare descritto era tutt'altro che idilliaco, sembrava simboleggiare lo sfacelo della famiglia moderna, con donne e prole abbandonati al loro difficile e incerto destino; l'autore pareva voler richiamare la protagonista ad una maggiore dose di realismo e di concretezza, e forse rimproverarle un attaccamento alla fede e alla speranza fatalista.\nMa l'immagine della Lady distesa sul letto, forse per prostrazione, o per disperazione o in preda ad altri effimeri palliativi fa da controaltare a quella dei bambini ai suoi piedi che, gi\u00e0 dotati di quella arguzia e di quella abilit\u00e0, tipiche di chi lotta per la sopravvivenza, si chiedono come far\u00e0 la loro madre a sbarcare il lunario.\nPromozione.\nFurono girati due filmati promozionali per \"Lady Madonna\". Le riprese si svolsero l'11 febbraio 1968 negli Abbey Road Studios e il girato venne distribuito dalla NEMS Enterprises ad emittenti televisive statunitensi e britanniche. I video furono diretti da Tony Bramwell.\nI filmati consistono in immagini dei Beatles mentre registrano in studio. In realt\u00e0, la band stava lavorando alla canzone \"Hey Bulldog\" e non a \"Lady Madonna\". Nel 1999, il girato venne rielaborato dalla Apple per creare un videoclip musicale per \"Hey Bulldog\".\nUna versione dei filmati inclusa nella \"The Beatles Anthology\" mostra non solo le immagini girate durante la sessione per \"Hey Bulldog\" ma anche immagini successive risalenti a cinque mesi dopo, dove la band registrava \"Hey Jude\" durante le sedute in studio per il \"White Album\". Si notano visibili differenze di illuminazione, vestiario ed acconciature nel montaggio dei due filmati. Inoltre, nella versione dell\"'Anthology\" sono presenti anche immagini di una seduta d'incisione di McCartney con Cilla Black per il brano \"Step Inside Love\".\nClassifiche.\nIl disco fu accolto con entusiasmo in Gran Bretagna dove and\u00f2 subito al vertice della classifica, mentre negli Stati Uniti non and\u00f2 oltre il quarto posto, dietro al postumo di Otis Redding \"(Sittin' on) the Dock of the Bay\" e a \"Love is Blue\" di Paul Mauriat.\nIn Italia il disco raggiunse il sesto posto della Hit Parade e soggiorn\u00f2 per sette settimane in classifica.\nFu anche l'ultimo singolo stampato prima dell'era della Apple, l'etichetta discografica fondata dai Beatles."}
{"id": "1873986", "revid": "22475", "url": "https://it.wikipedia.org/wiki?curid=1873986", "title": "Lumignano", "text": "Lumignano \u00e8 una frazione del comune italiano di Longare, in provincia di Vicenza.\nStoria.\nIl nome probabilmente deriva da \"Lumen Iani\", luogo dove si trovava un tempio di Giano, o dai Lumi che recavano gli schiavi che andavano a lavorare nelle cave.\nEconomia.\nAnche se la maggior parte degli abitanti \u00e8 attualmente impiegato nel settore dell'industria, l'agricoltura ha ancora un'importanza rilevante; famosi sono i locali piselli dal gusto dolce, noti come bisi di Lumignano, conosciuti e apprezzati anche dai Dogi veneziani cui venivano inviati il 25 aprile, quali primizia per la festa di San Marco."}
{"id": "1873987", "revid": "339392", "url": "https://it.wikipedia.org/wiki?curid=1873987", "title": "Little House on the Prairie", "text": ""}
{"id": "1873988", "revid": "80339", "url": "https://it.wikipedia.org/wiki?curid=1873988", "title": "Kharakternyk", "text": ""}
{"id": "1873989", "revid": "1372005", "url": "https://it.wikipedia.org/wiki?curid=1873989", "title": "Rudolf Laban", "text": "Biografia.\nRudolf Laban ebbe un'infanzia caratterizzata da numerosi spostamenti per l'intera Europa poich\u00e9 suo padre, ufficiale dell'esercito austro-ungarico, si spostava con tutta la famiglia. Ci\u00f2 permise al giovane di crescere con un ampio orizzonte culturale, avendo subito l'influsso dei paesi visitati quali Bosnia e Erzegovina, Austria, Francia e Ungheria.\nRifiutata la carriera militare, inizi\u00f2 a studiare pittura e architettura a Parigi, ma ben presto spost\u00f2 i suoi interessi verso il teatro. Studiando recitazione conobbe i principi dell\"'Estetica applicata\" di Fran\u00e7ois Delsarte. Si spost\u00f2 quindi in Germania, dove inizi\u00f2 l'attivit\u00e0 di danzatore e coreografo in diverse citt\u00e0. Nel 1913 form\u00f2 una comunit\u00e0 di giovani coi quali nei mesi estivi si spostava sul Monte Verit\u00e0, nei pressi di Ascona (Svizzera) per esercitare quella \"riforma della vita\" (Lebensreform) che in quegli anni era molto diffusa nei paesi del centro Europa. L\u00ec attraverso esercitazioni sul movimento \"naturale\" ha dato il via alla \"danza libera\", ossia liberata dalle costrizioni del balletto classico e dai legami con la musica.\nDal 1910 raccolse alcuni danzatori (tra i quali Mary Wigman, conosciuta nel 1914 a Monte Verit\u00e0) con i quali fond\u00f2 una scuola inizialmente a Stoccarda, poi ad Amburgo e in altre citt\u00e0 della Germania, raggiungendo il numero di venticinque sedi. Nel 1928 teorizz\u00f2 e invent\u00f2 un sistema di notazione del movimento, a cui ha dato i nome di \"Kinetographie Laban,\" ancora oggi in uso come \"Labanotation\" (\"notazione Laban)\",\nAttravers\u00f2 un periodo di grandi successi anche sotto il regime nazista, divenendo coreografo dei maggiori teatri di Berlino. Pi\u00f9 tardi per\u00f2 lo stesso regime nazista inizi\u00f2 a perseguitarlo per le sue idee, cos\u00ec nel 1938 si trasfer\u00ec in Gran Bretagna a Dartington Hall in Devon dove raggiunse i suoi allievi Kurt Jooss e Sigurd Leeder, e successivamente negli Stati Uniti, dove import\u00f2 il suo metodo grazie all'aiuto dell'allieva Lisa Ullmann con la quale aveva fondato a Manchester nel 1946 l'\"Art of Movement Studio\".\nIl suo libro \"Modern Educational Dance\", scritto nel 1948, giunge a corollario di un lungo lavoro di ricerca caratterizzato da una visione globale del movimento, all'interno del quale i vari ambiti in cui la danza trova espressione (artistico, estetico, sociale, simbolico, educativo e strutturale) non erano considerati separatamente, ma facenti parte di un'unica dimensione dell'esistenza. Laban percepiva la danza come forma primaria e privilegiata dell'espressione umana, per lui comprendere il movimento significava comprendere se stessi, questo doveva essere l'obiettivo principale dell'inserimento della danza in ambito scolastico. In \"Modern Educational Dance\" Laban non propone un metodo di insegnamento ma una supporto di lavoro che comprende 16 temi di movimento su argomenti relativi alle azioni, allo spazio, alla dinamica, alla relazione. Secondo Laban gli elementi energia, spazio, tempo e flusso costituiscono la base di qualsiasi tipo di movimento, e quindi anche della danza.\nLaban pu\u00f2 essere considerato a tutti gli effetti uno dei \"padri fondatori\" della danza contemporanea. La sua analisi del movimento hanno posto le basi per uno sviluppo dell'arte coreica libero dai condizionamenti del codice classico-accademico e, valorizzando le capacit\u00e0 creative di ciascun individuo, ha messo in luce le potenzialit\u00e0 educative insite nell'arte della danza, oltre ad offrire un sensibile contributo alla nascita della danzaterapia.\nSpiritualit\u00e0.\nAlcuni aspetti del suo lavoro sono intimamente legati alle sue convinzioni personali, basate su una combinazione di teosofia, esoterismo ed ermetismo popolare. Nel 1914, si un\u00ec all'Ordo Templi Orientis.\nTeoria.\nLa sua ricerca teorica si realizza attraverso lo sviluppo di una notazione di movimento, kinetografia (\"kinetography\"), chiamata anche \"Labanotation\" nel Regno Unito e Stati Uniti. Laban, inoltre, sviluppa un'analisi del movimento noto sotto il nome di \"Laban Movement Analysis\" (LMA) che include quattro assi principali:\nSu questi elementi si basa l\"'effort\", aspetto interiore del movimento, il cui schema consente di osservare e sperimentare i movimenti del corpo secondo quattro fattori: forza-peso, tempo, spazio e flusso, essi stessi polarizzati (peso \"forte\" e peso \"leggero\", tempo \"improvviso e tempo \"sostenuto\", spazio \"diretto\" e spazio \"indiretto\" o \"flessibile\", flusso \"contenuto\" e flusso \"libero\")."}
{"id": "1873991", "revid": "198277", "url": "https://it.wikipedia.org/wiki?curid=1873991", "title": "Parma Volley Girls", "text": "Il Parma Volley Girls \u00e8 stata una squadra pallavolistica italiana femminile con sede a Parma.\nStoria della societ\u00e0.\nLa pallavolo femminile a Parma: il CUS.\nCitt\u00e0 di grande tradizione pallavolistica maschile (Pallavolo Parma), Parma conobbe successi anche in campo femminile grazie all'impegno del CUS, che milit\u00f2 nel massimo campionato in dodici occasioni tra il 1968-69 e il 1986-87.\nL'\"Albero del volley\" e il Parma Volley Girls.\nDopo la scomparsa della Maxicono Parma, nel maschile, fu fondata una nuova societ\u00e0, la \"V3 - L'Albero del Volley\", con l'obiettivo di riportare la pallavolo di vertice nella citt\u00e0 ducale. La sezione Under 14 maschile vinse il titolo italiano nel 2003, mentre i risultati migliori tra i professionisti furono ottenuti dalla sezione femminile, \"Parma Volley Girls\" che, promossa in Serie A2 nel 2007 con sponsor Guru, ottenne la salvezza al termine del successivo campionato. Nel 2008, con sponsor la banca Cariparma, ha assorbito la societ\u00e0 \"Pallavolo\" di Ostiano; militer\u00e0 nuovamente in A2 per la stagione 2008-09, finita al quarto posto e con la vittoria nella Coppa Italia di categoria. Nella stagione successiva, la 2009-10, la squadra ducale raggiunge il secondo posto nella regular season, ma viene battuta dalla Liu-Jo Carpi nella finale playoff valida per la promozione in A1.\nLa promozione in Serie A1.\nLa promozione non tarda ad arrivare: nella stagione 2010-2011 il Cariparma Sigrade, domina il campionato vincendo 22 gare consecutive, conquistando anzitempo la promozione diretta in A1. Questo il sestetto della promozione e dello straordinario record:\nEsordio in A1 e cessione dei diritti.\nNella stagione 2011-12 la squadra si classifica al 9\u00ba posto. Ma nonostante la salvezza ottenuta, la societ\u00e0 \u00e8 costretta a cedere i diritti sportivi alla societ\u00e0 Imoco Volley di Conegliano per essere venuta meno la sponsorizzazione della Banca di riferimento."}
{"id": "1873992", "revid": "80339", "url": "https://it.wikipedia.org/wiki?curid=1873992", "title": "Ot\u010dina", "text": ""}
{"id": "1873993", "revid": "118834", "url": "https://it.wikipedia.org/wiki?curid=1873993", "title": "Rudolf von Laban", "text": ""}
{"id": "1873994", "revid": "80339", "url": "https://it.wikipedia.org/wiki?curid=1873994", "title": "Otcina", "text": ""}
{"id": "1873995", "revid": "122246", "url": "https://it.wikipedia.org/wiki?curid=1873995", "title": "Icot Volley Forl\u00ec", "text": ""}
{"id": "1873996", "revid": "767487", "url": "https://it.wikipedia.org/wiki?curid=1873996", "title": "Pallacanestro Olimpia Milano 1997-1998", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Stefanel\", nelle competizioni ufficiali della stagione 1997-98.\nVerdetti stagionali.\nCompetizioni nazionali\nregular season: 6\u00aa classificata su 14 squadre (15 partite vinte su 26),\nplay off: Ottavi di finale\nCompetizioni europee\nStagione.\nLa stagione 1997-1998 vede Franco Marcelletti confermato alla guida tecnica all'Olimpia. La stagione inizia con alcuni turni di coppa Italia che vedono l'Olimpia eliminare Jesi, Pesaro e Verona.\nIl prosieguo della stagione vede la Stefanel disputare la \"regular season\" del campionato di serie A1 e l'Eurocoppa.\nNella competizione europea i Milanesi superano al primo posto il girone della prima fase e nei sedicesimi gli sloveni del Polzela mentre a fine gennaio l'Olimpia disputa le \"final four\" di Coppa Italia a Casalecchio di Reno venendo sconfitta ed eliminata in semifinale da Treviso.\nLa Stefanel in Eurocoppa elimina negli ottavi i belgi di Ostenda e nei quarti i francesi di Villeurbane ma in campionato i risultati sono altalenanti tanto da convincere la dirigenza, il 20 marzo 1998, a cambiare per la prima volta nella storia della societ\u00e0, il tecnico durante la stagione esonerando Marcelletti e richiamando Casalini.\nL'Olimpia conclude la regular season del campionato posizionandosi al sesto posto mentre in Eurocoppa riesce a superare in semifinale i greci del Panathinaikos.\nNegli ottavi di finale dei play off la Stefanel affronta Reggio Emilia perdendo le prime due partite e venendo cos\u00ec eliminata.\nLa finale di Eurocoppa si svolge il 14 aprile 1998 a Belgrado contro i lituani dello Zalgiris di Kaunas e vede i milanesi venire sconfitti per 67 a 82.\nRoster.\nAllenatore: Franco Marcelletti fino 20 marzo 1998. Franco Casalini dal 21 marzo 1998.\nMercato.\nIl roster viene rinnovato in maniera significativa. Lasciano la societ\u00e0 Anthony Bowie, Alessandro De Pol, Gregor Fucka, Georgios Kalaitzis, Andrea Michelori, Marco Spangaro e Matteo Nobile.\nEntrano a far parte della rosa: da Cant\u00f9 l'Americano Thurl Bailey, dall'Aris Sr\u0111an Jovanovi\u0107, l'ala Massimo Ruggeri dalla Fortitudo Bologna e il greco Gi\u014drgos Sigalas dall'Olympiacos."}
{"id": "1873997", "revid": "80339", "url": "https://it.wikipedia.org/wiki?curid=1873997", "title": "Otchina", "text": ""}
{"id": "1873998", "revid": "80339", "url": "https://it.wikipedia.org/wiki?curid=1873998", "title": "Votchina", "text": ""}
{"id": "1873999", "revid": "287204", "url": "https://it.wikipedia.org/wiki?curid=1873999", "title": "Votcina", "text": ""}
{"id": "1874000", "revid": "599013", "url": "https://it.wikipedia.org/wiki?curid=1874000", "title": "Time of Your Life", "text": ""}
{"id": "1874002", "revid": "17204", "url": "https://it.wikipedia.org/wiki?curid=1874002", "title": "Return to Castle Wolfenstein 2", "text": ""}
{"id": "1874006", "revid": "12290", "url": "https://it.wikipedia.org/wiki?curid=1874006", "title": "Judging Amy", "text": ""}
{"id": "1874007", "revid": "986213", "url": "https://it.wikipedia.org/wiki?curid=1874007", "title": "Dorotea Susanna di Wittelsbach-Simmern", "text": "Biografia.\nEra figlia di Federico III del Palatinato, principe elettore della Renania-Palatinato, e della prima moglie Maria, figlia di Casimiro, Margravio di Brandeburgo-Bayreuth. Fu sorella degli elettori Giovanni Casimiro e Ludovico VI del Palatinato.\nSpos\u00f2 a Heidelberg il 15 giugno 1560 Giovanni Guglielmo di Sassonia-Weimar. Dorotea Susanna divenne duchessa consorte di Sassonia-Weimar nel 1566.\nDiscendenza.\nDiede al marito diversi figli tra cui:"}
{"id": "1874010", "revid": "599013", "url": "https://it.wikipedia.org/wiki?curid=1874010", "title": "Il colpo", "text": "Il titolo Il colpo pu\u00f2 riferirsi a diverse opere:"}
{"id": "1874011", "revid": "71433", "url": "https://it.wikipedia.org/wiki?curid=1874011", "title": "Il Colpo", "text": ""}
{"id": "1874012", "revid": "20090", "url": "https://it.wikipedia.org/wiki?curid=1874012", "title": "PfP", "text": ""}
{"id": "1874021", "revid": "110157", "url": "https://it.wikipedia.org/wiki?curid=1874021", "title": "Lactis", "text": "Lactis \u00e8 un'azienda casearia sita ad Albano Sant'Alessandro (BG), specializzata nella produzione di latte e derivati.\nPropriet\u00e0.\nLactis dal 2003 \u00e8 parte del gruppo Parmalat, la seconda azienda casearia italiana, con la quale ha intrapreso anche raccolte punti in comune."}
{"id": "1874022", "revid": "88740", "url": "https://it.wikipedia.org/wiki?curid=1874022", "title": "Pallacanestro Olimpia Milano 1996-1997", "text": "Questa voce raccoglie le informazioni riguardanti la Pallacanestro Olimpia Milano , sponsorizzata Stefanel, nelle competizioni ufficiali della stagione 1996-97.\nVerdetti stagionali.\nCompetizioni nazionali\nregular season: 4\u00aa classificata su 14 squadre (16 partite vinte su 26),\nplay off: Semifinali\nCompetizioni europee\nStagione.\nLa stagione 1996-1997 vede una nuova guida tecnica all\u2019Olimpia: Tanjevic ha lasciato per allenare in Francia mentre viene ingaggiato Franco Marcelletti proveniente da Verona. La stagione inizia con alcuni turni di coppa Italia che vedono l\u2019Olimpia eliminare Rimini e Pistoia e qualificarsi alle successive \"final four\". Il 15 settembre 1996 si disputa al forum di Assago la supercoppa che vede i milanesi in qualit\u00e0 di vincitori dello scudetto affrontare la Mash Verona finalista della coppa Italia vinta da Milano alcuni mesi prima. La partita vede i Veronesi vincere per 72 a 79 aggiudicandosi il trofeo.\nIl prosieguo della stagione vede la Stefanel disputare la \"regular season\" del campionato e l\u2019Eurolega ed \u00e8 caratterizzata dall\u2019infortunio subito da Fernando Gentile il 16 gennaio 1997 nella partita contro il Olympiakos che provoca la fine della sua stagione agonistica. \nAl termine della regular season del campionato l'Olimpia si posiziona al quarto posto dopo Treviso e le due squadre di Bologna.\nPrima della disputa dei play off si svolgono le final four di Coppa Italia a Casalecchio di Reno che vedono il 21 marzo 1997 la Stefanel incontrare in semifinale Cant\u00f9 venendo battuta 69 a 74, l'esperienza si conclude il giorno successivo con la vittoria su Verona 70 a 68 nella finale per il terzo posto.\nNella competizione europea i Milanesi superano al primo posto sia il girone della prima fase sia quello della seconda fase qualificandosi per gli ottavi di finale dove eliminano in tre partite la Virtus Bologna. Nei quarti affrontano gli sloveni dell'Olimpia di Lubiana. Dopo aver vinto ciascuno la partita casalinga il 3 aprile 1997 viene disputata la bella al forum di Assago che vede gli sloveni battere la Stefanel 61 a 77 eliminandola.\nPochi giorni dopo l\u2019eliminazione in Eurolega cominciano i play off per la Stefanel che nei quarti deve affrontare Verona. Dopo aver vinto la prima partita in casa la squadra milanese perde la successiva a Verona e la terza in casa propria; si arriva cos\u00ec alla quarta che viene disputata a Verona il 12 aprile e che vede i Veronesi vincere per un punto: 76 a 77 eliminando la l'Olimpia.\nStaff tecnico.\nAllenatore: Franco Marcelletti\nMercato.\nLasciano l'Olimpia Rolando Blackman che segue Tanjevic in Francia, Bodiroga per il Real Madrid e Paolo Alberti che va a giocare in Grecia.\nRinforzano la societ\u00e0 gli americani Anthony Bowie e Warren Kidd mentre il play greco Gi\u014drgos Kalaitz\u012bs gioca solo alcune partite in occasione dell'infortunio di Gentile. Da Reggio Calabria arriva Marco Spangaro mentre gioca i suoi primi minuti in campionato Marco Mordente."}
{"id": "1874025", "revid": "716642", "url": "https://it.wikipedia.org/wiki?curid=1874025", "title": "Carlisle United Football Club", "text": "Il Carlisle United Football Club \u00e8 una societ\u00e0 calcistica inglese, nata nel 1904, con sede nella citt\u00e0 di Carlisle che oggi milita nella Football League Two, la quarta divisione del calcio inglese.\nStoria.\nNella sua storia ha disputato un solo campionato di massima divisione, nella stagione 1974-1975, chiusa al ventiduesimo ed ultimo posto in classifica.\nNelle stagioni 1996-1997 e 2010-2011 ha vinto il Football League Trophy, coppa di cui \u00e8 anche stato per quattro volte finalista (edizioni 1994-1995, 2002-2003, 2005-2006 e 2009-2010) e per due volte semifinalista (edizioni 1993-1994 e 1995-1996).\nOrganico.\nRosa 2013-2014.\n "}
{"id": "1874026", "revid": "433605", "url": "https://it.wikipedia.org/wiki?curid=1874026", "title": "Zazacatla", "text": "Zazacatla \u00e8 un sito archeologico pre-colombiano situato nella piana centrale del Messico, risalente al periodo dell'et\u00e0 Formativa nella storia della Mesoamerica. Il sito \u00e8 stato esplorato per la prima volta nel 2006 a 40\u00a0km di distanza a sud di Citt\u00e0 del Messico. Le prime ricerche degli archeologi dall'Istituto Nazionale di Storia Archeologica del Messico portarono prove di una influenza Olmeca sulla cultura del sito, la prima della regione occidentale di Morelos.\nSolo una parte del centro cerimoniale di Zazacatla \u00e8 stato esplorato su una superficie di circa 9000 metri quadrati di terreno. L'area totale coperta dal sito \u00e8 stimata intorno a 2,5\u00a0km quadri.\nI primi abitanti di Zazacatla si stabilirono nella regione intorno all'800 - 500 a.C., et\u00e0 in quale sorse il sito olmeco di La Venta a 400\u00a0km verso est.\nL'archeologa Giselle Canto ha spiegato alla Associate Press che gli abitanti adottarono lo stile Olmeco quando cambiarono la loro semplice societ\u00e0 egalitaria in una pi\u00f9 complessa gerarchicamente.\nCanto crede che gli abitanti potessero non essere etnicamente appartenenti alla gente olmeca.\nIn gennaio 2007, il governatore di Morelos, Marco Adame Castillo, ha offerto allo stato il ricavato di una raccolta di fondi per la conservazione del sito e per includerlo nei luoghi turistici e culturali dello stato, prevedendo che un progetto turistico si sarebbe sviluppato quando le ricerche archeologiche si fossero portate avanti."}
{"id": "1874031", "revid": "2110845", "url": "https://it.wikipedia.org/wiki?curid=1874031", "title": "Filippo Chiomenti", "text": "Biografia.\nNipote dell'insigne civilista Filippo Vassalli, seguir\u00e0 le orme del suo nonno materno. Allievo di Giuseppe Ferri, consegue la laurea in giurisprudenza nel 1962 presso l'Universit\u00e0 di Roma La Sapienza.\nDal 1976 \u00e8 stato professore ordinario di diritto commerciale, ruolo che ha ricoperto in diverse universit\u00e0 italiane e che, dal 1982 al 2008, ha svolto presso la facolt\u00e0 di giurisprudenza dell'Universit\u00e0 degli studi di Roma Tor Vergata. \u00c8 stato preside della medesima fino al 2008, anno del suo pensionamento. \nTra la sua vasta produzione scientifica figurano le opere \"Sul fondamento della responsabilit\u00e0 degli amministratori e dei liquidatori per le nuove operazioni\" (1964), \"La revoca delle dichiarazioni assembleari\" (1969), \"La dichiarazione cartolare\" (1971), \"Il titolo di credito\" (1977)."}
{"id": "1874033", "revid": "774977", "url": "https://it.wikipedia.org/wiki?curid=1874033", "title": "GDDR5", "text": ""}
{"id": "1874034", "revid": "767487", "url": "https://it.wikipedia.org/wiki?curid=1874034", "title": "Jump Britain", "text": "Jump Britain \u00e8 un documentario del 2005 sul Free Running. Diretto da Mike Christie e prodotto dalla Carbon Media \u00e8 un sequel di Jump London.\nDue dei tre free runner di Jump London (S\u00e9bastien Foucan e Jerome Ben Aoues) sono membri del Urban FreeFlow che tracciano su numerosi monumenti famosi in tutta la Gran Bretagna.\nUn'altra sezione del documentario vede vari membri di Urban FreeFlow andare in \"pellegrinaggio\" per Lisses, in Francia. Il viaggio comprende la visita alla famosa Dame du Lac."}
{"id": "1874040", "revid": "767487", "url": "https://it.wikipedia.org/wiki?curid=1874040", "title": "Graciliraptor lujiatunensis", "text": "Graciliraptor \u00e8 un genere estinto di dinosauro carnivoro teropode, vissuto nel cretaceo inferiore, in un'area corrispondente approssimativamente all'odierna Cina. \u00c8 conosciuto per resti piuttosto frammentari. \u00c8 stato descritto dai paleontologi Xu Xang e Wang Xiaolin nel 2004.\nCaratteristiche.\nLo scheletro di questo piccolo dinosauro, dotato di lunghe vertebre caudali molto lunghe, somiglia molto a quello degli uccelli. Alcune sue caratteristiche lo avvicinano ai piccoli e agili teropodi dromeosauridi, i cui pi\u00f9 famosi rappresentati sono il velociraptor e il deinonychus; altre invece lo avvicinano ai troodonti. La scoperta di questo animale preistorico rivel\u00f2 che i dromeosauridi, nel corso del Cretaceo inferiore, cambiarono le loro caratteristiche, differenziandosi sempre di pi\u00f9.\nLuogo dei ritrovamenti.\nI fossili del graciliraptor sono stati trovati in Cina, nella provincia del Liaoning, precisamente nella Yixian Formation."}
{"id": "1874041", "revid": "287204", "url": "https://it.wikipedia.org/wiki?curid=1874041", "title": "Francois Clouet", "text": ""}
{"id": "1874043", "revid": "12290", "url": "https://it.wikipedia.org/wiki?curid=1874043", "title": "Guglielmo da Marsiglia", "text": ""}
{"id": "1874044", "revid": "1313191", "url": "https://it.wikipedia.org/wiki?curid=1874044", "title": "Pieve di Sant'Ambrogio (Uscio)", "text": "La pieve di Sant'Ambrogio \u00e8 un luogo di culto cattolico situato nel comune di Uscio, in via Roma, nella citt\u00e0 metropolitana di Genova.\nDal 17 dicembre 1920 la pieve \u00e8 stata inserita tra i monumenti nazionali italiani. Attiguo al complesso romanico \u00e8 presente l'ottocentesca chiesa parrocchiale omonima.\nStoria.\nSecondo le fonti storiche, attestate in numerosi documenti cartacei, la sua fondazione \u00e8 risalente tra il VI e VII secolo quando a Genova si stabilirono i vescovi di Milano. A quell'epoca, infatti, la curia milanese si rifugi\u00f2 in Liguria, dominata ancora dai Bizantini, e proprio tra Uscio e Rapallo fond\u00f2 antiche pieve ambrosiane; la pieve di Sant'Ambrogio di Uscio \u00e8 infatti una delle quattro erette a Recco, Camogli e Rapallo.\nDell'antica struttura originaria non rimangono per\u00f2 ad oggi importanti e significative tracce della sua esistenza, persino la sua ubicazione in loco \u00e8 ancora oggi incerta, e l'attuale edificio \u00e8 invece una rivisitazione dell'XI secolo in stile romanico. L'opera di edificazione potrebbe essere stata effettuata da maestranze liguri o lombarde.\nUn successivo intervento ampliativo si attu\u00f2 nel corso del XVIII secolo quando fu sfondata la parte absidale e quindi la creazione di un nuovo presbiterio con coro semicircolare.\nL'antico edificio rischi\u00f2 una programmata demolizione nel 1893 a seguito della decisione di edificare una nuova chiesa parrocchiale, ma l'intervento diretto dell'Ufficio Regionale per la Conservazione dei Monumenti, retto dal noto architetto Alfredo d'Andrade, scongiur\u00f2 tale ipotesi erigendo a fianco l'odierno edificio parrocchiale.\nDescrizione.\nImportanti lavori conservativi furono avviati nel corso degli anni cinquanta e sessanta del XX secolo che eliminarono dalle navate le sovrastrutture di architettura barocca e ricostruendo l'originario abside, riportando quindi la struttura all'antica origine in stile romanico. Nel restauro fu invece mantenuto il presbiterio del XVIII secolo ancora oggi ben visibile. L'apertura ufficiale della pieve al culto religioso avvenne il 12 giugno del 1976.\nLa pianta dell'edificio si presenta di tipo basilicale a tre navate con la divisione interna mediante colonne con plinto quadrato e base modanata e da sferici-cubici capitelli. Secondo i canoni tipici dell'architettura lombarda \u00e8 l'attiguo campanile inserito nella prima campata della navata destra."}
{"id": "1874049", "revid": "92723", "url": "https://it.wikipedia.org/wiki?curid=1874049", "title": "Pallacanestro Olimpia Milano 1994-1995", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Stefanel\" nelle competizioni ufficiali della stagione 1994-95.\nVerdetti stagionali.\nCompetizioni nazionali\nregular season: 4\u00ba posto su 14 squadre (20 partite vinte su 32)\nPlay off: Semifinalista (2-3 vs Bucker Bologna)\nCompetizioni internazionali\nStagione.\nNell\u2019estate 1994 la societ\u00e0 passa di mano e viene acquistata da \"Bepi\" Stefanel fino ad allora proprietario della squadra di Trieste. Stefanel porta con s\u00e9 anche una parte consistente dei quadri tecnici che avevano permesso a Trieste di arrivare alle semifinali play off la stagione precedente: dal tecnico Bogdan Tanjevi\u0107 ai giocatori: Dejan Bodiroga, Gregor Fu\u010dka, Ferdinando Gentile, Davide Cantarello, Alessandro De Pol.\nL\u2019Olimpia, sponsorizzata \"Stefanel\", disputa il campionato di Serie A1 terminando al quarto posto nella regular season disputando il 18 gennaio 1995 una partita contro la nazionale italiana, vinta 94 a 86 per celebrare l'addio al basket giocato da parte di Meneghin e D'Antoni. Nei play off elimina nei quarti la Cagiva Varese (2/1) ma viene fermata in semifinale dalla Buckler Bologna (2/3) che poi vince il titolo.\nIn Coppa Italia l\u2019Olimpia arriva alle final four che si tengono il 2 e 3 marzo 1995 a Casalecchio di Reno; viene battuta in semifinale dalla Benetton Treviso e poi vince la finale per il 3\u00ba posto battendo la Scavolini Pesaro.\nIn Coppa Kora\u0107 la squadra milanese arriva fino alle finali: dopo aver impattato la partita d\u2019andata disputata al Forum perde il 15 marzo 1995 la partita di ritorno disputata a casa dell\u2019Alba Berlino, che vince cos\u00ec il titolo.\nRoster.\nAllenatore: Bogdan Tanjevi\u0107\nMercato.\nSi ritira definitivamente Dino Meneghin, Djordjevic passa alla Fortitudo Bologna, Riva a Pesaro, Ambrassa a Roma mentre Tabak inizia la sua carriera in NBA.\nOltre ai giocatori provenienti da Trieste l\u2019Olimpia ingaggia il centro americano Ed Stokes che per\u00f2 si infortuna gravemente il 16 ottobre 1994 contro la Filodoro Bologna costringendo la societ\u00e0 a sostituirlo con un altro americano, Alec Kessler che esordisce il 26 novembre contro La Buckler Bologna senza convincere tanto che dopo tre partite torna in america per essere sostituito a gennaio 1995 dal centro americano Walter Scott Palmer."}
{"id": "1874054", "revid": "12290", "url": "https://it.wikipedia.org/wiki?curid=1874054", "title": "Veronica's Closet", "text": ""}
{"id": "1874058", "revid": "12290", "url": "https://it.wikipedia.org/wiki?curid=1874058", "title": "Eight is Enough", "text": ""}
{"id": "1874064", "revid": "131358", "url": "https://it.wikipedia.org/wiki?curid=1874064", "title": "Sidny Feitosa Dos Santos", "text": ""}
{"id": "1874066", "revid": "767487", "url": "https://it.wikipedia.org/wiki?curid=1874066", "title": "Pallacanestro Olimpia Milano 1993-1994", "text": "Questa voce raccoglie le informazioni riguardanti la Pallacanestro Olimpia Milano , nelle competizioni ufficiali della stagione 1993-94.\nVerdetti stagionali.\nCompetizioni nazionali\nregular season: 5\u00aa classificata su 16 squadre (18 partite vinte su 30),\nplay off: Quarti di finale\nCompetizioni europee\nStagione.\nLa Olimpia Milano, sponsorizzata \"Recoaro\", \u00e8 guidata dal confermato Mike D'Antoni e pu\u00f2 schierare per l'ultima stagione della sua carriera Dino Meneghin tornato da Trieste.\nLa Recoaro disputa la coppa Italia affrontando nei sedicesimi Sassari vincendo sia all\u2019andata sia al ritorno; negli ottavi l\u2019avversario \u00e8 costituito da Verona con cui impatta la prima partita per poi perdere il ritorno al forum il 16 settembre 1993 venendo eliminata.\nLa squadra ha preso parte alla coppa Korac dove, eliminando il Bobcat Gent, accede alla fase a gironi, qualificandosi come seconda ai quarti di finale dove super\u00f2 i francesi dell'Olympique d'Antibes arrendendosi in semifinale alla Stefanel Trieste.\nLa squadra milanese ha disputato il campionato di serie A1 classificandosi 5\u00aa al termine della regular season. Nei play off affronta e supera per due partite a una Desio negli ottavi, nei quarti l\u2019avversario \u00e8 Verona che batte ed elimina la squadra milanese per due partite a zero.\nRoster.\nAllenatore: Mike D'Antoni\nMercato.\nL\u2019Olimpia non rinnova il contratto ai due americani della stagione precedente, inoltre rinuncia a Baldi e a Pittis che va a rinforzare Treviso. Confermato \u0110or\u0111evi\u0107, il secondo straniero \u00e8 il centro croato Zan Tabak, mentre gioca solo alcune partite in corso di stagione il centro americano Alton Lister. Da Reggio Calabria arriva l\u2019italo-argentino Hugo Sconochini e da Trieste torna il quarantatreenne Dino Meneghin."}
{"id": "1874067", "revid": "179316", "url": "https://it.wikipedia.org/wiki?curid=1874067", "title": "Out From the Dark", "text": ""}
{"id": "1874072", "revid": "131410", "url": "https://it.wikipedia.org/wiki?curid=1874072", "title": "Soci\u00e9t\u00e9 des Transports Intercommunaux Bruxellois", "text": ""}
{"id": "1874073", "revid": "1543377", "url": "https://it.wikipedia.org/wiki?curid=1874073", "title": "Mirounga angustirostris", "text": "L'elefante marino settentrionale (Mirounga angustirostris) \u00e8 una delle due specie di elefante marino (l'altra \u00e8 l'elefante marino meridionale). \u00c8 un membro della famiglia \"Phocidae\" (le \u00abvere foche\u00bb). Gli elefanti marini devono il loro nome alle grandi dimensioni e alla grossa proboscide dei maschi, utilizzata, soprattutto durante le competizioni riproduttive, per emettere ruggiti straordinariamente potenti. Nelle dimensioni vi \u00e8 un notevole dimorfismo sessuale, in quanto i maschi (detti tori), che raggiungono i cinque metri di lunghezza, sono molto pi\u00f9 grandi delle femmine (dette vacche), che ne misurano solo tre. In media, i maschi pesano 1800 kg, mentre le femmine ne pesano 650. Di conseguenza, il loro sistema riproduttivo \u00e8 altamente poliginico ed un maschio pu\u00f2 essere in grado di ingravidare in una sola stagione fino a 50 femmine.\nDescrizione.\nL'elefante marino settentrionale presenta una stazza minore di quella dell'elefante marino meridionale. Un elefante marino settentrionale pu\u00f2 raggiungere i 4,8 metri di lunghezza e i 2267 chili di peso.\nAreale e habitat.\nL'elefante marino settentrionale vive nell'Oceano Pacifico orientale, lungo le coste della California e della Baja California, soprattutto sulle isole al largo, dove si accoppia, d\u00e0 alla luce i piccoli ed effettua la muta, ma migra a nord fino all'Alaska e alla Columbia Britannica. Mentre l'areale pelagico ricopre un'area enorme, le aree riproduttive principali sono solo sette, quattro delle quali situate su isole al largo della California. Recentemente \u00e8 stato osservato un notevole aumento di popolazione nel Golfo di California. Grandi colonie si possono osservare nella Riserva Statale di A\u00f1o Nuevo, presso il Faro di Piedras Blancas e nel Parco Statale di Morro Bay.\nStoria e conservazione.\nFin dagli inizi del '700 gli elefanti marini settentrionali sono stati cacciati indiscriminatamente per l'olio ricavato dal loro grasso, tanto che alla fine del XIX secolo erano quasi estinti, in quanto il loro numero si aggirava tra i 100 ed i 1000 esemplari. Questi pochi esemplari rimasti, agli inizi del secolo scorso, trovarono rifugio nelle acque messicane, sull'isola di Guadalupe, dove era presente una sola colonia riproduttiva; il governo messicano, fortunatamente, garant\u00ec a questa colonia una protezione totale. Fin dagli inizi del XX secolo questa specie \u00e8 stata protetta sia in Messico che negli Stati Uniti. In seguito, sotto la protezione U.S.A. del Marine Mammal Protection Act, il loro numero \u00e8 di nuovo aumentato fino agli oltre 100.000 esemplari attuali.\nTuttavia, questa popolazione ha subito un collo di bottiglia genetico che la rende pi\u00f9 suscettibile alle malattie e all'inquinamento. In California, la popolazione sta continuando a crescere del 25 per cento ogni anno e si stanno formando sempre pi\u00f9 nuove colonie; da ora in poi, il loro numero sar\u00e0 limitato solamente dalla mancanza di spazio disponibile. Comunque, questi animali sono sempre sotto la minaccia di El Ni\u00f1o e dei cambiamenti climatici da esso portati: nel 1997-98 El Ni\u00f1o ha provocato la morte dell'80 per cento dei nati dell'anno. Al giorno d'oggi l'elefante marino settentrionale \u00e8 sotto la protezione del Federal Marine Mammal Act e gode della protezione totale garantita dalla legge californiana.\nIn California, negli ultimi cinquant'anni, il numero di colonie di questi animali ha avuto un notevole boom. Nel Parco Statale di A\u00f1o Nuevo, ad esempio, fino agli anni '50 non era stato avvistato nemmeno un esemplare di queste foche, ma gi\u00e0 agli inizi degli anni '60 vi era gi\u00e0 stata segnalata la nascita di un piccolo. Al giorno d'oggi, ad A\u00f1o Nuevo nascono ogni anno migliaia di piccoli, sia sull'isola che sul continente. Il ripopolamento nei pressi di San Simeon \u00e8 stato perfino pi\u00f9 spettacolare: prima del 1990 non vi era nessun esemplare. Ora, durante l'inverno, a San Simeon vi sono pi\u00f9 esemplari che nel Parco Statale di A\u00f1o Nuevo.\nNutrizione e comportamento.\nL'elefante marino settentrionale si nutre di oltre trenta specie di pesci e cefalopodi, tra cui calamari, polpi, missine, chimere e piccoli squali. Nel nutrirsi, \u00e8 un animale notturno pelagico di profondit\u00e0, famoso per i lunghi intervalli in cui rimane immerso (Morejohn, 1970). Quando si nutre, rimane a profondit\u00e0 comprese tra i 300 e gli 800 metri, ma i maschi possono raggiungere perfino i 1800 metri; in ogni caso, non si nutre quasi mai a profondit\u00e0 di meno di 200 metri (Condit, 1984). Di conseguenza, i periodi di immersione sono piuttosto lunghi, circa 20 minuti per i maschi ma meno per le femmine, e tra un'immersione e l'altra questi animali necessitano di rimanere in superficie almeno per tre minuti. Il record di profondit\u00e0 sono i 1603 metri raggiunti da una femmina nel corso di un'immersione durata 19 minuti. In ambiente pelagico quest'animale viene quasi sempre avvistato singolarmente, nonostante a terra si osservi in migliaia di harem vicini tra di loro. Gli elefanti marini settentrionali, soprattutto i giovani, sono predati dai grandi squali bianchi e talvolta anche dalle orche. Tra la fine della primavera e gli inizi dell'inverno, mentre sono in mare, questi animali consumano grandi quantit\u00e0 di cibo che, immagazzinato sotto forma di grasso, servir\u00e0 a prepararli al lungo digiuno sulla terraferma (Ortiz, 1978).\nIn estate, gli elefanti marini effettuano una \u00abmuta catastrofica\u00bb che dura circa un mese, durante la quale perdono gran parte della pelliccia e della pelle. Per preservare il calore corporeo in attesa che il nuovo pelo ricresca, trascorrono questo periodo sulla spiaggia. Durante questo periodo, questi animali si possono osservare in un gran numero di riserve lungo la costa della California, come il Parco Statale di A\u00f1o Nuevo e la Spiaggia Nazionale di Point Reyes. Chiunque voglia osservarli deve ottenere un permesso ed essere molto cauto, poich\u00e9 sulla terraferma, per brevi distanze, i maschi possono muoversi pi\u00f9 velocemente di una persona in corsa, nonostante il loro aspetto goffo. Gli elefanti marini non hanno alcun interesse ad attaccare l'uomo, ma se questo si frappone tra due maschi rivali pu\u00f2 venire caricato.\nCiclo vitale.\nGli elefanti marini settentrionali ritornano nei propri terreni riproduttivi sulla terraferma in dicembre e gennaio; i primi a tornare sono i maschi. Questi si portano su spiagge isolate o protette, soprattutto su isole o in localit\u00e0 molto remote del continente. \u00c8 importante che queste spiagge garantiscano loro protezione dalle tempeste invernali e dall'azione delle onde (Riedman, 1982). I maschi ingaggiano terribili combattimenti per determinare chi diventer\u00e0 padrone di un territorio e di un harem. Nonostante tali lotte non portino quasi mai alla morte, sono molto brutali e i contendenti si riempiono di sangue e ferite; comunque, in molti casi, l'esemplare pi\u00f9 giovane, meno resistente, fugge via semplicemente, spesso riparandosi tra le dune, dove si riposer\u00e0 e osserver\u00e0 dall'alto tecniche di combattimento che saranno utili per l'anno successivo.\nDopo che i maschi si sono assicurati il proprio territorio sulla spiaggia, arrivano le femmine, le quali scelgono quasi sempre un maschio alfa come vicino. Nella loro cultura poliginica, un maschio pu\u00f2 avere un harem composto generalmente da 30 a 100 femmine. Controllare l'harem mentre il maschio alfa combatte \u00e8 compito del maschio beta. In tutta la sua vita un maschio alfa pu\u00f2 facilmente generare pi\u00f9 di 500 piccoli, mentre la maggior parte degli altri maschi, a causa della gerarchia stabilita con i combattimenti, non si accoppier\u00e0 mai. Una femmina, invece, in tutta la sua vita pu\u00f2 dare alla luce circa dieci piccoli.\nDopo essere giunti a riva, i maschi digiunano per tre mesi, mentre le femmine non toccano cibo solo per tre settimane, durante l'accoppiamento e l'allattamento dell'unico piccolo. Il periodo di gestazione dura circa undici mesi. I piccoli vengono allattati per quattro settimane, ma dovranno compiere i due mesi prima di intraprendere il primo viaggio in mare."}
{"id": "1874074", "revid": "287204", "url": "https://it.wikipedia.org/wiki?curid=1874074", "title": "Stampa tessile", "text": "La stampa tessile \u00e8 un processo di applicazione del colore su pezze di tessuto per ottenere disegni definiti. I tessuti possono venire stampati con coloranti che penetrano e si fissano alle fibre tessili oppure con pigmenti che vengono veicolati con appositi leganti. L'obbiettivo finale e' ottenere una decorazione del tessuto che presenti una ottima resistenza al lavaggio e una ottima solidit\u00e0 alla abrasione sia a secco che a umido. A differenza della tintura, dove il tessuto viene colorato per immersione in modo uniforme con un solo colore, nella stampa uno o pi\u00f9 colori vengono applicati solo su alcune parti seguendo una grafica o schema preciso.\nTradizionalmente i tipi di stampa sono quattro:\nStoria.\nLa stampa su tessuto con blocchi di legno era conosciuta nell'antichit\u00e0 in Asia, probabilmente originaria della Cina, come metodo per stampare sulla stoffa e successivamente sulla carta. I pi\u00f9 antichi esempi ci arrivano dalla Cina prima del 220 e dall'Egitto nel IV secolo.\nVenne introdotta in Europa dagli Arabi a partire dal XII secolo, veniva usata per stampare tessuti decorativi usati come tappezzeria per il rivestimento delle pareti. I tessuti di alta qualit\u00e0, estremamente costosi, venivano importati dai paesi islamici.\nAnche nel sud e centro America, prima della conquista spagnola, veniva praticata in Per\u00f9, Cile e Messico.\nNella seconda met\u00e0 del XVII secolo i francesi importarono, dalle loro colonie sulla costa est dell'India, coloranti blu e bianchi resistenti all'acqua, insieme alle conoscenze tecniche per produrre una stampa lavabile. Fu un francese ad aprire in Inghilterra, nel 1671, il primo laboratorio di stampa su tessuto. \nSulla fine del secolo questa tecnica si diffuse in tutta Europa dalla Germania, dove il distretto di Amburgo era famoso per la stampa su tela di lino, alla Svizzera, all'Austria.\nLa tecnica di lavorazione della stampa a ruggine, prodotto tipico della Romagna, \u00e8 molto antica; si pensa che risalga al XVIII secolo.\nMetodi di stampa.\nStampa a mano con blocchi di legno.\nQuesto metodo, oggi considerato il pi\u00f9 artistico, \u00e8 il pi\u00f9 antico e semplice sistema di stampa. La stampa si applica con un blocco di legno su cui viene intagliato il disegno, occorre un blocco diverso per ogni colore del disegno. Il blocco di legno, con il disegno a rilevo viene inchiostrato e premuto sul tessuto in modo che l'inchiostro nelle aree a rilievo si trasferisca sul tessuto. \nStampa con lastra di rame.\nLa stampa con lastra di rame incisa fu praticata per la prima volta da Thomas Bell in Inghilterra nel 1770. La prima pressa usata fu una normale pressa da tipografia. Divenne velocemente obsoleta con lo sviluppo di quella rotativa.\nStampa rotativa con cilindri a rilievo.\nIl processo di stampa con un cilindro inciso fu brevettato da Bell nel 1785, solo quindici anni dopo la stampa con lastra, la nuova macchina poteva stampare sei colori alla volta, ma risultava difficile l'allineamento dei sei cilindri. La soluzione del problema da parte di Adam Parkinson di Manchester nello stesso anno port\u00f2 alla diffusione della stampa su cotone da due a sei colori.\nStencil.\nLa tecnica dello stencil \u00e8 antica, viene usata per la decorazione tessile in Giappone da tempo immemorabile e molto pi\u00f9 tardi giunse in Europa. La sagoma (maschera) del disegno viene ritagliata in fogli di carta pesante o sottile lamiera metallica, il colore viene applicato con pennello o tampone, a mano o a macchina, sopra il foglio, potendo passare solo negli interstizi, lasciati vuoti dopo aver ritagliato le parti del disegno, lo riproduce identico ogni volta che la maschera viene riposizionata.\nLa prima macchina per stampare stencil fu brevettata nel 1894 da S. H. Sharp.\nSerigrafia tessile a quadro.\nQuesto metodo di stampa chiamato serigrafia \u00e8 stato perfezionato e impiegato industrialmente fin dai primi anni del 1900. Un apposito tessuto di poliestere viene tesato e incollato su un riquadro di metallo e l'insieme costituira' la matrice o forma di stampa. Il tessuto tesato sul quadro di metallo viene spalmato con una resina che una volta asciutta risulter\u00e0 fotosensibile. Viene posta una grafica realizzata su un film trasparente con un inchiostro opaco sul tessuto spalmato e il tutto viene esposto alla luce. Dove la resina riceve la luce si polimerizza mentre dove \u00e8 stata protetta dall'inchiostro opaco si dilava con semplice acqua dal tessuto di poliestere. Alla fine di questo processo di fotoincisione si ottiene uno schermo o telaio di serigrafia fotoinciso che \u00e8 costituito da un tessuto con aree permeabili agli inchiostri ( o aree libere ) e aree impermeabili. Ponendo questo telaio da serigrafia sopra il tessuto da stampare e premendo con una apposita spatola con un profilo di gomma denominata racla \u00e8 possibile fare permeare l'inchiostro dalla parte superiore del telaio serigrafia al tessuto sottostante mantenendo in modo preciso e molto definito la grafica utilizzata durante il processo di fotoincisione. Questo \u00e8 anche la spiegazione per cui questa tecnologia di stampa \u00e8 stata classificata come una tecnologia di stampa permeografica. Ad oggi questa tecnologia viene utilizzata industrialmente sia per la stampa dei tessuti in pezze detta anche stampa in continuo, sia per la stampa in piazzato di capi di abbigliamento come T-shirt , pantaloni, giacconi, camicie etc etc. La serigrafia ha come elemento vincente in stampa tessile rispetto alle altre tecnologie, la possibilit\u00e0 di utilizzare una ampia scelta di inchiostri con molti effetti particolari sviluppati appositamente negli anni da aziende come Grafco, CHT, Virus per il mondo dell'abbigliamento. Sono infatti disponibili inchiostri per serigrafia ad effetto metallico, inchiostri ad effetto 3D e rigonfianti, iridescenti, inchiostri fluorescenti, inchiostri glitter, inchiostri a corrosione, inchiostri termocromici, inchiostri fotocromici, inchiostri luminescenti e molte altre specialit\u00e0 spesso realizzate su richiesta delle varie case di moda.\nSerigrafia tessile rotativa.\nUn apposito cilindro realizzato in metallo microforato viene spalmato con una resina che una volta asciutta risulter\u00e0 fotosensibile in modo simile alla serigrafia tessile a quadro. Viene posta una grafica realizzata su un film trasparente con un inchiostro opaco intorno al cilindro spalmato e il tutto viene esposto alla luce. Dove la resina riceve la luce si polimerizza mentre dove \u00e8 stata protetta dall'inchiostro opaco si dilava con semplice acqua dal cilindro di metallo microforato. Alla fine di questo processo di fotoincisione si ottiene un cilindro in metallo microforato fotoinciso che \u00e8 costituito da aree permeabili agli inchiostri ( o aree libere ) e aree impermeabili. Il cilindro da stampa viene posto su un tessuto sostenuto da un tappeto in movimento e per rotolamento,seguendo in sincrono il movimento del tappeto fa permeare l'inchiostro che viene pompato al suo interno tramite una apposita spatola dotata di un profilo di gomma detta racla. (Anche la racla \u00e8 inserita all'interno del cilindro in modo da fare permeare in modo preciso e definito l'inchiostro sul tessuto.) La serigrafia tessile rotativa \u00e8 la tecnologia che combina una buona qualit\u00e0 di stampa con elevate produzioni. Anche per la serigrafia tessile rotativa il punto vincente e' oltre alla velocit\u00e0 di produzione l'ampia gamma di inchiostri ed effetti speciali disponibili ( in pratica gli stessi sopracitati per la serigrafia tessile a quadro ).\nInkjet (Getto di inchiostro).\nQuesta tecnologia \u00e8 la pi\u00f9 recente ed \u00e8 stata introdotta diffusamente nella stampa tessile dalla fine degli anni 90. Come tutte le altre tecnologie qui citate non si basa su matrici o forme di stampa che vengono utilizzate per imprimere il tessuto ma si basa su un insieme di attuatori piezo che comandati da uno specifico software generano a comando un getto di un inchiostro appositamente formulato per questa applicazione. L'inchiostro inkjet dopo la fuoriuscita dall'ugello di sparo durante il tragitto diventa una goccia che va a impattare il tessuto da decorare. Ogni goccia former\u00e0 un punto sul tessuto e ripetendo quest processo in alta velocit\u00e0, la grafica inserita nel software viene riprodotta sul tessuto. Questa tecnologia di stampa viene definita anche tecnologia di stampa senza contatto e l'insieme degli attuatori piezo collegati agli ugelli di sparo dell'inchiostro vengono definite testine di stampa inkjet.\nNegli anni abbiamo assistito ad rapido sviluppo tecnologico nelle teste di stampa inkjet per cui sono aumentati il numero degli attuatori impiegati ( ad oggi abbiamo disponibili teste di stampa Kyocera da 2656 fino a 5312 ugelli e fino ad una larghezza di stampa per ogni singolo passaggio di 108 mm ) . Lo stesso sviluppo tecnologico ha comportato parimenti una progressiva riduzione delle dimensioni della goccia che dagli iniziali 20-25 pL ( picolitri ) si e' giunti ai 3-5 pL ( picolitri ).La riduzione della dimensione della goccia ha come diretta conseguenza un aumento della definizione della stampa finale. La tecnologia inkjet oggi consente ottime performances di qualit\u00e0 ed evita il costo della preparazione delle matrici di stampa. E' da notare che come lato negativo la tecnologia inkjet presenta una ridotta velocit\u00e0 di produzione rispetto alle tecnologie tradizionali ma soprattutto presenta una gamma molto limitata degli effetti moda o speciali ottenibili sul tessuto ed un elevato costo di obsolescenza e manutenzione delle attrezzature ."}
{"id": "1874075", "revid": "986213", "url": "https://it.wikipedia.org/wiki?curid=1874075", "title": "Anna Maria del Palatinato-Simmern", "text": "Biografia.\nAnna Maria era la figlia di Ludovico VI del Palatinato, e di sua moglie Elisabetta d'Assia.\nMatrimonio.\nNell'aprile del 1578, il principe svedese Carlo, duca di S\u00f6dermanland, visit\u00f2 la sua citt\u00e0 natale, Heidelberg. Il duca si era difatti recato in Germania per scegliere una sposa adatta tra le principesse protestanti. Maria fu educata ad essere un'ardente luterana, e la sua religione e la sua educazione secondo i principi della Confessione di Augusta fu uno dei motivi per cui fu scelta da Carlo. Suo padre accett\u00f2 la proposta di matrimonio a condizione che le fosse garantito il diritto di esercitare la sua fede in Svezia, che era allora governata dal fratello di Carlo, Giovanni III, noto per le sue simpatie cattoliche. \nIl matrimonio ebbe luogo a Heidelberg l'11 maggio 1579. Anna Maria viene descritta come una donna molto sottile e dai lunghi capelli ramati, sempre malaticcia e di debole costituzione. Il loro matrimonio fu tuttavia considerato felice e Carlo divenne molto legato alla moglie calvinista, che rafforz\u00f2 le tendenze riformate del clero svedese. Fu considerata una persona mite e giusta, che riusciva sempre a placare lo spirito ardente del marito.\nLasciarono la Germania a luglio e, nel settembre 1579, Maria ricevette il giuramento di lealt\u00e0 dai sudditi nelle terre di Gripsholm, Tynnels\u00f6 e R\u00e4vsn\u00e4s, nella citt\u00e0 di Str\u00e4ngn\u00e4s con le parrocchie di \u00c5kers, Selebo e Daga, nonch\u00e9 \u00d6verenh\u00f6rna e Ytterenh\u00f6rna.\nMorte.\nAnna Maria mor\u00ec il 29 luglio 1589 nel palazzo di Eskilstuna dopo una lunga malattia. Fu sepolta nella cattedrale di Str\u00e4ngn\u00e4s. Non divenne mai regina visto che mor\u00ec prima dell'incoronazione del marito. Anna Maria non riusc\u00ec a dare a Carlo l'erede al trono, che arriv\u00f2 invece dal secondo matrimonio con Cristina di Holstein-Gottorp. L'unica figlia che le sopravvisse fu Caterina che avrebbe sposato nel 1615 Giovanni Casimiro di Zweibr\u00fccken.\nLa citt\u00e0 di Mariestad, fondata nel 1583, e la tenuta reale di Marieholm persero il suo nome.\nDiscendenza.\nAnna Maria e Carlo ebbero sei figli:"}
{"id": "1874080", "revid": "124123", "url": "https://it.wikipedia.org/wiki?curid=1874080", "title": "John Fleming", "text": " Durante la sua vita ha nominato e descritto un vasto numero di molluschi. Inoltre ha tentato di riconciliare, in quanto reverendo, la scienza e la teologia.\nOpere.\nFra le sue opere ritroviamo:"}
{"id": "1874083", "revid": "112718169", "url": "https://it.wikipedia.org/wiki?curid=1874083", "title": "Pallacanestro Olimpia Milano 1991-1992", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Philips\", nelle competizioni ufficiali della stagione 1991-92.\nVerdetti stagionali.\nCompetizioni nazionali\nregular season: 3\u00aa classificata su 16 squadre (22 partite vinte su 30),\nplay off: Quarti di finale\nCompetizioni europee\nStagione.\nL'Olimpia, sponsorizzata \"Philips\" \u00e8 affidata alla guida di Mike D'Antoni. In Coppa Italia elimina in successione: Cercom Ferrara, Sidis Reggio Emilia qualificandosi ai quarti di finale dove affronta la Scavolini Pesaro; i Milanesi vincono la prima partita in trasferta 84 a 80 ma nel ritorno a Milano il 21 novembre 1991 vengono sconfitti per 80 a 85 venendo cos\u00ec eliminati.\nNella Coppa dei Campioni supera il primo turno e il girone di ottavi di finale, nei quarti affronta il Barcellona superandolo per due partite a zero e qualificandosi cos\u00ec per le \"final four\" che si tengono a Istanbul. Il 14 aprile viene sconfitta in semifinale 75 a 82 dal Partizan Belgrado \n poi vincitrice della coppa, mentre il 16 aprile si qualifica al terzo posto battendo 99 a 81 l'Estudiantes di Madrid.\nNella regular season del campionato di serie A1 si classifica al terzo posto dietro Pesaro e Treviso. Nei play off incontra nei quarti Roma, dell'ex Premier, vincendo la prima partita a Milano, la serie si interrompe per permettere ai milanesi di partecipare alla \"final four\" di Eurolega, quando riprende Roma riesce a impattare la serie e ad andare alla bella che si disputa a Milano il 21 aprile 1992 e che vede il Messaggero Roma vincere per 89 a 94 eliminando la Philips.\nStaff tecnico.\nAllenatore: Mike D'Antoni\nMercato.\nLa societ\u00e0 milanese decise di non confermare i due americani della stagione precedente mettendo sotto contratto il potente centro Darryl Dawkins proveniente da Torino e l'ala Johnny Rogers proveniente dal campionato spagnolo. Fausto Bargna prese la strada di Roma mentre da Cant\u00f9 torn\u00f2 per fine prestito Davide Pessina."}
{"id": "1874087", "revid": "287204", "url": "https://it.wikipedia.org/wiki?curid=1874087", "title": "Pallacanestro Olimpia Milano 1990-1991", "text": "Questa voce raccoglie le informazioni riguardanti la Pallacanestro Olimpia Milano , sponsorizzata \"Philips\", nelle competizioni ufficiali della stagione 1990-91.\nVerdetti stagionali.\nregular season: 1\u00aa classificata su 16 squadre (21 partite vinte su 30),\nplay off: Finale (2 a 3 contro Phonola Caserta)\nStagione.\nL'Olimpia \u00e8 affidata alla guida di Mike D'Antoni al primo anno della carriera di allenatore mentre fino alla stagione precedente guidava la squadra come play.. In Coppa Italia elimina in successione: Tombolini Livorno, Emmezeta Udine e Clear Cant\u00f9 qualificandosi alle \"final four\" che si tengono a Bologna. Il 20 febbraio 1991 i Milanesi superano nettamente 81 a 67 la Sidis Reggio Emilia per incontrare il giorno dopo in finale la Glaxo Verona da cui viene sconfitta per 85 a 97. Nella regular season del campionato di serie A1 si classifica al primo posto davanti a Caserta. Nei play off incontra nei quarti Trieste dell'ex Meneghin e guidata dal tecnico Bogdan Tanjevi\u0107 riuscendo a prevalere per due partite a una; in semifinale supera per due partite a zero il Messaggero Roma e quindi affronta in finale la Phonola Caserta, le due squadre si portano sul due a due vincendo le partite in casa e quindi si va alla \"bella\" disputata il 21 maggio 1991 al Forum di Assago che vede la squadra campana prevalere per 88 a 97 vincendo il suo primo scudetto.\nRoster.\nAllenatore: Mike D'Antoni, \nMercato.\nNel estate 1990 lascia il basket giocato per intraprendere la carriera di allenatore Mike D'Antoni. Salutano l'Olimpia Dino Meneghin, per rinforzare la squadra di Trieste e Bob Mc Adoo per giocare a Forl\u00ec. Nessuno degli americani utilizzati nella stagione precedente viene confermato mentre sono messi a contratto Jay Vincent e Cozell McQueen e torna da Roma Fausto Bargna."}
{"id": "1874088", "revid": "135224", "url": "https://it.wikipedia.org/wiki?curid=1874088", "title": "Avvocatura generale dello Stato brasiliano", "text": "L'Avvocatura generale dello Stato (AGU) \u00e8 l'istituzione brasiliana che direttamente o indirettamente rappresenta lo Stato federale in giudizio oppure in fori extragiudiziali. Fornisce anche consulenza giuridica al potere esecutivo del governo.\nI membri dell'Avvocatura generale dello Stato brasiliano devono essere avvocati abilitati in concorso interno pubblico. Il capo dell'istituzione, l'avvocato generale, con \"status\" di ministro, \u00e8 nominato dal presidente e deve avere pi\u00f9 di 35 anni, secondo la Costituzione.\nLa nomina, comunque, deve essere accolta dal Senato."}
{"id": "1874089", "revid": "1812835", "url": "https://it.wikipedia.org/wiki?curid=1874089", "title": "Gigliola Frazzoni", "text": "Biografia.\nDebutt\u00f2 nel 1947 a Pesaro in \"Francesca da Rimini\" nel ruolo di Samaritana e l'anno successivo fu al Teatro Duse di Bologna come Mim\u00ec.\nOttenne poi un rapido successo nei pi\u00f9 importanti teatri italiani, a partire dalla Scala, dove, tra le varie produzioni, nel 1957 partecip\u00f2 alla prima de \"I dialoghi delle Carmelitane\". Apparve inoltre a Roma, Torino, Venezia, Palermo, Parma e all'Arena di Verona, dove si esib\u00ec regolarmente dal 1956 al 1972. Dal 1954 cant\u00f2 anche all'estero, in particolare a Monaco di Baviera, Stoccarda, Wiesbaden, Zurigo, Vienna, Bordeaux, Dublino, Il Cairo.\n\u00c8 stata soprano drammatico, con predilezione per i ruoli verdiani, pucciniani e dei compositori veristi come Mascagni, Leoncavallo, Giordano. Viene ricordata in particolare per l'interpretazione di Minnie ne \"La fanciulla del West\"."}
{"id": "1874091", "revid": "61051", "url": "https://it.wikipedia.org/wiki?curid=1874091", "title": "Pratt &amp; Whitney PW4062", "text": ""}
{"id": "1874094", "revid": "640277", "url": "https://it.wikipedia.org/wiki?curid=1874094", "title": "Stella esotica", "text": "Una stella esotica \u00e8 un particolare tipo di stella degenere costituito da particelle diverse dagli elettroni, dai protoni e dai neutroni, che si mantiene in equilibrio contro il collasso gravitazionale grazie alla pressione degenerativa o ad altri effetti quantistici. Di questa classe fanno parte le stelle di quark (costituite da materia strana) e le stelle di preoni (composte da preoni).\nStella di quark.\nUna stella di quark (o stella strana) \u00e8 un ipotetico stadio intermedio tra una stella di neutroni ed un buco nero stellare. La teoria suggerisce che quando la compressione all'interno di una stella di neutroni raggiunge (o per l'alta massa del residuo lasciato da una supernova, o per accrescimento della stella di neutroni facente parte di una binaria stretta) valori sufficientemente grandi, i neutroni verrebbero decomposti nei quark costituenti, andando a formare la materia strana. Questo processo produrrebbe, sempre teoricamente, un quantitativo eccezionalmente grande di energia (103 foe o 1047 joule) che causerebbe l'esplosione delle parti pi\u00f9 esterne della stella in quella che \u00e8 stata chiamata una quark-nova, mentre il nucleo della stella di neutroni collasserebbe finch\u00e9 fra i quark non si instaura una pressione degenerativa che ne controbilancia l'attrazione gravitazionale; il risultato sarebbe una stella di quark. Attualmente l'esistenza delle stelle di quark \u00e8 ipotetica ma osservazioni effettuate dall'osservatorio a raggi X Chandra hanno individuato due poissibili candidate: 3C58, la pulsar resto della supernova del 1181, e RXJ1856.5-3754; la prima appare troppo fredda e la seconda troppo piccola per una stella neutronica, il che suggerisce che la materia di cui sono composte sia pi\u00f9 densa del neutronio. \u00c8 stata avanzata l'ipotesi che la supernova SN 2006gy fosse associata alla formazione di una stella di quark.\nStella di preoni.\nAmmettendo che i quark e i leptoni siano a loro volta non elementari ma costituiti da preoni, si pu\u00f2 speculare sulla possibilit\u00e0 che tra la stella di quark ed il buco nero di massa stellare esista un ulteriore stato intermedio: la stella di preoni. Un oggetto del genere avrebbe una densit\u00e0 dell'ordine di 1023 kg/m3, la stessa che si otterrebbe comprimendo la massa della Terra in una sfera grande come una pallina da tennis. Le stelle preoniche potrebbero essere una componente della materia oscura.\nStella Q.\nUna stella Q (o buco grigio) \u00e8 un'ipotetica stella di neutroni pi\u00f9 compatta, con uno stato esotico della materia, che, in teoria, potrebbe presentare un raggio anche solo del 50% maggiore del proprio raggio gravitazionale, il che renderebbe molto difficile distinguerla da un buco nero stellare. L'oggetto compatto nel sistema V404 Cygni potrebbe essere un buco grigio.\nStella elettrodebole.\n\u00c8 possibile che quando una stella di neutroni, avendo ecceduto il limite di Tolman-Oppenheimer-Volkoff, si contrae per divenire un buco nero stellare, al suo interno i quark inizino a convertirsi in leptoni (come gli elettroni, ma soprattutto neutrini) mediante l'interazione elettrodebole. L'energia liberata da questo processo, che avrebbe luogo nel nucleo della stella di neutroni in una regione delle dimensioni di una mela ma dotata di una massa doppia di quella terrestre, potrebbe sostenere il totale collasso della stella per circa 10 milioni d'anni. Una eventuale stella di neutroni in questa fase viene chiamata stella elettrodebole.\nStella di bosoni.\nGli oggetti finora descritti sono costituiti da materia fermionica, ma \u00e8 stata teorizzata l'esistenza di stelle composte da bosoni. Ci\u00f2 richiederebbe l'esistenza di una particella bosonica dotata di piccola massa e stabilit\u00e0. Una siffatta stella di bosoni potrebbe essersi originata per collasso gravitazionale nei primi istanti di vita dell'Universo, similmente ai buchi neri primordiali. Potrebbe essere possibile individuare eventuali stelle di bosoni binarie attraverso la rilevazione delle onde gravitazionali da queste emesse. Qualcuno ha avanzato l'ipotesi che al centro della Via Lattea e nel nucleo delle galassie attive possano trovarsi stelle di bosoni supermassicce. Le stelle di bosoni potrebbero infine rappresentare una frazione della materia oscura.\nStella di Planck.\nNel 2014, Carlo Rovelli e Francesca Vidotto hanno ipotizzato che al centro dei buchi neri, invece di una singolarit\u00e0 gravitazionale, possa trovarsi una stella di Planck, un oggetto con una densit\u00e0 energetica prossima al valore planckiano (ca. 4,633 x 10113 J/m3) e una dimensione superiore alla lunghezza di Planck, sostenuta contro il catastrofico collasso gravitazionale dalla pressione quantistico-gravitazionale. Secondo la teoria, un tale oggetto avrebbe un'esistenza brevissima nel suo tempo proprio, poich\u00e9 alla contrazione progenitrice seguirebbe un immediato effetto di rimbalzo verso l'esterno, ma per il resto dell'universo la stella impiegherebbe un tempo molto lungo a \"evaporare\" a causa dell'enorme dilatazione temporale gravitazionale; in altri termini, tale \"evaporazione\" si manifesterebbe come la prevista radiazione di Hawking. \u00c8 stata predetta peraltro l'emissione di un segnale di raggi gamma rilevabile al momento della totale dissoluzione del buco nero, allorch\u00e9 la stella di Planck rimarrebbe esposta. Se l'esistenza delle stelle di Planck venisse confermata verrebbe risolto il paradosso dell'informazione del buco nero e evitate possibili violazioni della causalit\u00e0."}
{"id": "1874104", "revid": "305330", "url": "https://it.wikipedia.org/wiki?curid=1874104", "title": "Peter Zoller", "text": "\u00c8 professore all'Universit\u00e0 di Innsbruck, dove lavora nei campi dell'ottica quantistica, della fisica atomica e dell'informazione quantistica. \u00c8 noto soprattutto per i suoi pionieristici lavori sulla computazione quantistica, la comunicazione quantistica e per contributi nell'ottica e nella fisica dello stato solido.\nNel 2013 gli \u00e8 stato assegnato il Premio Wolf per la fisica."}
{"id": "1874111", "revid": "287204", "url": "https://it.wikipedia.org/wiki?curid=1874111", "title": "Ricominciare", "text": "Ricominciare \u00e8 stato un programma televisivo di genere talk show, trasmesso da Rai 2 nel periodo 2008-2009. La trasmissione, condotta da Alda D'Eusanio, raccontava di vicende reali e di personaggi che hanno fatto la storia. Colonna sonora della trasmissione \u00e8 la canzone dei Coldplay, \"Clocks\".\nPrima edizione.\nLa prima edizione del programma ha inizio mercoled\u00ec 9 luglio 2008 con tre puntate, e riscuote un ottimo successo, poich\u00e9 il programma, nell'ultimo appuntamento, arriva a toccare un ascolto di circa 3.000.000 di telespettatori.\nSeconda edizione.\nGrazie ai buoni ascolti ottenuti dal programma nell'estate del 2008, il programma riparte con la seconda edizione da luned\u00ec 4 maggio 2009 per quattro puntate su Rai 2, sempre condotto da Alda D'Eusanio."}
{"id": "1874115", "revid": "287204", "url": "https://it.wikipedia.org/wiki?curid=1874115", "title": "Magic City Snowbears", "text": "I Magic City Snowbears sono stati una franchigia di pallacanestro della IBA, con sede a Minot, nel Dakota del Nord.\nDebutt\u00f2 nella stagione 1996-97. Arriv\u00f2 due volte in finale, nel 1999 e nel 2000, perdendo in entrambe le occasioni. La squadra fu ritirata quando IBA, IBL e CBA si fusero nel 2001-02."}
{"id": "1874118", "revid": "17204", "url": "https://it.wikipedia.org/wiki?curid=1874118", "title": "Tekken Devil Within", "text": ""}
{"id": "1874119", "revid": "767487", "url": "https://it.wikipedia.org/wiki?curid=1874119", "title": "Oreste Calabresi", "text": "Carriera artistica.\n\u00c8 considerato uno dei pi\u00f9 importanti attori teatrali italiani in attivit\u00e0 a cavallo fra l'Ottocento ed il Novecento.\nSi trasfer\u00ec sin da giovane a Roma, dove inizi\u00f2 la sua carriera nel teatro entrando nella filodrammatica romana \"Pietro Cossa\".\nEsord\u00ec nel 1881 e da questo momento firm\u00f2 contratti con diverse compagnie (\"Ruta\", Lollio\", \"Salvini-Serafini\").\nLe sue recitazioni nell'ambito della compagnia di comici \"Vitaliani\" suscitarono positive reazioni della critica e del pubblico, per\u00f2 per affermarsi dovette attendere l'incontro con la compagnia di \"Marini\" diretta da Giovan Battista Marini.\nSuccessivamente si esib\u00ec con le compagnia di \"Garzes\", \"Paladini\", \"Zampieri\" nel 1895, \nmentre due anni dopo port\u00f2 in scena \"La gelosa\" di A.Bisson assieme alla coppia Reiter-Leigheb.\nNel 1900 fond\u00f2 assieme a Irma Gramatica e a Virgilio Talli la compagnia che per almeno cinque anni si riveler\u00e0 una delle pi\u00f9 seguite ed applaudite. In questo periodo si riveler\u00e0 anche un ispirato autore.\nLa compagnia mise in scena opere di prestigiosi scrittori, come Giovanni Verga, Giuseppe Giacosa e di nuovi talenti come Roberto Bracco.\nIn seguito divenne socio prima con E.Severi, poi diresse la \"Calabresi-Mariani\" dal 1909 e infine lavor\u00f2 con la \"Sabbatini-Ferrero\" dal 1912.\nSi mise in luce sia in parti comiche sia in quelle drammatiche.\nIl suo nome rester\u00e0 legato ad una memorabile interpretazione di \"Lazaro di Roio\", alla prima rappresentazione della tragedia dannunziana La figlia di Iorio nel 1904.\nDa annoverare ancora \"La nemica\" di Sobrero allestita nel 1912 al teatro Manzoni di Milano.\nNel 1914 fu allettato dal mondo del cinema, ma recit\u00f2, tutto sommato, in pellicole di basso valore artistico."}
{"id": "1874125", "revid": "164844", "url": "https://it.wikipedia.org/wiki?curid=1874125", "title": "Fusione mu-catalizzata", "text": ""}
{"id": "1874126", "revid": "1812835", "url": "https://it.wikipedia.org/wiki?curid=1874126", "title": "Scipio Colombo", "text": "Biografia.\nDopo aver iniziato gli studi in Filosofia presso l'Universit\u00e0 degli Studi di Padova e una breve esperienza come violinista, trov\u00f2 la sua strada nel canto, debuttando nel 1937 nel ruolo di Marcello ne \"La boh\u00e8me\" pucciniana.\nNegli anni della seconda guerra mondiale cant\u00f2 pi\u00f9 volte alla Scala, dove, finito il conflitto, nel 1947 prese parte alla prima de \"L'amore delle tre melarance\". Altre prime scaligere furono \"Peter Grimes\" e \"I dialoghi delle Carmelitane\". Molto apprezzate furono anche le sue performance ne \"Il prigioniero\" di Luigi Dallapiccola nel 1950 e \"Cagliostro\" di Ildebrando Pizzetti nel 1953.\nIn quegli anni fece anche il debutto sulle scene internazionali, apparendo alla Staatsoper di Vienna (\"Tosca\", \"Il trovatore\", \"Rigoletto\"), alla Royal Opera House di Londra (\"Tosca\"), ad Aix-en-Provence (\"Don Giovanni\", \"Le nozze di Figaro\", \"Cos\u00ec fan tutte\").\nAltri ruoli affrontati furono Amonasro, Germont, Ford, Lescaut. Dal 1959 si dedic\u00f2 all'insegnamento."}
{"id": "1874134", "revid": "986213", "url": "https://it.wikipedia.org/wiki?curid=1874134", "title": "Elisabetta Carlotta del Palatinato-Simmern", "text": "Biografia.\nEra figlia dell'elettore palatino Federico IV, che fu elettore dal 1583 al 1610, e di Luisa Giuliana di Nassau, figlia di Guglielmo I d'Orange. Spos\u00f2 a Heidelberg il 24 luglio 1616 Giorgio Guglielmo, elettore di Brandeburgo e Duca di Prussia dal 1619 al 1640. Il matrimonio suggellava l'alleanza tra i vicini Wittelsbach e gli Hohenzollern.\nRimase vedova il 1\u00ba dicembre 1640; gi\u00e0 tre anni prima suo marito si era ritirato nella regione ai confini con la Prussia. Elettore del Brandeburgo fu loro figlio Federico Guglielmo. Elisabetta Carlotta sopravvisse al marito vent'anni e fu sepolta a Berlino.\nDiscendenza.\nGiorgio Guglielmo e Elisabetta Carlotta ebbero quattro figli:"}
{"id": "1874135", "revid": "767487", "url": "https://it.wikipedia.org/wiki?curid=1874135", "title": "Ultimi raggi di luna", "text": " \u00e8 un manga di Ai Yazawa. \u00c8 un'opera in tre volumi che si differenzia dalle altre opere dell'autrice, grazie ad un'atmosfera misteriosa e ai temi trattati (la vita dopo la morte e la teoria della metempsicosi). Nel 2004 \u00e8 stato tratto dal manga un film live-action con Hiroki Narimiya dal titolo \"Kagen no Tsuki\".\nIn Italia la suddivisione originale \u00e8 stata stampata dal 2005 con il sottotitolo \"Collection\".\nTrama.\nLa storia vede l'intreccio di due vicende. In una, Mizuki \u00e8 una diciassettenne, studentessa del liceo femminile Sasahara e dalla situazione familiare travagliata, che una sera di Luna crescente conosce il musicista inglese Adam. Tra i due si instaura fin da subito un legame, tanto che la ragazza decide di scappare di casa e andare ad abitare con lui nella villa in cui sta soggiornando. Adam, per\u00f2, \u00e8 tossicodipendente e rivede nella ragazza la sua ex fidanzata deceduta; non volendo ferire Mizuki, decide di andarsene, proponendole per\u00f2 di fuggire con lui. Determinata a raggiungerlo, Mizuki viene investita di primo mattino mentre attraversa la strada per raggiungere Adam, sotto gli occhi di Tomoki, il suo ex ragazzo. La ragazza si ritrova dapprima in uno strano luogo con una cancellata, dove incontra una bambina in cerca della sua gatta, per poi risvegliarsi nella villa dove ha vissuto con Adam senza ricordare nulla.\nNell'altra, Hotaru \u00e8 una bambina delle elementari che, come Mizuki, ha avuto un incidente stradale mentre cercava la sua gatta Lulu. Una volta dimessa, un giorno segue un gatto somigliante a Lulu dentro a una villa abbandonata, trovandoci Mizuki che suona un pezzo di canzone al pianoforte. Hotaru, con l'aiuto dei suoi amici Kayama, Miura e Sugisaki, scopre che Eve (soprannome dato a Mizuki in quanto lei stessa non ricorda nulla del suo passato) \u00e8 un fantasma intrappolato nella villa, riuscendo a ricostruire a poco a poco la sua vera identit\u00e0.\nManga.\nIn Giappone il manga, pubblicato inizialmente in tre volumi, nel 2004 \u00e8 stato raccolto dalla Sh\u016beisha in un'edizione \"bunkoban\" in due volumi. In Italia la prima edizione comprende sei volumi, successivamente ristampati secondo la suddivisione originale; nel 2013 \u00e8 stata anche pubblicata l'edizione \"bunkoban\", denominata \"Deluxe\".\nIn Francia la serie \u00e8 stata pubblicata dalla Editions Akata, in Spagna dalla Planeta DeAgostini, in Germania dalla Egmont Manga, in Polonia dalla Waneko e a Taiwan dalla Sharp Point Press."}
{"id": "1874136", "revid": "124434162", "url": "https://it.wikipedia.org/wiki?curid=1874136", "title": "Monte Chenaillet", "text": "Il monte Chenaillet \u00e8 una montagna di 2.650 m s.l.m. d'altitudine, situato sul versante sud del colle del Monginevro e fa parte delle Alpi Cozie nella sottosezione Alpi del Monginevro.\nGeografia.\nAmministrativamente la montagna fa parte del Dipartimento delle Alte Alpi ed \u00e8 collocata sulla Catena principale alpina nei pressi della frontiera con l'Italia. Si trova sul punto di convergenza tra la Valle di Susa, la valle della Durance e quella della Cerveyrette (tributaria della Durance). Verso nord lo spartiacque principale scende al Monginevro mentre a nord-est raggiunge il Monte Gimont. Ad ovest invece si stacca in corrispondenza dello Chenaillet il crinale \nDurance/Cerveyrette, che scende al Col du Gondran (2.323 m) e prosegue poi in direzione del Sommet des Anges e del Sommet de Ch\u00e2teau Jouan. Il fiume Durance sgorga dalle sue pendici occidentali mentre la Piccola Dora ha origine poco pi\u00f9 a est, nel vallone compreso tra lo Chenaillet e il Mont Gimont.\nGeologia.\nLo Chenaillet \u00e8 una curiosit\u00e0 riconosciuta in geologia, infatti \u00e8 costituito dai resti di un antico vulcano sottomarino risalente a circa 155 milioni di anni fa, sollevato sopra il livello del mare a causa della formazione della catena alpina. \u00c8 possibile trovarvi degli ofioliti.\nStoria.\nLo Chenaillet faceva parte del complesso sistema di difesa posto in essere dalla Francia nella zona del Brian\u00e7onnais grazie alla sua posizione geografica sullo spartiacque, ma ben protetta da alte montagne. Dopo Luigi XIV, dai forti Vauban alla Linea Maginot l'opera di fortificazione della zona non \u00e8 mai stata cessata fino alla Seconda Guerra mondiale da parte delle truppe transalpine.\nIl vallone della Piccola Dora, compreso tra lo Chenaillet e il Monte Gimont, pur facendo idrograficamente parte del bacino del Po, apparteneva al territorio francese gi\u00e0 prima del ritocco dei confini operato con il trattato del 1947 dopo la fine della Seconda guerra mondiale, come era stato ribadito dopo alcune controversie nel trattato di Parigi del 1814.\nAccesso alla vetta.\nSi pu\u00f2 raggiungere lo Chenaillet per sentiero con partenza da varie localit\u00e0 circostanti. La salita dal Monginevro \u00e8 considerata di difficolt\u00e0 escursionistica \"E\"."}
{"id": "1874142", "revid": "102832", "url": "https://it.wikipedia.org/wiki?curid=1874142", "title": "Chenaillet", "text": ""}
{"id": "1874145", "revid": "223320", "url": "https://it.wikipedia.org/wiki?curid=1874145", "title": "Convenzione nazionale (Francia)", "text": ""}
{"id": "1874151", "revid": "288970", "url": "https://it.wikipedia.org/wiki?curid=1874151", "title": "Prasat Preah Vihear", "text": ""}
{"id": "1874152", "revid": "287204", "url": "https://it.wikipedia.org/wiki?curid=1874152", "title": "Tempio Preah Vihear", "text": "Il tempio di Preah Vihear (in khmer \u1794\u17d2\u179a\u17b6\u179f\u17b6\u1791\u1796\u17d2\u179a\u17c7\u179c\u17b7\u17a0\u17b6\u179a, \"Prasat Preah Vihear\"; in thai \u0e1b\u0e23\u0e32\u0e2a\u0e32\u0e17\u0e1e\u0e23\u0e30\u0e27\u0e34\u0e2b\u0e32\u0e23, \"Prasat Pra Viharn\") \u00e8 un tempio induista eretto durante l'Impero Khmer e situato in Cambogia proprio lungo il confine con la Thailandia.\nSi trova su un'altura dei monti D\u00e2ngr\u00eak, tra la Provincia di Preah Vihear (Cambogia) e la Provincia di Sisaket (Thailandia): nel 1962, in seguito ad una disputa violenta tra le due nazioni riguardo alla propriet\u00e0 del tempio, la Corte internazionale di giustizia ha deciso di assegnare la zona alla Cambogia. Il terreno adiacente, subito a nord del tempio, \u00e8 sotto il controllo della Thailandia, in contravvenzione con la decisione del tribunale. Grazie al panorama di cui si pu\u00f2 godere dal tempio, Preah Vihear \u00e8 uno tra i pi\u00f9 spettacolari tra i templi risalenti all'impero Khmer, durato sei secoli. In qualit\u00e0 di simbolo della vita spirituale dell'impero, i suoi edifici sono stati preservati e modificati da numerosi re, per cui vanta numerosi stili architettonici. Preah Vihear \u00e8 anomalo per il fatto di essere stato costruito lungo l'asse nord-sud, piuttosto che essere diretto ad est come tutti gli altri templi khmer. Il tempio ha dato il nome alla Provincia di Preah Vihear in cui \u00e8 situato, proprio come il Parco nazionale Khao Phra Wihan della Provincia di Sisaket, Thailandia, attraverso il quale il tempio \u00e8 pi\u00f9 agevolmente accessibile.\nIl 7 luglio 2008 Preah Vihear \u00e8 stato inserito dall'UNESCO tra i patrimoni dell'umanit\u00e0. L'11 novembre 2013, la Corte internazionale di giustizia delle Nazioni Unite dell'Aia ha assegnato alla Cambogia la sovranit\u00e0 sul tempio e sui territori che lo circondano.\nStoria.\nLa costruzione del primo tempio in questo luogo cominci\u00f2 all'inizio del IX secolo; i vari templi che si sono succeduti sono stati tutti dedicati al culto induista del dio Shiva e delle sue manifestazioni, come gli dei della montagna Sikharesvara e Bhadresvara. Del tempio attuale, le parti pi\u00f9 antiche risalgono al periodo in cui la capitale dell'impero era Koh Ker (inizio del X secolo). Oggi si trovano elementi nello stesso stile del Banteay Srei presso Angkor Wat, anch'essi del X secolo, ma la maggior parte del tempio \u00e8 stata eretta durante i regni dei re Suryavarman I (1002-1050) e Suryavarman II (1113-1150). Un'iscrizione ritrovata all'interno del tempio fornisce un resoconto dettagliato del periodo di Suryavarman II, illustrandone i rituali religiosi, le festivit\u00e0, ed alcuni doni quali parasole bianchi, scodelle d'oro ed elefanti offerti al Brahman Divakarapandita. Lo stesso Brahman si interess\u00f2 al tempio, sempre secondo l'iscrizione, facendogli dono di una statua d'oro raffigurante una Shiva danzante.\nConflitto internazionale sulla sovranit\u00e0.\nIn tempi moderni Preah Vihear \u00e8 stato riscoperto dal mondo esterno ed \u00e8 divenuto l'oggetto di una disputa tra la Thailandia, dove il nome del tempio viene tradotto in thai come \"Prasat Phra Viharn\" (: \u0e1b\u0e23\u0e32\u0e2a\u0e32\u0e17\u0e1e\u0e23\u0e30\u0e27\u0e34\u0e2b\u0e32\u0e23), e la Cambogia.\nNel 1904 il Siam e le autorit\u00e0 coloniali francesi che governavano la Cambogia decisero con mutui accordi i confini. Nei pressi del tempio si trova lo spartiacque dei monti D\u00e2ngr\u00eak, storicamente il confine tra i due Paesi. Secondo tale criterio geografico, il tempio si troverebbe sul lato thailandese. Nel 1907, dopo un sopralluogo, gli ufficiali francesi disegnarono una mappa in cui si evidenziavano con precisione i confini. Il risultato, inviato alle autorit\u00e0 siamesi, riportava il tempio all'interno del territorio cambogiano.\nNel 1953, la Thailandia stabil\u00ec un posto di polizia subito a nord ed iss\u00f2 la propria bandiera sul tempio, in seguito alla ritirata delle truppe francesi dalla Cambogia, che in quello stesso anno ottenne l'indipendenza. Visto il fallimento dei negoziati protrattisi dal 1954 al 1958, nell'ottobre del 1959 la Cambogia si rivolse alla Corte internazionale di giustizia, chiedendo di confermare il protocollo francese del 1907 secondo il quale il tempio si trovava in territorio cambogiano. Il caso divenne una questione puramente politica in entrambi i Paesi, le relazioni diplomatiche divennero tese, e ci furono minacce di ricorrere alla forza da parte dei due governi.\nIl lavoro della Corte non si bas\u00f2 sull'eredit\u00e0 culturale, n\u00e9 sul riconoscimento di uno dei due contendenti quale successore dell'Impero Khmer, ma piuttosto sulla questione tecnica della stesura dei confini fatta all'inizio del secolo, e sulla successiva azione di forza intrapresa dalla Thailandia.\nA supportare le ragioni cambogiane all'Aia fu l'ex segretario di Stato statunitense Dean Acheson, mentre la squadra di avvocati della Thailandia comprendeva l'ex generale britannico Sir Frank Soskice. La Cambogia sostenne che la mappa raffigurante il tempio su suolo cambogiano rappresentava il documento ufficiale. Secondo la Thailandia quella mappa non era valida e violava il principio della commissione secondo cui il confine era rappresentato dallo spartiacque. Il fatto che i thailandesi non avessero contestato la mappa in precedenza, era dovuto al fatto che comunque avevano il controllo della zona, data la difficolt\u00e0 di inerpicarsi sulle ripide pareti nel versante cambogiano.\nIl 15 giugno 1962 la Corte decise, con verdetto di 9 a 3, che il tempio apparteneva alla Cambogia e, con un verdetto di 7 a 5, che la Thailandia avrebbe dovuto restituire tutte le sculture rimosse in passato. Nella sua decisione la Corte fece notare che, in oltre cinquanta anni di esistenza della mappa, le autorit\u00e0 thai/siamesi non avevano mai contestato il fatto che il tempio si trovasse sul lato cambogiano, n\u00e9 durante i trattati franco-siamesi del 1925 e del 1937, che confermarono le frontiere esistenti sulla carta, n\u00e9 nel 1947 a Washington, davanti alla Commissione conciliatrice franco-siamese. N\u00e9 contestarono il fatto che un ufficiale coloniale francese avesse ricevuto presso il tempio nel 1930 il politico e storico siamese, il principe Damrong Rajanubhab. La Thailandia accett\u00f2 e benefici\u00f2 di altre decisioni su confini contesi su cui la Corte avrebbe dovuto esprimersi. Grazie a questo verdetto, il tempio \u00e8 divenuto ufficialmente di propriet\u00e0 cambogiana.\nLa Thailandia reag\u00ec violentemente. Annunci\u00f2 che avrebbe boicottato gli incontri della South-East Asia Treaty Organization, ufficialmente come protesta per l'appoggio statunitense alla Cambogia. Come prova gli ufficiali thai citarono il voto di un giudice americano ed il ruolo sostenuto da Acheson quale avvocato dei cambogiani; gli Stati Uniti risposero che Acheson aveva lavorato come avvocato privato, assunto dalla Cambogia. In tutta la Thailandia si ebbero manifestazioni di massa per protestare contro la decisione internazionale.\nAlla fine la Thailandia cedette. Nel gennaio 1963 la Cambogia prese ufficialmente possesso del luogo, con una cerimonia sfarzosa a cui parteciparono circa 1000 invitati, molti dei quali raggiunsero il tempio arrampicandosi sulle ripide pareti rocciose presenti sul lato cambogiano. Il principe Sihanouk, presidente della Cambogia, raggiunse la vetta in meno di un'ora, sostando solo per bere limonata, ed alla fine fece offerte ai monaci buddhisti. Durante la cerimonia fece un gesto di riconciliazione, annunciando che tutti i thai avrebbero avuto il permesso di visitare il tempio senza bisogno del visto, e che la Thailandia era libera di tenersi i reperti sottratti negli anni precedenti.\nGuerra civile cambogiana.\nLa guerra civile cambogiana inizi\u00f2 nel 1970 e divenne il fronte locale della guerra del Vietnam. La posizione del tempio, in cima ad una parete rocciosa, rese semplice la sua difesa militare. I soldati leali al governo di Lon Nol di Phnom Penh continuarono a mantenerne il possesso per molto tempo, anche dopo che la pianura sottostante cadde nelle mani delle forze comuniste. I turisti, durante la guerra, potevano visitare il tempio accedendovi dal lato thai. I khmer rossi presero Phnom Penh nell'aprile 1975, ma i soldati presenti a Preah Vihear non cedettero neanche dopo la caduta del governo. I khmer rossi fecero numerosi tentativi infruttuosi per conquistare il tempio, e alla fine ci riuscirono il 22 maggio 1975 scalando la parete e facendo fuggire i nemici. Si disse che il tempio fu l'ultimo luogo cambogiano a cadere sotto il controllo dei khmer rossi.\nUna nuova guerra su larga scala inizi\u00f2 in Cambogia nel dicembre 1978, quando l'esercito vietnamita invase il Paese. Le truppe dei khmer rossi si rifugiarono lungo i confini. A gennaio i vietnamiti attaccarono ripetutamente i khmer asserragliati nel tempio, senza danneggiare la struttura. Numerosi rifugiati cambogiani entrarono in territorio thailandese in seguito all'invasione. Nel giugno 1979 le forze di sicurezza thai espulsero a forza decine di migliaia di profughi cambogiani nei pressi di Preah Vihear. Non si conosce il numero di vittime delle mine antiuomo, armi da fuoco e assideramento; il governo che i vietnamiti insediarono a Phnom Penh parl\u00f2 di oltre 300 morti.\nLa guerriglia prosegu\u00ec fino all'inizio degli anni novanta, impedendo l'accesso a Preah Vihear. Il tempio venne brevemente aperto al pubblico nel 1992, per poi essere rioccupato l'anno seguente dai khmer rossi. Nel dicembre 1998, il tempio fu la sede dei negoziati in cui molte centinaia di khmer, che si supponeva fossero l'ultima forza di guerriglia presente, si arresero al governo di Phnom Penh. Il tempio venne riaperto al pubblico dal lato thai alla fine del 1998; nel 2003 la Cambogia termin\u00f2 la costruzione di una strada di accesso lungo la parete rocciosa.\nNuovo conflitto per la sovranit\u00e0.\nIl tempio di Preah Vihear \u00e8 stato oggetto di numerosi dibattiti sia in Cambogia sia in Thailandia. La disputa sulla sovranit\u00e0 \u00e8 ricominciata in anni recenti dopo che la Cambogia ha fatto richiesta all'UNESCO di inserire Preah Vihear tra i patrimoni dell'umanit\u00e0. La Thailandia contest\u00f2 il fatto che la richiesta trattava anche il terreno circostante, ritenuto dai thai di loro propriet\u00e0. I cambogiani ritirarono la richiesta e, nel 2008, dopo aver ottenuto il supporto della Thailandia, avanzarono una richiesta modificata che aveva come oggetto il solo tempio, senza l'area circostante.\nIl 22 giugno 2008, la Cambogia chiuse la frontiera nei pressi di Preah Vihear in risposta alla manifestazione thai tenutasi sullo stesso confine. Le proteste vennero fomentate da Sondhi Limthongkul, leader del movimento anti-Thaksin, che accusava il primo ministro thai Samak Sundaravej di aver ottenuto concessioni d'affari in Cambogia dopo aver ceduto i territori thai ai cambogiani; territori che sono poi rientrati nella domanda sottoposta all'UNESCO in Qu\u00e9bec, Canada.\nIl 30 giugno 2008, il quotidiano \"Nation\" di Bangkok pubblic\u00f2 un editoriale molto critico nei confronti del People's Alliance for Democracy, accusandolo di aver utilizzato la disputa su Preah Vihear durante la campagna elettorale contro il governo del Partito del Potere Popolare di Samak Sundaravej.\nIl 2 luglio 2008, mentre l'UNESCO dava il via alla sua riunione annuale a Qu\u00e9bec, in Canada, il quotidiano thai in lingua inglese Bangkok Post pubblic\u00f2 un rapporto della Deutsche Presse-Agentur (agenzia di stampa tedesca) secondo cui il tempio si trovava parzialmente in territorio thai.\nDopo che il governo thai decise di supportare la richiesta cambogiana di iscrivere il tempio tra i patrimoni dell'umanit\u00e0, l'opposizione anti-Thaksin ad\u00ec un'azione legale contro il ministro agli esteri Noppadon Pattama. La Corte Costituzionale thai diede torto al ministro il 7 luglio 2008 con verdetto di 8-1.\nL'8 luglio 2008, migliaia di abitanti di Phnom Penh organizzarono un corteo per festeggiare il riconoscimento dell'UNESCO. Lo stesso giorno il comune di Phnom Penh organizz\u00f2 un concerto all'aperto a Wat Phnom, trasmesso in tutta la nazione dall'emittente CTN. Nonostante le piogge insistenti, migliaia di cambogiani presenziarono all'evento.\nLa People's Alliance for Democracy (PAD), una coalizione anti-Thaksin Shinawatra di uomini d'affari thai, intellettuali e leader politici, us\u00f2 Preah Vihear nel tentativo di rovesciare il Partito del Potere Popolare (PPP) del primo ministro Samak Sundaravej. Sundaravej era visto come il portavoce del precedente primo ministro Thaksin Shinawatra, cacciato da un colpo di Stato militare nel 2006. L'organo ufficiale della violenta protesta antigovernativa fu il \"Manager Daily\", giornale pubblicato da Sondhi Limthongkul, uno dei dirigenti del PAD.\nIl successivo 10 luglio, il ministro degli esteri thai Nappadon Pattama sottoscrisse il documento UNESCO relativo a Preah Vihear. Questo atto viol\u00f2 la costituzione thailandese del 2007 (articolo 190), che richiede un dibattito parlamentare prima di assumere decisioni di questo tipo.\nGli scontri si riaccesero il 15 luglio, quando la polizia cambogiana arrest\u00f2 tre dimostranti thailandesi; per risposta l'esercito thailandese invi\u00f2 i suoi soldati nella zona. Nonostante vi fossero stati due colloqui nel mese di luglio tra i rispettivi ministri della difesa, la situazione non fu risolta. Dall'agosto del 2008 i due eserciti si fronteggiarono lungo il confine: il 15 ottobre 2008 morirono in uno scontro a fuoco tre soldati cambogiani e uno thailandese. Dopo questo scontro i due Paesi sembravano aver trovato un accordo comune sulla demarcazione del confine, ma il 3 aprile 2009 vi fu l'ennesimo scontro a fuoco, con entrambi gli eserciti che si accusarono a vicenda di avere sparato per primi.\nLa disputa per il territorio di Preah Vihear \u00e8 diventata ormai una questione politica all'interno dei due Paesi: in Thailandia il premier \u00e8 stato accusato dai nazionalisti antigovernativi di svendere un pezzo della storia del Paese, mentre in Cambogia il premier Hun Sen l'ha strumentalizzata a proprio favore durante la campagna elettorale.\nParticolarmente cruenti furono gli scontri che ebbero luogo nel 2011, durante i quali persero la vita 28 persone e fu danneggiata un'ala del tempio principale. Sotto la pressione della diplomazia regionale, entrambi gli eserciti si ritirarono dall'area nel luglio 2012 e furono impiegate al loro posto unit\u00e0 di pattugliamento di frontiera. La Cambogia ha fatto richiesta alla Corte internazionale di giustizia delle Nazioni Unite di imporre alle truppe thai di restare fuori dalla zona in via permanente.\nAssegnazione del tempio alla Cambogia.\nL'11 novembre 2013, la Corte internazionale di giustizia ha assegnato alla Cambogia la giurisdizione sul territorio disputato. La decisione ha avuto luogo in un momento particolarmente teso per la Thailandia, alle prese con imponenti dimostrazioni antigovernative a Bangkok, e ha aumentato il rischio di peggiorare la situazione interna del Paese. Una folta rappresentanza di nazionalisti, comprendente membri del movimento di opposizione Alleanza Popolare per la Democrazia, ha annunciato di non riconoscere il verdetto della corte ed ha formalmente richiesto l'intervento dell'esercito per proteggere quella che a loro parere \u00e8 la sovranit\u00e0 thai sul territorio attorno al tempio.\nDurante il suo mandato, l'ex primo ministro thailandese Yingluck Shinawatra, sorella di Thaksin, aveva annunciato che il governo intendeva stabilire negoziati con la Cambogia e le Nazioni Unite per proteggere gli interessi thai dopo il verdetto della Corte di Giustizia.\nAccesso al tempio.\nIn Cambogia Preah Vihear pu\u00f2 essere raggiunto tramite Tbeng Meanchey nella Provincia di Preah Vihear, o dalla Provincia di Siem Reap passando per Anlong Veng.\nSi pu\u00f2 arrivare sul luogo anche dal Distretto di Kantharalak, nella Provincia di Sisaket della Thailandia. La Cambogia permette le visite di un giorno, senza visto, per chi arriva dalla Thailandia. Nel 2006, la tassa d'ingresso era di 3 euro o 200 baht per gli stranieri e di 50 baht per gli abitanti locali della Thailandia, oltre a 5 baht necessari per fare una copia del passaporto. In pi\u00f9 la Thailandia chiede 400 baht per l'ingresso nel parco nazionale, attraverso il quale si raggiunge il tempio.\nL'accesso al tempio \u00e8 stato pi\u00f9 volte sospeso dalle autorit\u00e0 cambogiane a causa degli scontri con le truppe thailandesi.\nIl sito.\nIl complesso del tempio si estende per 800 metri lungo l'asse nord-sud, \u00e8 composto quasi esclusivamente da una strada rialzata che si arrampica sulla collina e che raggiunge l'edificio situato al limite meridionale del complesso (situato ad un dislivello di 120 metri sopra la quota del bordo settentrionale, 525 metri sopra la pianura cambogiana e 625 sul livello del mare). Nonostante questa struttura sia molto differente dai templi-montagna che si trovano ad Angkor, ha con questi in comune la rappresentazione stilizzata del Monte Meru, dimora degli dei.\nL'approccio al santuario \u00e8 costellato da cinque gopura (numerati per convenzione a partire dal santuario, cosicch\u00e9 il 5 \u00e8 il primo incrociato dai visitatori). Ognuno dei gopura che precedono il giardino \u00e8 raggiungibile grazie ad una serie di gradini, per cui segna un cambio di altitudine che ne incrementa l'impatto visivo. Ogni gopura blocca anche la visuale dei turisti sulla successiva parte del tempio, almeno finch\u00e9 non si supera la porta.\nIl quinto gopura, in stile Koh Ker, mostra tracce di vernice rossa con cui un tempo era decorato, nonostante il tetto in tegole sia ora scomparso. Il quarto gopura risale ad un periodo successivo, e per la precisione al Khleang/Baphuon, e possiede un'immagine del K\u016brma, considerata uno dei reperti pi\u00f9 pregiati di Preah Vihear. Il terzo \u00e8 il pi\u00f9 grande ed \u00e8 affiancato da due sale. Il santuario \u00e8 raggiungibile attraverso due giardini, ed in quello pi\u00f9 esterno si trovano due biblioteche."}
{"id": "1874168", "revid": "287204", "url": "https://it.wikipedia.org/wiki?curid=1874168", "title": "Albert Bertelsen", "text": "Bertelsen \u00e8 soprattutto conosciuto per i suoi dipinti che rappresentano paesaggi e per le sue opere grafiche che hanno una predominanza del colore verde. Le sue opere spesso mostrano le Isole F\u00e6r \u00d8er, ma anche la Francia, l'Islanda e la Norvegia gli hanno fornito ispirazione.&lt;br&gt;\nBertelsen inoltre ha studiato oggetti e dipinto ritratti divertenti. Egli ha dichiarato di ritrarre spesso la gente che ha incontrato da bambino e di aver tentato di dipingerle come se le vedesse attraverso gli occhi del bambino. Bertelsen \u00e8 stato ispirato nella sua arte dall'artista danese Henry Heerup del movimento CO.BR.A.. Tuttavia l'arte di Bertelsen \u00e8 differente da quella di Heerup.&lt;br&gt;\nBertelsen \u00e8 stato un artista molto produttivo ed \u00e8 ancora oggi attivo. Le sue opere sono ampiamente rappresentate in musei e istituzioni soprattutto in Danimarca, ma anche in Norvegia.&lt;br&gt;\nHa illustrato numerosi libri. "}
{"id": "1874176", "revid": "767487", "url": "https://it.wikipedia.org/wiki?curid=1874176", "title": "Gabriel Zakuani", "text": ""}
{"id": "1874184", "revid": "599013", "url": "https://it.wikipedia.org/wiki?curid=1874184", "title": "Steve Simonsen", "text": ""}
{"id": "1874186", "revid": "599013", "url": "https://it.wikipedia.org/wiki?curid=1874186", "title": "Andy Griffin", "text": "Carriera.\nClub.\nDurante la partita giocata il 28 dicembre 2008 dallo Stoke City in casa del West Ham, dopo il gol del pareggio segnato dagli \"Hammers\" \u00e8 stato schiaffeggiato dal suo compagno di squadra, il giamaicano Ricardo Fuller che per tale gesto \u00e8 stato successivamente espulso dall'arbitro per comportamento violento (anche se nei confronti del proprio compagno di squadra)."}
{"id": "1874188", "revid": "149727", "url": "https://it.wikipedia.org/wiki?curid=1874188", "title": "Milano Greco-Pirelli", "text": ""}
{"id": "1874189", "revid": "1305772", "url": "https://it.wikipedia.org/wiki?curid=1874189", "title": "Alnwick (disambigua)", "text": ""}
{"id": "1874190", "revid": "767487", "url": "https://it.wikipedia.org/wiki?curid=1874190", "title": "Guido Elmi", "text": "Biografia.\nLaureato in scienze politiche, nel 1978 conosce Maurizio Solieri che lo propone a Vasco Rossi come componente del gruppo che avrebbe supportato il rocker di Zocca nelle sue esibizioni live. Questo gruppo verr\u00e0 poi chiamato Steve Rogers Band Nel 1979 produce l'album \"Colpa d'Alfredo\": \u00e8 l'inizio di una collaborazione durata fino alla scomparsa. Sono suoi i giri armonici di \"Brava Giulia\", \"Bollicine\", \"Giocala\", \"Stupido hotel\" e altre.\n\u00c8 stato coautore di molti brani di Vasco Rossi ed ha suonato conga e chitarra in alcuni lavori del cantautore emiliano.\nHa prodotto dischi di altri artisti come Alberto Fortis, Marco Conidi, Skiantos, Gaznevada, Stefano Piccagliani e Clara and the black cars (Clara Moroni). Ha anche prodotto il disco postumo di Massimo Riva, \"Comandante space\".\nNel 2016 esce il suo primo disco da solista, intitolato \"La mia legge\".\nIl 31 luglio 2017 viene trovato morto nella sua casa a Bologna, in seguito ad una malattia affrontata l'anno prima.\nAttivit\u00e0 politica.\nNel 2009 si era candidato con il partito Bologna 2014 per il consiglio comunale di Bologna.\nNopop - Music Development Devices.\nGuido Elmi \u00e8 stato proprietario e fondatore dell'etichetta discografica indipendente \"NoPop\", nata nel 2005 insieme ad altre chiamate \"Urban energy\" e \"Nu classic\", che ha l'obiettivo di scoprire nuovi artisti della scena musicale rock che scrivano testi in italiano dai contenuti significativi.. Per finanziare il lavoro con queste etichette ha firmato un contratto con la EMI italiana.\nIl 19 gennaio 2007 \u00e8 uscito \"BANDS\u00a0\u2013 A New Adventure in Rock\", il primo lavoro discografico dell'etichetta, frutto di oltre sei mesi di lavoro.\nDa questa compilation emergono gli Esterina, che nel 2008 pubblicano il cd \"Diferoedibotte\" (Nopop/EMI), e i Riaffiora che sempre nel 2008 pubblicano l'EP \"French Kiss\" (Nopop/EMI), "}
{"id": "1874191", "revid": "125207890", "url": "https://it.wikipedia.org/wiki?curid=1874191", "title": "Dodge Journey", "text": "La Dodge Journey \u00e8 una Crossover SUV prodotta dalla casa automobilistica statunitense Dodge dal 2008 al 2020.\nIl contesto.\nL'autovettura nasce come erede della Chrysler Pacifica. Viene inizialmente commercializzata sia negli Stati Uniti d'America che in Europa con marchio Dodge, lasciando poi il vecchio continente verso la fine del 2010, nel quale viene sostituita dalla Fiat Freemont. Tale operazione \u00e8 frutto della riorganizzazione strategica globale di Chrysler Group dopo l'acquisizione di esso da parte di Fiat SpA. Con tale strategia infatti, il brand Dodge sparisce dal mercato europeo, per concentrarsi su quello nordamericano ed espandersi in quello sudamericano.\nLa vettura viene sviluppata sullo stesso pianale delle Dodge Avenger, Chrysler Sebring e Mitsubishi Lancer, e ne condivide anche in parte i motori, ovvero i GEMA da 2.4, 2.7 e 3.5 litri (solo per il mercato statunitense). Fino al 2010, il V6 offerto in Nord America \u00e8 stato da 3,5 litri abbinato ad un cambio automatico a sei marce, che produce 235 CV (175 kW) e 315 Nm di coppia. Nel 2011, tale motore \u00e8 stato cambiato con il nuovo V6 Pentastar da 3.6 litri, che produce 283 CV (211\u00a0kW) e 350 Nm di coppia. La trazione integrale resta disponibile solo con il V6. Dal 2009 \u00e8 anche disponibile un cambio a doppia frizione robotizzato.\nRestyling 2011.\nNel 2011 la Dodge Journey riceve una profonda rivisitazione, non solo nei motori. Oltre alle lievi modifiche esterne e alcuni aggiornamenti al telaio, la Journey riceve una completa riprogettazione degli interni, che aumentano notevolmente di qualit\u00e0. \nDal dicembre 2010 la Journey sparisce dai listini europei e nel giugno 2011 viene sostituita in tutto il vecchio continente con il nuovo modello a marchio FIAT, la Freemont, che adotta i nuovi motori Multijet II 2.0 litri da 140 e 170CV sviluppati da Fiat Powertrain Technologies, andando a sostituire il precedente 2.0 di origine Volkswagen che la Journey adottava per il solo mercato europeo\nFine produzione:\nCon la fine del 2020 terminer\u00e0 la produzione della Dodge Journey e fino alla fine della produzione sar\u00e0 disponibile solo con un 2.4 multiair 4 cilindri a benzina da 170 cv e con un cambio a 4 rapporti sequenziale automatico e con uno scatto da 0-100 che \u00e8 intorno ai 14 secondi disponibile solo a trazione anteriore e in due allestimenti, base (con accessori standard, clima automatico, e qualche accessorio come il televisore posteriore e il lettore dvd) o R/T (con cerchi neri pi\u00f9 grandi e vernice rossa e pochi accessori in pi\u00f9 inclusi e optional)."}
{"id": "1874192", "revid": "62221", "url": "https://it.wikipedia.org/wiki?curid=1874192", "title": "Ipermetaboli", "text": ""}
{"id": "1874199", "revid": "125945069", "url": "https://it.wikipedia.org/wiki?curid=1874199", "title": "Glenn Whelan", "text": "Carriera.\nClub.\n\u00c8 stato acquistato dallo Stoke City il 30 gennaio 2008 per 500,000 sterline.\nNazionale.\nViene convocato per gli Europei 2016 in Francia.\nStatistiche.\nPresenze e reti nei club.\n\"Aggiornato il 21 ottobre 2020.\""}
{"id": "1874200", "revid": "287204", "url": "https://it.wikipedia.org/wiki?curid=1874200", "title": "Joaquin Sorolla", "text": ""}
{"id": "1874201", "revid": "287204", "url": "https://it.wikipedia.org/wiki?curid=1874201", "title": "Serie A 1960 (pallavolo femminile)", "text": "La Serie A femminile FIPAV 1960 fu la 15\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nAl torneo dovevano partecipare complessivamente 16 squadre, 12 delle quali, suddivise in due gironi disputati in un unico concentramento con gare uniche di massimo tre set, avrebbero dovuto disputare una fase interregionale. In realt\u00e0, agli interregionali presero parte solamente sei squadre (nel girone A rinunciarono La Cupola Reggio Emilia e Sant'Anna Genova, nel girone B si ritirarono Dipendenti Comunali Napoli, De Vialar Firenze, Gruppostudi Firenze e Fari Palermo) e le sole gare del girone A furono disputate, a Brescia, il 1\u00ba febbraio 1960.\nIl girone finale, a cui erano ammesse le quattro squadre che si erano comportate meglio nella stagione precedente, fu zoppo per la rinuncia dell'Audax Modena. Le gare della seconda fase si disputarono a Ravenna il 26 e il 27 febbraio 1960; il titolo fu conquistato dalla Casa Lampada Trieste.\nPrima fase.\nGirone B.\nAmmesse direttamente alla fase finale: Cabassi Modena e Volley Palermo."}
{"id": "1874207", "revid": "1109615", "url": "https://it.wikipedia.org/wiki?curid=1874207", "title": "Zac Efron", "text": "Inizia la sua carriera da attore negli anni 2000, ed \u00e8 divenuto famoso per il suo ruolo di Troy Bolton nel film TV della Disney \"High School Musical\", dopo la serie della WB \"Summerland\" e dopo il film \"Hairspray - Grasso \u00e8 bello\", versione cinematografica dell'omonimo \"musical\" di Broadway. \nBiografia.\nZac Efron \u00e8 nato a San Luis Obispo, California, e in seguito si \u00e8 trasferito insieme alla sua famiglia ad Arroyo Grande, California. Suo padre, David Efron, \u00e8 un ingegnere elettrico in una centrale elettrica, mentre sua madre, Starla Baskett, \u00e8 una segretaria che in passato ha lavorato nella stessa centrale elettrica. Zac ha anche un fratello, Dylan Efron, e ha avuto, come ha descritto, una \"normale infanzia\" in una famiglia della classe media. Il suo cognome, \"Efron\" (\u05d0\u05e4\u05e8\u05d5\u05df), \u00e8 un cognome ebraico aschenazita, tratto dal nome di un luogo biblico. Zac si \u00e8 descritto come ebreo, sebbene fosse cresciuto in una famiglia agnostica e non praticasse la religione da bambino.\nEfron ha dichiarato che a scuola se prendeva una B e non una A ne faceva una tragedia. I suoi compagni di classe lo chiamavano \"Hollywood\" e veniva anche considerato il \"pagliaccio della classe\". Per questa sua inclinazione il padre di Zac lo incoraggi\u00f2 a intraprendere la carriera di attore all'et\u00e0 di undici anni. Efron successivamente \u00e8 apparso in diverse produzioni teatrali nella sua scuola superiore, ha lavorato nel teatro The Great American Melodrama and Vaudeville, e ha iniziato a prendere lezioni di canto. Si \u00e8 esibito in diversi spettacoli come \"\"; \"Peter Pan, or The Boy Who Wouldn't Grow Up\"; \"La piccola bottega degli orrori\" e \"The Music Man\". Gli fu consigliato un agente a Los Angeles dalla sua insegnante di recitazione, Robyn Metchik (la madre degli attori Aaron Michael e Asher Metchik). Efron ha in seguito firmato per la Creative Artists Agency.\nDiplomatosi nel 2006 presso la Arroyo Grande High School Zac \u00e8 stato poi accettato nella University of Southern California ma non si \u00e8 iscritto. Ha inoltre frequentato il Pacific Conservatory of the Performing Arts, un college pubblico situato a Santa Maria, California, dove si \u00e8 esibito negli anni 2000 e 2001.\nImmagine.\nNel numero di giugno 2006 della rivista \"Newsweek\", il direttore Adam Shankman descrive Efron come \"senza dubbio il ragazzo pi\u00f9 famoso in America in questo momento\". Nel 2007, poco prima dell'uscita di \"High School Musical 2\", \"Rolling Stone\" lo proclama come \"ragazzo che pi\u00f9 tappezza le camere delle adolescenti\".\nNel 2007 viene nominato come uno dei 100 ragazzi pi\u00f9 belli dalla rivista \"People\". Efron appare sulla copertina del mese di agosto 2007 di Rolling Stone, nel quale esprime il desiderio, in futuro, di interpretare un supereroe. \nVita privata.\nNel 2005 Efron e Vanessa Hudgens iniziarono una relazione, durante le riprese di \"High School Musical\". I due si lasciarono nel 2010. Ha avuto una breve relazione con Lily Collins a partire dalla fine del 2011 fino a giugno 2012, hanno successivamente annunciato la separazione. Da settembre 2014 agli inizi del 2016 ha avuto una relazione con la modella ed imprenditrice Sami Mir\u00f3.\nEfron si piazza in prima posizione nella IMDB Pro's Star Meter, che lo indicava come l'attore pi\u00f9 cercato sul web. \nAgli inizi 2013 l'attore \u00e8 ricorso alla riabilitazione per la lotta contro l'alcolismo e l'abuso di sostanze. \u00c8 sobrio da giugno 2013. A marzo 2014 fu protagonista di una rissa con un senzatetto a Skid Row; la polizia per\u00f2 non arrest\u00f2 nessuno dei due.\nCarriera.\nI primi lavori.\nNel 2002 Efron inizia ad intraprendere una carriera da attore interpretando dei piccoli ruoli in diverse serie televisive, tra cui \"Firefly\", \"ER\", e \"The Guardian\". Veste anche i panni di Cameron Bale nella serie della WB \"Summerland\". Inizialmente personaggio secondario, nella seconda stagione del 2004 diviene personaggio fisso insieme a Kay Panabaker, Lori Loughlin e Jesse McCartney. Terminata la serie, ha avuto molti ruoli speciali in \"\", \"NCIS\", \"Zack e Cody al Grand Hotel\" e \"The Replacements\". \nNel 2003 Efron \u00e8 protagonista del film della Lifetime \"Due vite segnate\", in cui interpreta la parte di Steven Morgan, uno dei due gemelli malati di autismo. Per questa parte, \u00e8 nominato agli Young Artist Awards per la Migliore interpretazione di un film TV, mini-serie o speciale di un attore giovane. Nel 2005, partecipa alle riprese del video di Hope Partlow nella canzone \"Sick Inside\". Nello stesso anno, lavora al film \"The Derby Stallion\".\nSuccesso mondiale con \"High School Musical\".\nNel 2006, Efron partecipa come protagonista al film Disney per la televisione \"High School Musical\" nei panni di Troy Bolton. Il film, di cui non ci si aspettava da parte dei produttori un grande successo, vince un Emmy Award e aiuta Efron a raggiungere la popolarit\u00e0 tra gli adolescenti. Nell'agosto 2006 vince un Teen Choice Award come miglior attore rivelazione, condiviso insieme alle co-protagoniste del film Ashley Tisdale e Vanessa Hudgens. L'intero cast del film fa un tour a Sydney, a Londra e altre citt\u00e0 per promuoverlo. Zac Efron non partecipa al tour \"\" perch\u00e9 impegnato nelle riprese di \"Hairspray - Grasso \u00e8 bello\". \u00c8 sostituito da Andrew Seeley, che lo doppiava nel canto nel primo episodio cinematografico di \"High School Musical\".\nLe canzoni del film debuttano simultaneamente il 4 febbraio 2006 nella classifica Billboard Hot 100, con \"Get'cha Head in the Game\" e \"Breaking Free\". La settimana successiva compaiono nella classifica \"Start of Something New\", \"What I've Been Looking For\", e \"We're All in This Together\". \"Breaking Free\", a quei tempi, compie un salto incredibile passando dal numero 86 al numero 4 in solo due settimane; il record \u00e8 per\u00f2 battuto pi\u00f9 tardi da Beyonc\u00e9 e Shakira con la loro hit \"Beautiful Liar\". Inoltre, Efron appare nella prima edizione del 2006 dei \"Disney Channel Games\" come capitano della Squadra Rossa.\nLa carriera musicale di Efron \u00e8 stata messa a dura prova quando \u00e8 stato rivelato che nella colonna sonora di \"High School Musical\" la sua voce era stata unita a quella dell'attore e cantante Andrew Seeley.\nIn un'intervista del 23 agosto 2007 della rivista \"Rolling Stone\" fu rivelato che Efron ebbe il ruolo in \"High School Musical\" dopo che le musiche furono gi\u00e0 ormai composte e che le canzoni furono scritte per un tenore, una tonalit\u00e0 troppo alta per il suo timbro vocale. Nelle successive interpretazioni in \"Hairspray - Grasso \u00e8 bello\" e \"High School Musical 2\" la sua voce, invece, non \u00e8 stata modificata.\nNel 2009 riveste, per l'ultima volta, i panni di Troy Bolton nel terzo capitolo di High School Musical: \"\". \nProgetti recenti.\nNel 2006 Efron ha partecipato alla versione cinematografica del musical \"Hairspray\", uscito il 20 luglio 2007 negli USA e il 28 settembre 2007 in Italia. Il film \u00e8 stato girato a Toronto dal 5 settembre al 2 dicembre 2006. Il 7 aprile 2007 Efron appare in un episodio di \"Punk'd\". Inoltre, sempre nello stesso periodo, ha partecipato al videoclip di Vanessa Hudgens \"Say OK\", interpretando il ruolo del suo fidanzato. \nIl successivo ruolo di Efron \u00e8 nel film \"17 Again - Ritorno al liceo\", una commedia prodotta da Adam Shankman e creata da Jason Filardi, uscita nell'agosto 2008 negli USA. La trama ha per protagonista un uomo adulto, Matthew Perry, che si vede trasformare in un ragazzo di 17 anni interpretato da Efron. Aveva dichiarato che gli sarebbe piaciuto anche prendere parte al remake del musical della Paramount \"Footloose\", per onorarne l'interprete originale Kevin Bacon, ma il ruolo fu poi dato a Kenny Wormald.\nNel 2009 interpreta Richard Samuels, il protagonista di \"Me and Orson Welles\", film di Richard Linklater con Claire Danes e Christian McKay. Le riprese si sono svolte in Inghilterra e nell'Isola di Man. Nell'aprile 2009 \u00e8 stato ingaggiato dalla Warner Bros. per interpretare il ruolo di protagonista in un film tratto dalla serie animata Jonny Quest, progetto tuttavia mai realizzato.\nNel 2010 interpreta il protagonista del film \"Segui il tuo cuore\", tratto dal romanzo \"Ho sognato di te\" di Ben Sherwood. Nel 2010, Efron ha avviato la propria societ\u00e0 di produzione con la Warner Bros., Ninjas Runnin 'Wild. La compagnia ha avuto un ruolo nella produzione dei suoi film \"Nonno scatenato\", \"Quel momento imbarazzante\" e \"Ted Bundy - fascino criminale\". Nel 2019, il fratello di Zac, Dylan Efron, che ha anche un ruolo nella compagnia, ha dichiarato che Ninjas Runnin 'Wild ha iniziato a produrre pi\u00f9 contenuti digitali oltre ai film.\nNel 2011 lavora in \"Capodanno a New York,\" uscito in Italia il 23 dicembre 2011.Nel 2012 \u00e8 protagonista di 3 pellicole: \"Ho cercato il tuo nome\" tratto dall'omonimo romanzo di Nicholas Sparks, in coppia con Taylor Shilling, nel film \"The Paperboy,\" accanto a Nicole Kidman e diretto da Lee Daniels, gi\u00e0 pluripremiato regista di \"Precious\", e del film \"A qualsiasi prezzo\" che viene presentato in occasione della 69\u00aa Mostra internazionale d'arte cinematografica di Venezia. Sempre nello stesso anno \u00e8 il doppiatore di Ted, personaggio in \"Lorax - Il guardiano della foresta\".\nNel 2014, invece, recita in \"Quel momento imbarazzante\" e in \"Cattivi vicini\" al fianco di Seth Rogen. Efron, che \u00e8 rappresentato dalla Creative Artists Agency, nel 2015 recita nel ruolo di Cole Carter in \"We Are Your Friends\", con co-protagonista Emily Ratajkowski, per la regia di Max Joseph.\nNel 2016 recita al fianco di Robert De Niro in \"Nonno scatenato\". Nello stesso anno \u00e8 di nuovo al fianco di Seth Rogen in \"Cattivi vicini 2\", e di Adam DeVine e Anna Kendrick in \"Mike &amp; Dave - Un matrimonio da sballo\".\nNel 2017 \u00e8 co-protagonista del film \"Baywatch\". Alla fine dello stesso anno esce anche il musical \"The Greatest Showman\", con Hugh Jackman nel ruolo del protagonista e Efron e Zendaya come co-protagonisti.\nNel 2018 si sono svolte le riprese per il film \"Ted Bundy - Fascino criminale,\" nel quale Efron recita nel ruolo del noto serial killer Ted Bundy, con co-protagonista Lily Collins e regia di Joe Berlinger. Efron poi afferma di essersi rivolto alla meditazione trascendentale (TM) per \"togliersi di dosso\" il ruolo del serial killer.\nEfron \u00e8 stato scelto per dare voce a Fred Jones nel film animato della Warner Bros. \"Scooby Doo\" in uscita nel 2020.\nCanale YouTube.\nEfron ha annunciato la creazione del suo canale YouTube nel marzo 2019. La piattaforma di condivisione video ospiter\u00e0 due serie settimanali: \nYouTube ha ricevuto forti critiche a causa della promozione del nuovo canale di Efron, in un post fatto dal suo account Twitter ufficiale: i fan, infatti, hanno accusato la piattaforma di promuovere un account di celebrit\u00e0 per il mainstream, temendo che possa mettere in secondo piano i canali dei creatori di contenuti meno famosi e che render\u00e0 loro pi\u00f9 difficile avere successo fra il grande pubblico.\nDoppiatori italiani.\nNelle versioni in italiano dei suoi film, Zac Efron \u00e8 stato doppiato da:\nDa doppiatore \u00e8 sostituito da:"}
{"id": "1874208", "revid": "663182", "url": "https://it.wikipedia.org/wiki?curid=1874208", "title": "Luigi Batzella", "text": "Biografia.\nConsiderato un regista di film di serie B, ha diretto film di svariati generi: spaghetti western (\"Anche per Django le carogne hanno un prezzo\"), horror erotici (\"Nuda per Satana\"), spionistici (\"Agguato sul Bosforo\"), e nazi movie (\"La bestia in calore\"). Talvolta \u00e8 stato definito una sorta di Ed Wood all'italiana. Ha anche interpretato parti secondarie come attore in diversi film negli anni sessanta e settanta.\nHa usato vari pseudonimi: Paul Hamus, Dean Jones, Paolo Solvay, Ivan Kathansky."}
{"id": "1874212", "revid": "149727", "url": "https://it.wikipedia.org/wiki?curid=1874212", "title": "Ferrovia Modena-Ferrara", "text": ""}
{"id": "1874216", "revid": "599013", "url": "https://it.wikipedia.org/wiki?curid=1874216", "title": "Tim Thomas (cestista)", "text": "Caratteristiche tecniche.\nAlto 208\u00a0cm per 109\u00a0kg, poteva ricoprire il ruolo di ala piccola o ala grande. Le sue medie in carriera sono state di 11,9 punti, 1,6 assist e 4,2 rimbalzi per partita.\nCarriera NBA.\nDopo aver giocato per un anno a livello universitario per Villanova, Thomas viene scelto come settima scelta assoluta nel Draft NBA del 1997 dai New Jersey Nets. Tuttavia viene scambiato immediatamente ai Philadelphia 76ers in cambio dei diritti per Keith Van Horn. Nel 1999 va a giocare per i Milwaukee Bucks con cui rimane fino al 2004, raggiungendo i play-off per quattro stagioni.\nNel 2004 passa ai New York Knicks in cambio ancora di Keith Van Horn. Nella stagione successiva passa ai Chicago Bulls insieme a Mike Sweetney in cambio di Eddy Curry. Ai Bulls Thomas non ha fortuna, viene infatti tagliato nel marzo del 2006. Riesce tuttavia a finire la stagione 2005-06 nei Phoenix Suns dove disputa degli ottimi play-off, in particolare \u00e8 protagonista in gara-6 del primo turno contro i Los Angeles Lakers. Quell'anno i Phoenix Suns arrivano sino alla finale della Western Conference, dove vengono eliminati dai Dallas Mavericks.\nNell'estate 2006 firma un contratto di 4 anni per un totale di 24 milioni di dollari con i Los Angeles Clippers. Nella prima stagione in California, Thomas ha chiuso con 11 punti di media a partita. Nella stagione 2007-08 ha disputato 63 partite per 12,4 punti, 5,1 rimbalzi, 2,7 assist di media ad incontro.\nIl 21 novembre 2008 viene scambiato, insieme a Cuttino Mobley, con i New York Knicks, in cambio di Zach Randolph e Mardy Collins.\nIl 19 febbraio 2009 viene inserito nella trade che lo ha portato ai Chicago Bulls insieme al centro Jerome James e alla guardia Anthony Roberson in cambio di Larry Hughes.\nPassa nella stagione 2009-10 ai Dallas Mavericks. In questa stagione gioca solo 18 partite (mantenendo una media di 7.5 punti a partita), poi decide di sospendere l'attivit\u00e0 cestistica a gennaio per prendersi cura della moglie malata. Il 1\u00ba agosto 2010 rinnova il contratto con i Mavs per un anno, al minimo sindacale per un veterano.\nHighlights NBA.\nIl 4 maggio 2006 Thomas gioca una delle sue migliori partite della carriera in gara-6 della serie di play-off contro i Los Angeles Lakers. Quella sera, i Phoenix Suns giocano allo Staples Center sotto 3-2 nella serie e riescono ad evitare l'eliminazione grazie ad un tiro da tre punti di Thomas a 6 secondi dal termine che pareggia la partita. I Suns vincono la partita al tempo supplementare ed elimineranno i Lakers 4-3 in quella serie."}
{"id": "1874220", "revid": "1305772", "url": "https://it.wikipedia.org/wiki?curid=1874220", "title": "Oboronprom", "text": "OPK Oboronprom (Russo: \u041e\u041f\u041a \u041e\u0431\u043e\u0440\u043e\u043d\u043f\u0440\u043e\u043c) era una societ\u00e0 per azioni aerospaziale russa. Produceva elicotteri, motori, sistemi di difesa aerea, sistemi radio-elettronici complessi. Il gruppo della Oboronprom che produce elicotteri era il principale produttore russo di questi aeromobili. L'azienda \u00e8 stata sciolta nel 2018.\nPropriet\u00e0.\nLa suddivisione del pacchetto azionario era:\nOrganizzazione.\nLa societ\u00e0 aveva partecipazioni o il controllo delle seguenti aziende:"}
{"id": "1874221", "revid": "400518", "url": "https://it.wikipedia.org/wiki?curid=1874221", "title": "Pratt &amp; Whitney PW4000", "text": "I Pratt &amp; Whitney PW4000 compongono una famiglia di motori aeronautici turboventola ad alto rapporto di diluizione destinati all'uso civile prodotti dall'azienda statunitense Pratt &amp; Whitney.\nCertificati per una gamma di spinta nell'intervallo , i PW4000 sono stati realizzati per sostituire i P&amp;W JT9D in servizio dagli anni sessanta.\nI PW4000 si dividono in tre principali sottofamiglie differenziate tra loro dal diametro della ventola, , e , inoltre detengono il primato di essere state le prime turboventole ad alto rapporto di diluizione ad utilizzare un sistema \"Dual FADEC\".\nVarianti.\nPW4000-94.\nGamma di spinta: 52.000 lbf - 62.000\u00a0lbf (231,31 kN - 275,79\u00a0kN)\nDiametro ventola: 94 in (238 cm)\nPW4000-100.\nGamma di spinta: 64.500 lbf - 70.000\u00a0lbf (286,91 kN - 311,38\u00a0kN)\nDiametro ventola: 100 in (254 cm)\nPW4000-112.\nGamma di spinta: 74.000 lbf - 90.000\u00a0lbf (329,17 kN - 400,34\u00a0kN)\nDiametro ventola: 112 in (284,48 cm)"}
{"id": "1874224", "revid": "767487", "url": "https://it.wikipedia.org/wiki?curid=1874224", "title": "Monte Genyen", "text": "Il monte Genyen \u00e8 un monte cinese della provincia di Sichuan alto 6.204 metri.\n\u00c8 stato scalato per la prima volta da Karl Unterkircher e da una squadra locale, il 16 maggio 2006."}
{"id": "1874225", "revid": "75421", "url": "https://it.wikipedia.org/wiki?curid=1874225", "title": "Post metal", "text": ""}
{"id": "1874234", "revid": "37056", "url": "https://it.wikipedia.org/wiki?curid=1874234", "title": "Giuseppe Valerio Fioravanti", "text": ""}
{"id": "1874237", "revid": "1934238", "url": "https://it.wikipedia.org/wiki?curid=1874237", "title": "Darknet", "text": "Una darknet (in italiano: \"Rete scura\") \u00e8 una rete virtuale privata nella quale gli utenti si connettono solamente con persone di cui si fidano. Nel suo significato pi\u00f9 generale, una darknet pu\u00f2 essere qualsiasi tipo di gruppo chiuso e privato di persone che comunicano, ma il nome \u00e8 spesso usato per reti di condivisione di file (p2p).\nIl termine fu coniato negli anni settanta per designare reti isolate da ARPANET (la vecchia Internet) per motivi di sicurezza. Le darknet erano in grado di ricevere dati dalle altri reti, ma comprendevano indirizzi che non erano visualizzabili dall'esterno, oltre a non rispondere a ping o richieste di comunicazione.\nUsi.\nLe darknet possono essere usate per varie ragioni, come per esempio:\nSoftware.\nTutte le darknet hanno bisogno di software specifici o di configurazioni di rete particolari per poter essere usate, come la rete Tor, alla quale si pu\u00f2 accedere grazie all'omonimo browser, o attraverso server proxy configurati per assolvere la stessa funzione.\nNon attivi.\nIl software di messaggistica instantanea Telegram, per il suo utilizzo della crittografia e dopo il divieto sul territorio della Russia e di altri paesi, pu\u00f2 essere considerato una darknet. \u00c8 a causa dell'anonimato che contiene canali criptati per la vendita di sostanze proibite, reclutamento di varie organizzazioni e coordinamento di azioni antigovernative."}
{"id": "1874243", "revid": "767487", "url": "https://it.wikipedia.org/wiki?curid=1874243", "title": "AnoNet", "text": "anoNet \u00e8 una rete Friend to Friend (F2F) decentralizzata costruita usando programmi router BGP e VPN.\nanoNet lavora rendendo difficile conoscere le identit\u00e0 degli altri sulla rete permettendogli di ospitare anonimamente contenuti e servizi IPv4."}
{"id": "1874244", "revid": "1305772", "url": "https://it.wikipedia.org/wiki?curid=1874244", "title": "F2F", "text": ""}
{"id": "1874247", "revid": "729019", "url": "https://it.wikipedia.org/wiki?curid=1874247", "title": "Friend to Friend", "text": "Una rete friend-to-friend (in italiano:\" Da amico ad amico\") o in sigla F2F \u00e8 un tipo di rete P2P dove gli utenti effettuano connessioni dirette con le persone che conoscono. Le password o le firme digitali si possono usare per l'autenticazione."}
{"id": "1874249", "revid": "484362", "url": "https://it.wikipedia.org/wiki?curid=1874249", "title": "Nome di Ges\u00f9", "text": ""}
{"id": "1874252", "revid": "1543377", "url": "https://it.wikipedia.org/wiki?curid=1874252", "title": "RealD Cinema", "text": "RealD Cinema \u00e8 una tecnologia di proiezione stereoscopica tridimensionale sviluppata da RealD 3D e affermatasi come standard a livello mondiale per il cinema tridimensionale. Al contrario delle precedenti tecnologie per la proiezione stereoscopica, necessita di un solo proiettore digitale. Allo spettatore \u00e8 richiesto di indossare un paio di occhiali con lenti a polarizzazione circolare.\nIl primo film distribuito nel formato RealD Cinema fu \"Chicken Little - Amici per le penne\" nel 2005. All'epoca i cinema attrezzati per RealD erano solo un centinaio, negli Stati Uniti. Attualmente la RealD 3D dichiara di aver raggiunto il numero di 1200 sale RealD in tutto il mondo.\nPrincipi di funzionamento.\nCome per tutti gli altri sistemi di ripresa stereoscopica, anche il sistema RealD prevede, in sede di ripresa, l'impiego di speciali telecamere a doppio obiettivo, cos\u00ec da ottenere la ripresa simultanea della stessa scena da due prospettive leggermente differenti.\nLa sequenza di immagini cos\u00ec ottenuta, presenta alternativamente un fotogramma destinato all'occhio sinistro (\"Fsx\") ed uno destinato all'occhio destro (\"Fdx\"). Ma ad occhio nudo non \u00e8 possibile discriminare le due immagini cosicch\u00e9 l'immagine venga percepita in 3 dimensioni: gli occhi percepiranno contemporaneamente entrambi i canali cosicch\u00e9 il cervello elaborer\u00e0 un'unica immagine piatta e sdoppiata.\nLe due immagini vengono perci\u00f2 discriminate sfruttando il fenomeno della polarizzazione. La polarizzazione \u00e8 un fenomeno comune in natura ed \u00e8 anche causa di rifrazioni fastidiose percepite dell'occhio umano. Avviene quando la luce incontra una superficie riflettente che ne devia l'asse di propagazione (ad esempio, da verticale a orizzontale). Il filtro polarizzatore filtra determinate emissioni luminose; le lenti degli occhiali da sole, ad esempio, le filtrano tutte ad esclusione di quelle sull'asse verticale.\nAl momento della proiezione delle immagini un filtro polarizzatore a cristalli liquidi, che sfrutta il sistema della polarizzazione circolare, posto di fronte alla lente del proiettore, devia, alternativamente, la luce dei fotogrammi su due angolazioni diverse (chiamate indicativamente \"A\" e \"B\"), una per il canale sinistro \"Fsx\" e l'altra per il canale destro \"Fdx\". Lo spettatore indossa un paio di occhiali aventi i medesimi filtri a polarizzazione circolare: la lente sinistra dell'occhiale lascer\u00e0 passare la luce emessa ad angolazione \"A\" filtrando invece \"B\" (lasciando passare dunque solamente i fotogrammi \"Fsx\"), mentre la destra far\u00e0 esattamente l'opposto.\nLe fonti video dei film in RealD contengono due flussi indipendenti a 24 fps per occhio destro e sinistro, per un totale di 48 fps. Tramite due collegamenti A e B HD-SDI, le immagini giungono al proiettore e vengono proiettate ad una cadenza di 144 fps, mostrando lo stesso fotogramma 3 volte di seguito alternandola per ogni occhio (6 scatti in totale) al fine di ridurre lo sfarfallio..\nAlternativamente con i proiettori 4K di Sony non \u00e8 necessario usare il triplo flash e le immagini si formano sul pannello del proiettore contemporaneamente, 2K per occhio su 4K disponibili, poi vengono inviate a una speciale lente con doppia uscita e polarizzatori passivi, quindi molto meno \"faticoso\" da vedere.\nIn questo modo ogni occhio percepisce la medesima scena in due prospettive distinte nello stesso istante, generando una visuale stereoscopica.\nZ screen.\nPer la proiezione il sistema utilizza un particolare tipo di filtro polarizzatore denominato \"Z screen\", in alternativa altri sistemi usano filtri fissi (Sony)\nperch\u00e9 non necessitano di triplo flash e sono quindi molto pi\u00f9 riposanti.\nVantaggi rispetto alle tecnologie stereoscopiche precedenti.\nQuesto sistema presenta i seguenti vantaggi:\nPurtroppo per mantenere la polarizzazione coerente \u00e8 necessario montare uno schermo argentato in sala, piuttosto costoso e difficile da ottenere per grandi dimensioni.\nTecnologie proprietarie.\nOltre al sistema Real-D, le case cinematografiche stanno producendo film per la proiezione stereoscopica tridimensionale, sviluppando nuove tecnologie proprietarie, tra le altre:"}
{"id": "1874255", "revid": "287204", "url": "https://it.wikipedia.org/wiki?curid=1874255", "title": "Il pastor fido (Guarini)", "text": "Il pastor fido \u00e8 un dramma pastorale in endecasillabi e settenari di Giovan Battista Guarini, composto tra il 1580 ed il 1583 e ispirato a una pagina di Pausania e all\"Aminta\" del Tasso del quale \u00e8 in gran parte una riscrittura resa pi\u00f9 complessa nella trama e nella verseggiatura. L'opera venne pubblicata per la prima volta a Venezia nel 1590, per essere poi rappresentata nel 1595 (o nel 1596) a Ferrara e nel 1598 a Mantova.\nStoria.\n\"Il pastor fido\" suscit\u00f2 numerose polemiche per l'inosservanza del precetto aristotelico secondo cui elementi tragici ed elementi comici non potevano essere mescolati all'interno di una medesima opera, come invece avviene nel testo del Guarini.\nIl dramma, ambientato in Arcadia, \u00e8 una delle pi\u00f9 famose opere del sedicesimo secolo e pu\u00f2 vantare pi\u00f9 di cento ristampe. Ad esso si ispirarono numerosi compositori di madrigali, tra cui Giaches de Wert, Claudio Monteverdi, Sigismondo d'India, Alessandro Grandi, Tarquinio Merula e Heinrich Sch\u00fctz. Il primo a trarne un'opera lirica fu Georg Friedrich H\u00e4ndel. Ne vennero tratte anche sei sonate un tempo attribuite ad Antonio Vivaldi ed oggi a Nicolas Ch\u00e9deville.\nTrama.\nArcadia: una maledizione grava sulla mitica terra dei pastori da quando Diana, per un'offesa subita, ha imposto che ogni anno una fanciulla le venisse sacrificata, e la punizione potr\u00e0 cessare solo con le nozze di due giovani di stirpe divina. Per questo Montano, sacerdote discendente da Ercole, intende unire il figlio Silvio in matrimonio con Amarilli, che discende da Pan.\nParecchi elementi si oppongono tuttavia all'unione: Amarilli ama corrisposta Mirtillo; di questo si innamora a sua volta Corisca, la quale tenta di ordire un piano per attrarre a s\u00e9 il giovane; Silvio, dal canto suo, non si cura dei problemi d'amore, preferendo dedicarsi alla caccia e disinteressandosi del sentimento che Dorinda nutre nei suoi confronti.\nLe trame della sensuale Corisca falliscono, mentre Amarilli e Mirtillo vengono sorpresi in una grotta, e lei \u00e8 condannata a morte. A questo punto per\u00f2 la vicenda si scioglie nel migliore dei modi: si scopre che Mirtillo \u00e8 figlio di Montano, e cos\u00ec, sposando Amarilli, libera l'Arcadia dalla maledizione, mentre anche Silvio si converte all'amore unendosi con Dorinda in matrimonio."}
{"id": "1874258", "revid": "289247", "url": "https://it.wikipedia.org/wiki?curid=1874258", "title": "Romualdo Guarna di Salerno", "text": ""}
{"id": "1874259", "revid": "767487", "url": "https://it.wikipedia.org/wiki?curid=1874259", "title": "Gozzelino (cancelliere)", "text": "Gozzelino (in lingua latina: \"Canzolinus\") fu cancelliere del re normanno Ruggero II di Sicilia (XII secolo).\nGozzelino era un normanno che dal Nord della Francia giunse nel Mezzogiorno d'Italia. Nel 1134 era il luogotenente di Guarino, cancelliere del Regno di Sicilia nella Terra di Lavoro, con il titolo di \"camerarius\". Nel 1135 fu nominato procuratore del Principato di Capua per il giovane principe Alfonso, terzo figlio del re, mentre Guarino aveva le funzioni di reggente. Partecip\u00f2 agli assedi di Montecassino e di Salerno nel mese di gennaio 1137.\nDopo la morte di Guarino, il 21 gennaio 1137, Gozzelino divenne cancelliere (\"magister cancellarius\"); venne poi sostituito da Roberto di Selby (1137)."}
{"id": "1874260", "revid": "261248", "url": "https://it.wikipedia.org/wiki?curid=1874260", "title": "Institut du Radium", "text": ""}
{"id": "1874262", "revid": "599013", "url": "https://it.wikipedia.org/wiki?curid=1874262", "title": "Liam Lawrence", "text": "\u00c8 un'ala.\nCarriera.\nClub.\nCon il Mansfield Town ha raggiunto i play-off nella stagione 2002-2003. Al Manfield \u00e8 stato per cinque anni, totalizzando 136 partite e 35 gol in campionato.\nPassato al Sunderland, nella prima stagione ha segnato 6 gol in 32 presenze, di cui due contro il Wolverhampton.\nA seguito della promozione del Sunderland alla Premiership nel 2005, Lawrence si trov\u00f2 tra le riserve della prima squadra. A 23 anni gioca 10 partite, segnando un gol contro il Fulham, il Chelsea e il Newcastle United.\nLawrence viene ceduto allo Stoke City prima in prestito e poi riscattato a gennaio per 500.000 \u00a3. Ha segnato una tripletta contro il Barnsley nella partita pareggiata per 3-3.\nNell'estate 2010 viene mandato in prestito al . Nella prima parte di stagione ha messo a segno 6 gol in 16 incontri, e il 2 gennaio 2011 viene riscattato dai Pompeys. Al segna 8 gol in 18 partite giocate.\nIl 14 agosto 2012, dopo aver rescisso il suo contratto con il , viene ingaggiato dal firmando un contratto biennale.\nNazionale.\nIl 18 maggio 2009 \u00e8 stato convocato nella Nazionale irlandese per l'amichevole contro la Nigeria e in seguito ha fatto il suo debutto al Craven Cottage, il 29 maggio 2009. In seguito \u00e8 stato schierato titolare nell'amichevole contro il Sud Africa l'8 settembre 2009, segnando il suo primo gol in Nazionale su punizione."}
{"id": "1874263", "revid": "110157", "url": "https://it.wikipedia.org/wiki?curid=1874263", "title": "Sex Sleep Eat Drink Dream", "text": "Sex Sleep Eat Drink Dream \u00e8 un singolo del gruppo musicale britannico King Crimson, il secondo estratto dall'undicesimo album in studio \"THRAK\" e pubblicato nel 1995."}
{"id": "1874265", "revid": "767487", "url": "https://it.wikipedia.org/wiki?curid=1874265", "title": "Richard Cresswell", "text": ""}
{"id": "1874267", "revid": "125506197", "url": "https://it.wikipedia.org/wiki?curid=1874267", "title": "Terapia d'urgenza", "text": "Terapia d'urgenza \u00e8 una serie televisiva italiana composta da una stagione e da 18 episodi di 95 minuti l'uno, prodotta tra il 2007 ed il 2008 ed andata in onda, su Rai 2, a partire dal 29 agosto 2008 ogni venerd\u00ec in prima serata.\nDescrizione.\nNato dal format spagnolo \"Hospital Central\", questo telefilm \u00e8 stato prodotto da Rai Fiction e dalla Videomedia Italia, per la regia di Gianpaolo Tescari, Lucio Gaudino e Carmine Elia. Tra gli attori protagonisti e coprotagonisti figurano: Antonella Fattori, Cesare Bocci, Sergio M\u00fa\u00f1iz, Rodolfo Corsato, Marc Tainon, Marco Basile, Riccardo Festa, Max Pisu, Daniela Scarlatti, Milena Miconi, Elisabetta Rocchetti, Alessia Barela, Simone Borrelli e Giusy Frallonardo.\nLa prima stagione di questa fiction \u00e8 composta da 18 puntate che durano 95 minuti ciascuna. L'ambientazione \u00e8 in un grande e immaginario ospedale pubblico di Milano. Le riprese sono state effettuate in un'area dismessa della Bovisa e in diversi luoghi di Milano, soprattutto negli studi Rai di via Mecenate. Si parla non solo di vicende personali e sentimentali di medici e infermieri (ricordiamo che i paramedici in Italia non esistono), ma anche dei casi pi\u00f9 disparati che possono verificarsi all'interno dell'ospedale. Le puntate sono cronologicamente collegate fra di loro. In ogni puntata viene affrontato un argomento molto realistico, parlando anche dei pazienti. In questa fiction non vi \u00e8 un protagonista vero e proprio, ma viene trattata la storia di ogni personaggio.\nPer la realizzazione di questa fiction \u00e8 stata ingaggiata come consulente medico la professoressa Paola Brina al fine di conferire credibilit\u00e0 al contesto ospedaliero della serie.\nDal 29 agosto 2008 la serie \u00e8 andata in onda il venerd\u00ec in prima serata su Rai 2, ma il 24 ottobre successivo \u00e8 stata sospesa dopo otto puntate per bassi ascolti.\nLa serie \u00e8 stata poi ripresa, presentando gli episodi inediti rimanenti, dal 26 giugno 2009 sulla stessa rete e con la stessa collocazione oraria ma, sempre a causa dei bassi ascolti, dal 17 luglio al 4 settembre viene retrocessa in seconda, quasi terza serata (alle ore 23.45), completando cos\u00ec la trasmissione dei 18 episodi previsti.\nCuriosit\u00e0.\nCesare Bocci e Antonella Fattori hanno lavorato insieme anche nella serie Elisa di Rivombrosa. La storia omosessuale nata tra i personaggi Marina Ranieri ed Esther Bruno interpretate dalle attrici Alessia Barela e Elisabetta Rocchetti nel corso del telefilm ha sollevato un caso mediatico di non poca rilevanza."}
{"id": "1874271", "revid": "830939", "url": "https://it.wikipedia.org/wiki?curid=1874271", "title": "Ugo Falcando", "text": "Ugo Falcando \u00e8 il nome, presumibilmente fittizio, attribuito a un letterato medievale. Falcando fu autore di una cronaca latina del Regno di Sicilia della seconda met\u00e0 del secolo XII, pubblicata per la prima volta a Parigi nel 1550 insieme a una \"Epistola ad Petrum Panormitanae Ecclesiae thesaurarium de calamitate Siciliae\", probabilmente dello stesso autore.\nAutore.\nIl nome \"Hugo Falcandus\" poteva essere letto sul codice da cui Gervasio di Tournay trasse l'editio princeps da lui curata nel 1550: si trattava tuttavia di un manoscritto adespota (senza indicazione dell'autore), di propriet\u00e0 di Matteo Longuejoue, vescovo di Soissons. Oggi il codice \u00e8 perduto, e il nome non ricorre n\u00e9 nel testo, n\u00e9 in altre opere dell'epoca. Si pu\u00f2 quindi ritenere, secondo l'ipotesi di Enrico Besta, che il nome riportatovi fosse quello di uno dei precedenti proprietari (forse \"Foucault de Bonneval\", predecessore di Mathieu Longuejoue alla diocesi di Soissons). Secondo un'altra ipotesi, potrebbe anche trattarsi di uno pseudonimo usato dal vero autore, o di un nome inventato dallo stesso Tournay che lo pubblic\u00f2 nel 1550, anche se quest'ultima ipotesi non trova motivazione. \nUn riferimento biografico \u00e8 l'aver sicuramente vissuto, da adulto, gli anni tra il 1166 e il 1190. Altro dato \u00e8 la capacit\u00e0 di scrittore di altissimo livello, a suo agio con i classici latini. Infine, doveva trattarsi di persona molto vicina alla corte normanna palermitana, presso cui doveva svolgere alti compiti amministrativi, vista la competenza tecnico-burocratica. \nLa sua identit\u00e0 biografica \u00e8 comunque sconosciuta ed \u00e8 probabile una sua origine transalpina, forse normanna. \u00c8 stato ipotizzato, ad esempio, potersi trattare di Guglielmo di Blois, elegante autore della commedia elegiaca latina \"Alda\", fratello di Pietro di Blois, consigliere, quest'ultimo, di Guglielmo II di Sicilia (Guglielmo il Buono).\n\"Liber De Regno Sicilie\".\nLa sua cronaca, \u00ab\"Liber De Regno Sicilie\"\u00bb, in latino, copre gli anni 1154-1169. Falcando narr\u00f2 la storia del Regno normanno di Sicilia, soprattutto sotto il re Guglielmo il Malo (\u20201166) e dei primi anni del regno di Guglielmo II.\nLa narrazione \u00e8 programmaticamente limitata agli avvenimenti: intrighi e violenze di un mondo curiale palermitano che lasciano un'impressione di malvagit\u00e0 e di corruzione apocalittica, probabilmente al di l\u00e0 della realt\u00e0 storica. Dal punto di vista politico, Falcando \u00e8 chiaramente fautore dello fazione baronale, che si contrapponeva alla politica accentratrice portata avanti dalla Corona che si appoggiava, per questo, alle forze \"nuove\" emergenti nel regno di Sicilia, soprattutto borghesi (Maione di Bari) e musulmani convertiti (Pietro il Gaito, \"Cancellarius\" del \"Regnum\").\n\"Epistola ad Petrum\".\nIl curatore della editio princeps del 1550, Gervasio de Tournay, aggiunse alla pubblicazione anche una \"Epistola ad Petrum Panormitanae Ecclesiae thesaurarium de calamitate Siciliae\", probabilmente dello stesso autore.\nNella missiva, si metteva in guardia dai rischi che si profilavano sul Regno di Sicilia dopo che l'improvvisa morte di Guglielmo il Buono, avvenuta nel 1189, apriva la strada del Regno a quella che l'autore della lettera temeva come l'onda di barbarie tedesca rappresentata dagli Hohenstaufen. Di fronte alla minaccia della dinastia sveva, invocava l'unit\u00e0 tra cristiani e musulmani di Sicilia."}
{"id": "1874272", "revid": "17480895", "url": "https://it.wikipedia.org/wiki?curid=1874272", "title": "RTL 102.5 RadioVisione", "text": ""}
{"id": "1874275", "revid": "237545", "url": "https://it.wikipedia.org/wiki?curid=1874275", "title": "Hugo Falcandus", "text": ""}
{"id": "1874283", "revid": "599013", "url": "https://it.wikipedia.org/wiki?curid=1874283", "title": "Troy Bell", "text": "Carriera.\nCresce cestisticamente presso il Boston College; qui segna il nuovo record di punti dell'universit\u00e0 con un totale di 2.632, infrangendo il primato precedente realizzato da Dana Barros. Al termine della stagione 2002-03 arriva ad essere eletto miglior giocatore della Big East Conference.\nAl draft NBA 2003 viene scelto al primo giro dai Boston Celtics, alla posizione numero 16, ma \u00e8 subito girato ai Memphis Grizzlies a seguito di uno scambio.\nNel dicembre 2004 sbarca in Spagna al Real Madrid, club con cui disputa anche l'Eurolega sostituendo l'infortunato Louis Bullock. Successivamente seguono due brevi parentesi, una coi tedeschi degli Skyliners Francoforte e l'altra con i New Orleans Hornets in NBA.\nDopo aver tentato la strada del pugilato rimane in patria, giocando la D-League con gli Albuquerque Thunderbirds. Nel corso della stagione 2006-07 viene poi girato agli Austin Toros.\nLa prima esperienza italiana risale alla stagione 2007-08, quando viene ingaggiato dalla Pallacanestro Biella in serie A: il suo tabellino \u00e8 di 15,6 punti e 4,1 rimbalzi per partita. Nel marzo 2008 approda alla Fastweb Casale Monferrato (campionato di Legadue) dove raccoglie l'eredit\u00e0 di Taquan Dean, messo K.O. da un infortunio muscolare, collezionando 21,1 punti a gara. Nell'estate 2008 Troy Bell firma un contratto con la Vanoli Soresina, anch'essa in Legadue e la porta, con 24 punti nella partita promozione contro la Dinamo Sassari, in serie A1. Chiude i playoff come miglior marcatore del campionato.\nDopo una stagione passata nella massima serie del campionato italiano, che l'ha visto tra i protagonisti della salvezza cremonese, Troy Bell firma un contratto con i francesi del Basket Orleans Loiret, dove raggiunge un altro ex Vanoli, J.R. Reynolds.\nA inizio 2011, il giocatore lascia la squadra francese e si trasferisce alla Pallacanestro Reggiana, firmando un contratto fino a fine stagione. Nel gennaio 2012 la Pallacanestro Sant'Antimo, che in quel momento occupava l'ultimo posto in classifica in Legadue, cerca di risollevarsi col suo ingaggio a stagione in corso. Egli si riveler\u00e0 fondamentale per la squadra campana che raggiunger\u00e0 la salvezza all'ultima giornata di campionato, piazzandosi terzultima. Il cestista statunitense chiuder\u00e0 la stagione con 23,2 punti di media a partita, 49,6% dalla corta distanza, 40,0% dalla lunga distanza, 89,2% dalla lunetta. Nell'estate 2012 sbarca in terra sicula, dove si presta a disputare il campionato di Legadue con il Basket Barcellona. A febbraio 2013 ha risolto il contratto con il club siciliano ed \u00e8 stato ingaggiato nuovamente dalla Pallacanestro Reggiana per il campionato di serie A. Nell'aprile del 2014 vince l'EuroChallenge con Reggio Emilia."}
{"id": "1874291", "revid": "339392", "url": "https://it.wikipedia.org/wiki?curid=1874291", "title": "Idrope endolinfatico", "text": ""}
{"id": "1874294", "revid": "767487", "url": "https://it.wikipedia.org/wiki?curid=1874294", "title": "Otis George", "text": "Carriera.\nDopo una stagione nella lega di sviluppo D-League, George \u00e8 ingaggiato dalla Junior Casale Monferrato con cui gioca per due annate (15,1 punti e 11,4 rimbalzi di media al suo secondo anno in Piemonte). Per la stagione 2008-09 firma con l'ambiziosa Reyer Venezia, squadra con un rendimento sotto le attese che non si qualificher\u00e0 neppure per i play-off.\nNel 2009 cerca di mettersi in mostra all'Hoops Kentucky Pro Am Tournament, mentre nel 2010 vola nel campionato sudcoreano dove ha parentesi con due squadre diverse. Nel 2011 torna in D-League, un anno pi\u00f9 tardi \u00e8 di scena con i dominicani del Ca\u00f1eros del Este. Nel 2012-2013 torna nella Legadue italiana giocando una stagione con la maglia di Upea Capo d'Orlando, chiudendo con 13,9 punti e 9 rimbalzi di media.\nNel gennaio 2014 viene firmato dal Minas T\u00eanis Clube a met\u00e0 della NBB6, il massimo campionato brasiliano. Con il club di Belo Horizonte disputa 15 gare con una media di 12,1 punti e 6,5 rimbalzi a partita, senza per\u00f2 portare la squadra ai play-off."}
{"id": "1874297", "revid": "1452073", "url": "https://it.wikipedia.org/wiki?curid=1874297", "title": "Donkey Kong (videogioco 1994)", "text": " \u00e8 un videogioco a piattaforme sviluppato da Nintendo nel 1994 per la console portatile Game Boy, il quale conteneva anche alcuni elementi di puzzle. \"Donkey Kong\" \u00e8 vagamente basato sulla versione arcade dallo stesso nome e sul suo sequel, \"Donkey Kong Jr.\". Il gioco \u00e8 conosciuto anche col nome di Game Boy Donkey Kong (come si vede nello schermo del titolo) e anche Donkey Kong '94 (il titolo promozionale prima del rilascio) per differenziarlo dal gioco arcade del 1981. Come nella versione arcade e in quella per NES, il giocatore controlla Mario e deve salvare \"Pauline\" da Donkey Kong (i quali hanno una rappresentazione grafica migliorata rispetto a quella del 1981). Nel gioco compare anche \"Donkey Kong Jr.\" che ostacola i progressi di Mario. Questo \u00e8 stato il primo titolo per Game Boy che presentasse dei miglioramenti quando veniva giocato sul Super Game Boy.\nModalit\u00e0 di gioco.\n\"Donkey Kong\" comincia con i quattro livelli visti nell'originale, ma con una grafica migliorata e alcune diverse meccaniche di gioco (per esempio, cadere da una certa altezza non \u00e8 pi\u00f9 istantaneamente fatale, e Mario pu\u00f2 lasciare andare il martello prima che esso scompaia per saltare o arrampicarsi se necessario). Come nell'originale, lo scopo in questi livelli \u00e8 salvare Pauline, che \u00e8 in cima alla struttura. I modelli dei livelli seguono quelli dell'originale (Travi - Nastri trasportatori - Ascensori - Bulloni). Nella versione per NES, il livello dei nastri trasportatori fu tolto a causa dei limitati spazi del gioco.\nDopo aver completato questi quattro livelli iniziali, inizia l'usuale scena finale del gioco arcade, ma dopo le prime note del \"tema della vittoria\", Donkey Kong si riprende, afferra di nuovo Pauline e scappa con lei, inseguito da Mario. Al giocatore sono quindi presentati 97 livelli addizionali distribuiti in 9 mondi, per un totale di 101 livelli.\nI livelli seguenti hanno delle meccaniche di gioco completamente diverse nelle quali il giocatore guida Mario attraverso ogni livello per trovare una chiave e portarla verso una porta chiusa da qualche parte nel livello. Ogni quattro livelli, il giocatore deve affrontare Donkey Kong e raggiungere Pauline, come nei livelli originali. Appena il quarto livello \u00e8 completato, un piccolo filmato mostra un'abilit\u00e0 al giocatore che potrebbe essere utile nei livelli successivi, oppure un nuovo tipo di trappola. A questo punto, il giocatore potr\u00e0 salvare i suoi progressi, compreso il tempo impiegato a finire ogni livello, il tempo totale o il numero di vite raggiunto. Ci sono nove mondi, nei quali il livello finale consiste nello sconfiggere Donkey Kong tirandogli dei barili precedentemente lanciati da lui. Sconfitto Donkey Kong, si passa al mondo successivo. Dopo essere stato sconfitto, lo scimmione diventa buono e segue suo figlio, Pauline e Mario nel regno dei funghi.\nCi sono anche dei bonus accessibili se nel livello si raccolgono tutti gli accessori di Pauline (un parasole, un cappello e una borsa). In questi bonus, il giocatore pu\u00f2 ottenere vite extra giocando con una slot machine o con una roulette (il bonus ottenuto \u00e8 casuale ogni volta).\n\"Donkey Kong\" fu il primo gioco ad avere dei miglioramenti se veniva giocato con il Super Game Boy.\nSe giocato col Super Game Boy (o su un qualsiasi modello successivo di Game Boy), Pauline grida \"Help!\" (\"Aiuto!\") con una voce digitalizzata. Inoltre, una versione differente della musica durante i crediti pu\u00f2 essere sentita solo con il Super Game Boy.\nLa \"Big-City\" (Grande Citt\u00e0) in questo gioco riappare in \"Donkey Kong Land\" col nome di \"Big Ape City\" (Citt\u00e0 della Grande Scimmia).\nLa musica che si sente quando il tempo sta per scadere sarebbe ritornata in \"Mario vs. Donkey Kong\".\nSeguiti.\nDurante la sua uscita, Nelsonic ha pubblicato un gioco da polso a cristalli liquidi avente lo stesso tema.\nEra pianificata una versione migliorata per il Game Boy Advance, col titolo di \"Donkey Kong Plus\". In aggiunta alla grafica e agli sfondi migliorati, questo remake avrebbe avuto un level designer accessibile attraverso il Nintendo GameCube. Il gioco \u00e8 ritornato ultimamente come \"Mario vs. Donkey Kong\", un gioco totalmente nuovo con un gameplay simile. Esso ebbe un sequel, , che conteneva un level designer."}
{"id": "1874298", "revid": "36426", "url": "https://it.wikipedia.org/wiki?curid=1874298", "title": "Raucedine", "text": "Per raucedine si intende una alterazione della normale voce, ove appare aspra e stridula o bassa e cavernosa, tremolante, oppure con un tono pi\u00f9 alto o basso, spesso un episodio a carattere benigno, che pu\u00f2 far parte dei disturbi della fonazione. La raucedine pu\u00f2 essere un disturbo isolato, ma pi\u00f9 spesso \u00e8 associato a tosse, difficolt\u00e0 alla deglutizione, febbre e difficolt\u00e0 respiratorie.\nAspetti di anatomia e funzione della laringe.\nLa laringe \u00e8 un organo complesso: la sua struttura ha funzioni protettive, respiratorie, per quanto riguarda la deglutizione ed \u00e8 l'organo, che con le corde vocali, \u00e8 deputato alla fonazione. La laringe si estende dalla base della lingua sino alla trachea ed \u00e8 formata da diversi strutture di tipo cartilagineo, osseo e membranoso, rivestite da mucosa.\nLe cartilagini sono connesse tra loro da legamenti e acquisiscono la motilit\u00e0 da una serie di muscoli intrinseci ed estrinseci. Le corde vocali sono strutture membranose adese alle cartilagini tiroidea e aritenoidea, sono responsabili della produzione dei suoni, che derivano dalla messa in vibrazione dell'epitelio delle stesse, con il flusso di aria risalente dai polmoni.\nLa produzione del suono \u00e8 un meccanismo complesso caratterizzato dalle variazioni di pressione dell'aria che agiscono sull'epitelio con la produzione delle onde sonore. I margini delle corde vocali debbono essere sufficientemente vicini, tale situazione \u00e8 permessa dai movimenti delle cartilagini e dei muscoli deputati alla messa in tensione delle stesse. La risonanza delle onde sonore pu\u00f2 essere modificata da numerosi fattori: dalla posizione delle labbra, dalla forma della mandibola, della lingua e del palato molle.\nEziologia.\nLe cause dell'infiammazione della faringe o della laringe sono diverse, la pi\u00f9 comune \u00e8 il continuo utilizzo della voce fino ad abusarne. Altre cause sono di origine patologica come la malattia da reflusso gastroesofageo, ma anche malattie della tiroide o della laringe, o laringiti causate da virus parainfluenzali o influenzali.\nQueste patologie determinano della alterazioni evidenziabili alla laringoscopia, che possono aiutare a definire la diagnosi definitiva.\nCause pi\u00f9 frequenti di raucedine:\nCause infiammatorie ed infettive.\nLa laringite acuta \u00e8 piuttosto frequente ed in genere \u00e8 secondaria a virosi delle vie aeree superiori, pi\u00f9 raramente di origine batterica o fungina, e ad \"abusi vocali\", cio\u00e8 l'utilizzo eccessivo delle corde vocali in chi deve parlare a lungo o cantare. La raucedine pu\u00f2 essere solo uno dei sintomi di presentazione, come in caso di esposizione ad allergeni o agenti irritanti. La laringite cronica \u00e8 pi\u00f9 spesso associata al fumo e all'abuso cronico della voce, ma solo raramente le lesioni delle corde vocali sono irreversibili.\nUna particolare forma di laringite cronica pu\u00f2 essere secondaria all'uso prolungato di corticosteroidei per uso inalatorio, specie il fluticasone, utilizzato in forme asmatiformi.\nCause neuromuscolari e psichiatriche.\nLa paralisi delle corde vocali \u00e8 una delle cause di raucedine secondarie a lesioni del nervo laringeo ricorrente, successive a chirurgia del collo o della tiroide. Anche l'intubazione tracheale, pu\u00f2 determinare il sintomo in seguito a trauma diretto, a infiammazione secondaria delle corde vocali o alla loro paralisi\nUna distonia muscolare pu\u00f2 derivare da una tensione laringea secondaria a diversi fattori associati come stress, disfunzioni respiratorie o neuromuscolari, reflusso laringo-faringeo.\nPatologie psichiatriche si manifestano spesso in seguito a traumi, l'afonia da conversione ne \u00e8 il tipico esempio: il paziente pu\u00f2 sussurrare, ma non mantenere un tono di voce normale.\nPatologie sistemiche e tumorali.\nDisfunzioni endocrine come ipotiroidismo e acromegalia, l'artrite reumatoide e patologie infiltrative, come la sarcoidosi e l'amiloidosi, possono essere cause infrequenti di raucedine. La leucoplachia laringea, come il carcinoma a cellule squamose sono in genere associati al fumo di sigaretta, all'abuso di alcol e talora al reflusso gastroesofageo. Sintomi generalmente presenti in corso di carcinoma, oltre alla raucedine, sono: dolore laringeo, tosse, emottisi e disfagia.\nClinica.\nLa raucedine \u00e8 un sintomo comune a numerose e differenti patologie. La descrizione che ne fa il paziente, come modifica della qualit\u00e0 della voce, spesso non correla con l'effettiva valutazione obiettiva, pertanto \u00e8 importante conoscere il \"modo abituale\" di usare la voce ed eventuali \"prestazioni\" inusuali, come possibili fattori scatenanti (abuso vocale, esposizioni ad allergeni e al fumo). Oltre al normale esame obiettivo del collo e del capo, va posta particolare attenzione alla visione diretta della laringe con l'utilizzo del laringoscopio.\nLa \"laringoscopia\" \u00e8 indicata in corso di laringiti che perdurano da pi\u00f9 di due settimane e che non possono essere correlate a cause di origine benigna.\nIl controllo della sintomatologia con adeguato supporto farmacologico, dove indicato, e con la messa in atto di indicazioni mirate alla riduzione dei fattori scatenanti (fumo, alcol, abuso vocale...) pu\u00f2 portare alla remissione dei sintomi e al successivo controllo in \"follow up\" del paziente.\nTerapia.\nL'identificazione e il trattamento delle cause scatenanti associati \"all'igiene vocale e alla terapia vocale\", portano alla soluzione di un alto numero di casi di raucedine definiti benigni. Se entro due-tre mesi non vi fossero risultati la valutazione con laringoscopia \u00e8 d'obbligo.\nIgiene vocale.\nPer \"igiene vocale\" si intendono un insieme di interventi a diversi livelli, atti a ridurre e/o eliminare alcuni fattori scatenanti:\nTerapia vocale.\nLa \"terapia vocale\" interviene con tecniche non chirurgiche, ma comportamentali, nella riduzione dei possibili traumi laringei secondari ad abitudini errate. La terapia prevede esercizi vocali, riposo vocale, rilasciamento muscolare e supporto respiratorio. La \"riabilitazione\" vocale prevede incontri settimanali della durata di 30-60 minuti, per almeno 8-10 settimane. Il successo degli interventi dipende fondamentalmente dall'adesione alle indicazioni di igiene vocale, associate al mantenimento delle tecniche indicate nelle sedute di terapia vocale."}
{"id": "1874301", "revid": "599013", "url": "https://it.wikipedia.org/wiki?curid=1874301", "title": "Hassan Adams", "text": "Carriera.\nNCAA.\nDal 2002 al 2006 ha giocato per Arizona come ala piccola.\nMarques Johnson gli affibbi\u00f2 il soprannome \"Hot Sauce\".\nNBA.\nNel Draft NBA 2006, fu selezionato dai New Jersey Nets nel secondo giro come 54\u00aa scelta e gioc\u00f2 61 partite.\nAl termine della stagione 2007-08 firm\u00f2 un contratto biennale con i Toronto Raptors.\nItalia.\nNel novembre del 2007 approd\u00f2 in Italia nel Basket Draghi Novara in Legadue e nel marzo dell'anno seguente pass\u00f2 al Basket Teramo."}
{"id": "1874307", "revid": "124965187", "url": "https://it.wikipedia.org/wiki?curid=1874307", "title": "Rolandas Alijevas", "text": ""}
{"id": "1874313", "revid": "6923", "url": "https://it.wikipedia.org/wiki?curid=1874313", "title": "Nikola Da\u010devi\u0107", "text": ""}
{"id": "1874317", "revid": "599013", "url": "https://it.wikipedia.org/wiki?curid=1874317", "title": "Todor Ge\u010devski", "text": ""}
{"id": "1874319", "revid": "599013", "url": "https://it.wikipedia.org/wiki?curid=1874319", "title": "Bennett Davison", "text": ""}
{"id": "1874320", "revid": "250560", "url": "https://it.wikipedia.org/wiki?curid=1874320", "title": "Alestiidae", "text": ""}
{"id": "1874324", "revid": "1752782", "url": "https://it.wikipedia.org/wiki?curid=1874324", "title": "Julio Le Parc", "text": "La vita.\nNel 1942 si trasfer\u00ec, insieme alla famiglia, a Buenos Aires. Nel 1943 si iscrisse alla Scuola Nazionale di Belle Arti Prilidiano Pueyrred\u00f3n, per abbandonarla gi\u00e0 l'anno seguente. Pot\u00e9, nel frattempo, osservare i murales che Antonio Berni, Juan Carlos Castagnino, Manuel Colmeiro Guimar\u00e1s, Lino Enea Spilimbergo e Demetrio Urruch\u00faa realizzavano per le Gallerie Pac\u00edfico, nel centro della citt\u00e0. La collocazione stessa dei murales, il loro forte grado di esposizione, lo fecero riflettere sull'importanza e il ruolo del fruitore dell'arte.\nRiprese a studiare belle arti nel 1955. In questa seconda tappa formativa, divenne presidente del Centro Studenti di Arti Plastiche e membro del Consiglio Direttivo della Scuola Nazionale di Belle Arti. Nel 1957 avvia la realizzazione di una pittura di tendenza astrattizante. Nel 1958 vince una borsa offerta dal governo francese e va a vivere a Parigi, dove, nel 1960 fonda el GRAV (\"Groupe de Recherche d'Art Visuel\"). Nello stesso periodo, entra a far parte del gruppo \"Nuova Tendenza\".\nNel 1966 realizz\u00f2 la sua prima esposizione privata (alla Howard Wise Gallery, New York). Pochi mesi dopo, lo stesso anno, ottenne il primo premio alla Biennale di Venezia. Nel 1967 espose una delle sue principali opere (\"Desplazamientos\", \"Spiazzamenti\") all'Istituto Di Tella di Buenos Aires e partecip\u00f2 con successo all'esposizione \"Luz y Movimiento\" (\"Luce e Movimento\"), realizzata dal Museo di Arte Moderna di Parigi. Nel maggio del 1968 partecip\u00f2 ai cosiddetti \"atelier delle persone\", finch\u00e9 non venne espulso dalla Francia. Le proteste di artisti e intellettuali fecero in modo che, cinque mesi dopo, ottenesse il permesso di ritornare a Parigi.\nLa prima retrospettiva delle sue opere fu realizzata a D\u00fcsseldorf, verso la met\u00e0 del 1972. Nel 1978, la BBC produsse un documentario sulla sua vita e la sua opera. Nel 1987, ottenne il primo premio alla Biennale di Cuenca (Ecuador).\nL'opera.\nLe Parc, nella sua opera, fa largo utilizzo di elementi plastici che sorprendano e che suggestionino lo sguardo del fruitore, in modo da avvolgere quest'ultimo in una sorta di involucro. A questo scopo Le Parc ricorre a illuminazioni artificiali, riflessi e materiali in movimento ed altri effetti spettacolari: bande meccaniche mosse da dispositivi nascosti, il fluire di liquidi fosforescenti, fili di nylon. Le sue sculture sono, in certi casi, genuine installazioni che avvolgono lo spettatore.\nFin dagli anni sessanta, Le Parc appare vicino tanto alla cosiddetta Op-art quanto all'arte cinetica e all'arte concettuale, per quanto il suo sperimentalismo tenti di trascendere anche questi movimenti.\nNel 1969, dopo la dissoluzione del GRAV e la partecipazione all'esposizione intitolata Otto artisti cinetici, Le Parc torn\u00f2 alla pittura, lavorando con una gamma di quattordici colori rigidamente definiti. Dopo il 2000, \u00e8 ritornato sporadicamente al proprio paese, per realizzare nuove opere d'arte: verso la fine del 2006, installa un sistema ottico alle Gallerie Pac\u00edfico, sistema che permette un gioco di riflessi e una corretta illuminazione dei murales esistenti nella galleria.\nNel 2004 realizza con Yvonne Argenterio all'officina di Elettrofiamma, in Italia, una serie di sculture (torsioni) presentate, nell'evento \"verso la luce\", nel Castello di Boldeniga (Brescia); \u00e8 sempre visibile nel giardino del castello la scultura monumentale \"Verso la Luce\"."}
{"id": "1874330", "revid": "80598", "url": "https://it.wikipedia.org/wiki?curid=1874330", "title": "Vanna Brosio", "text": "Biografia.\nFiglia di un noto antiquario torinese si appassiona alla musica sin da ragazzina, mentre frequenta il liceo artistico e aiuta nel tempo libero il padre nella sua attivit\u00e0; il negozio di famiglia si trova in via Verdi, di fronte alla sede della Rai, e viene notata per la sua bella presenza, per cui le viene proposto di partecipare come comparsa e figurante a programmi l\u00ec realizzati. Da questo primo contatto col mondo dello spettacolo incomincia per Vanna la carriera di fotomodella, che la porta spesso a lavorare a Milano, dove partecipa anche come attrice ad alcuni fotoromanzi e spot pubblicitari; la sua passione \u00e8 per\u00f2 la musica: dotata di una voce esile ma gradevole, incomincia a esibirsi nella sua citt\u00e0 e a Milano, e durante l'estate del 1963 si esibisce anche alla \"Bussola\" di Viareggio.\nQui viene notata da Bruno Martino, che si interessa a lei per procurarle un provino discografico presso La Voce del Padrone, etichetta che la mette sotto contratto e con cui esordisce nel 1964 con il primo 45 giri, \"Come mio padre/Sulla spiaggia non si pu\u00f2\", due brani scritti da Mogol e Pino Massara, seguito dal secondo, con \"E ora te ne vai\", scritto da Giorgio e Paolo Conte. Nel 1965 Mike Bongiorno la convoca come valletta per il suo programma \"La fiera dei sogni\", e questo impegno televisivo rallenta la sua attivit\u00e0 di cantante (nelle cronache rosa appaiono numerosi articoli riguardo al suo flirt con il presentatore); nello stesso anno esordisce come attrice cinematografica in \"Viale della canzone\", pellicola diretta da Tullio Piacentini. \u00c8 tra i cantanti scelti da Giorgio Gaber per le sei puntate del programma televisivo di Rai2 \"Le nostre serate\" (dicembre 1965 - gennaio 1966).\nTorna a incidere nel 1967 per la GTA records, etichetta legata al Clan Celentano, due brani con le parole scritte da Alberto Testa e le musiche di Gianni Boncompagni (\"Con la faccia all'ingi\u00f9\") e Rinaldo Cozzoli (\"Un po' di malinconia\") questi due brani fanno parte della colonna sonora del film \"Cupido 7\"; \u00e8 in questo periodo che le riviste di gossip si occupano nuovamente di lei, questa volta per una sua storia d'amore con Renzo Arbore. Nel 1968 passa alla Miura, per cui pubblica \"Non sei bello ma sei simpatico/L'amore \u00e8 dappertutto\", prodotto da Alberto Testa e con arrangiamenti in stile anni '30 e le liriche sempre scritte da Testa. Per la Variety incide poi nel 1969 \"Il primo giorno di primavera\", che per\u00f2 ottiene molto pi\u00f9 successo nella versione dei Dik Dik, mentre l'anno successivo \u00e8 la volta di \"Le mele verdi\", \"cover\" di \"Little Green Apples\" di Bobby Russell. Passa poi alla Rare, etichetta francese di propriet\u00e0 della Barclay, con cui pubblica altri due 45 giri.\nNegli anni settanta si dedica anche all'attivit\u00e0 di presentatrice televisiva: dopo avere affiancato Raffaele Pisu nel variet\u00e0 \"Come quando fuori piove\", ottiene popolarit\u00e0 conducendo insieme a Nino Fuscagni il programma della Rai \"Adesso musica\" dal 1972 al 1976. Non abbandona comunque l'attivit\u00e0 di cantante, continuando a incidere vari 45 giri. Il 1975 \u00e8 l'anno della collaborazione con Enzo Jannacci, che scrive per lei le due canzoni del singolo \"Una vita difficile/Una lettera\". Nei primi anni ottanta conduce in radio \"Canzoni per tutti\", programma d'intrattenimento musicale che prima di allora non comprendeva un commento in voce ai brani presentati. Di questo periodo \u00e8 anche un singolo cantato in coppia con Augusto Martelli intitolato \"Colpa di un disco\".\nNel 1983 conduce la prima edizione di \"Napoli prima e dopo\", mentre per la stagione 1984/1985 viene scelta da Aldo Biscardi come valletta per \"Il Processo del Luned\u00ec\", in onda su Rai 3. L'impegno con lo sport prosegue per tutti gli anni ottanta nella trasmissione \"Domenica Gol\" e nei Mondiali di calcio con i programmi \"90\u00ba Mondiali\" (1990) e \"Processo ai Mondiali\" del 1994. A met\u00e0 degli anni novanta, conduce anche rubriche sportive quotidiane come \"Sport Sera\" della Testata Giornalistica Sportiva della Rai. Nel 1998 la Giallo Records pubblica, in un CD antologico, 4 canzoni di quando cantava per la Variety, tra cui un inedito del 1969 scritto da Claudio Daiano, \"La nostra storia finisce qui\".\nMuore nel giugno del 2010 a Torino dopo una lunga malattia. Il suo funerale viene celebrato il 21 giugno nella chiesa di San Francesco a Piossasco, piccolo centro del Torinese dove si era ritirata a vita privata nella casa dell'anziana madre in via Mario Davide a partire dalla met\u00e0 degli anni novanta.\nVita privata.\nNegli anni sessanta, dopo un flirt con Mike Bongiorno, ha avuto una lunga relazione con Renzo Arbore; per la canzone \"Innocenti evasioni\" di Lucio Battisti Mogol trasse ispirazione da un episodio di questa storia."}
{"id": "1874336", "revid": "465169", "url": "https://it.wikipedia.org/wiki?curid=1874336", "title": "Patan\u00e8", "text": ""}
{"id": "1874339", "revid": "124023701", "url": "https://it.wikipedia.org/wiki?curid=1874339", "title": "Carlo Mazzarella", "text": "Biografia.\nDa ragazzo si trasfer\u00ec con la famiglia a Roma. Frequent\u00f2 il liceo Tasso dove ebbe come compagni di scuola Vittorio Gassman, Luigi Squarzina e Luigi Silori. Dopo la maturit\u00e0 classica, frequent\u00f2 fino al diploma l'Accademia nazionale d'arte drammatica. Dopo la guerra lavor\u00f2 in teatro accanto a Sergio Tofano e Anna Proclemer e prese parte alle riviste \"Ritorna Za Bum\" e \"Pasquino\".\nDebutt\u00f2 come attore nel 1946 nel film di Mario Soldati \"Le miserie del signor Travet\"; ebbe poi parti secondarie in una trentina di pellicole.\nL'esperienza teatrale e cinematografica diede a Mazzarella la possibilit\u00e0 di incontrare Ennio Flaiano, Vittorio Gassman e Alberto Sordi che furono suoi amici fraterni e probabilmente fu Flaiano a imprimere maggiormente nella sua crescita a carattere intellettuale. Di sicuro la curiosit\u00e0 e il sottile sarcasmo ereditato dal Flaiano non trovarono appiglio nel mondo dello spettacolo e allora Mazzarella ripieg\u00f2 sulla carta stampata. \nMazzarella scrisse per Il Giorno, Il Messaggero e per molti anni per Il Giornale di Indro Montanelli, ma fu come giornalista televisivo della Rai che riscosse successo e popolarit\u00e0. \nTra le sue interviste pi\u00f9 importanti, quelle con Salvador Dal\u00ed, Walt Disney e molti altri artisti, personaggi dello spettacolo e del mondo politico. In Rai fu inviato alle Mostre del cinema a Venezia e ai Festival dei Due Mondi a Spoleto, ma con il passare degli anni prefer\u00ec la politica. Come inviato speciale Rai cominci\u00f2 a specializzarsi sugli Stati Uniti d'America. Una grande notoriet\u00e0 arriv\u00f2 a met\u00e0 degli anni sessanta, quando realizz\u00f2 un servizio speciale per la Rai dal titolo \"Viaggio tra i negri d'America\", per il quale fu insignito della Medusa d'oro al quinto Premio dei Colli per l'inchiesta filmata; il servizio, oltre che per l'attualit\u00e0 dei contenuti e l'impegno sociale, si distingueva per lo stile giornalisticamente vivace e immediato. Nello stesso anno prese parte al variet\u00e0 televisivo Za-bum. Da allora i suoi reportage dagli USA degli anni settanta e ottanta (e dall'Estremo Oriente negli anni novanta) lo resero popolare, per i suoi frequenti servizi dell'edizione della sera del telegiornale; di questa esperienza conserv\u00f2 la straordinaria capacit\u00e0 di parlare al pubblico.\nAlla fine degli anni cinquanta e all'inizio del 1960 si prodig\u00f2, insieme con molti colleghi di diversa estrazione politica, alla promozione del progetto \"Cronache dal Mondo\", dal quale per\u00f2 si dissoci\u00f2 pochi anni dopo.\nCelebre per i suoi servizi dall'Oriente e dagli Stati Uniti, per il suo sottile umorismo e per la coniazione di soprannomi affibbiati ai personaggi televisivi: diede ad Emilio Fede il soprannome Sciupone l'Africano, essendo Fede corrispondente dall'Africa e amante del gioco d'azzardo. Mazzarella amava discorrere con il suo pubblico in modo spigliato e di solito commentave a braccio, in presa diretta. \nVisse sempre a Roma. Si spos\u00f2 con l'attrice americana Janine Hendy da cui ebbe un figlio nel 1964."}
{"id": "1874351", "revid": "21880", "url": "https://it.wikipedia.org/wiki?curid=1874351", "title": "Reteporella grimaldii", "text": "Reteporella grimaldii, conosciuta comunemente come trina di mare, \u00e8 un briozoo della famiglia Phidoloporidae.\nDescrizione.\nColonie dalla tipica forma a \"merletto\", di colore da giallo a rosato, molto fragile. Fino a 15 centimetri di diametro.\nDistribuzione e habitat.\nFrequente in tutto il Mar Mediterraneo e nell'Oceano Atlantico orientale, fino a circa 50 metri di profondit\u00e0 su fondali duri, in penombra, spesso su coralligeno."}
{"id": "1874352", "revid": "1776051", "url": "https://it.wikipedia.org/wiki?curid=1874352", "title": "Rabid Death's Curse", "text": "Rabid Death's Curse \u00e8 il primo album della band black metal Watain. Fu pubblicato nel 2000 sotto l'etichetta discografica Drakkar Productions."}
{"id": "1874354", "revid": "1573940", "url": "https://it.wikipedia.org/wiki?curid=1874354", "title": "Luza (citt\u00e0)", "text": "Luza \u00e8 una cittadina della Russia europea nordorientale (Oblast' di Kirov), situata sulle sponde del fiume omonimo, 301 km a nordovest del capoluogo Kirov; \u00e8 il capoluogo amministrativo del distretto omonimo.\nFondata alla fine del XIX secolo in seguito all'apertura (1899) della stazione ferroviaria omonima; sul sito \u00e8 tuttavia attestata la presenza di un centro abitato fin dal XVII secolo. La concessione dello \"status\" di citt\u00e0 risale invece al 1944.\nLuza \u00e8 un importante centro per lo sfruttamento forestale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1874355", "revid": "2212704", "url": "https://it.wikipedia.org/wiki?curid=1874355", "title": "Reteporella", "text": "Reteporella \u00e8 un genere di briozoi della famiglia Phidoloporidae.\nTassonomia.\nComprende le seguenti specie:"}
{"id": "1874357", "revid": "29244", "url": "https://it.wikipedia.org/wiki?curid=1874357", "title": "Reteporella septentrionalis", "text": ""}
{"id": "1874358", "revid": "1776051", "url": "https://it.wikipedia.org/wiki?curid=1874358", "title": "Casus Luciferi", "text": "Casus Luciferi \u00e8 il secondo album della black metal band Watain. Fu pubblicato nel 2003 dalla casa discografica Drakkar Productions."}
{"id": "1874362", "revid": "1573940", "url": "https://it.wikipedia.org/wiki?curid=1874362", "title": "Phidoloporidae", "text": "Phidoloporidae \u00e8 una famiglia di briozoi dell'ordine Cheilostomatida.\nTassonomia.\nComprende i seguenti generi:"}
{"id": "1874364", "revid": "1776051", "url": "https://it.wikipedia.org/wiki?curid=1874364", "title": "Sworn to the Dark", "text": "Sworn to the Dark \u00e8 il terzo album della band black metal Watain. Fu pubblicato nel 2007 sotto l'etichetta discografica Season of Mist."}
{"id": "1874371", "revid": "731511", "url": "https://it.wikipedia.org/wiki?curid=1874371", "title": "Ali Hassan Mwinyi", "text": "Precedentemente ha svolto funzioni di Ministro dell'interno e Vicepresidente nel governo di Julius Nyerere. Durante la sua presidenza, Mwinyi ha iniziato un programma di profonda riforma del sistema politico ed economico tanzaniano, abbandonando il modello socialista della Ujamaa a favore dello sviluppo della libera impresa, e introducendo un modello di democrazia multipartitica. Allo stesso tempo, il suo mandato \u00e8 stato criticato per la diffusione della corruzione politica e dell'evasione fiscale.\nDopo la fine del suo mandato, Mwinyi si \u00e8 ritirato a vita privata a Dar es Salaam."}
{"id": "1874375", "revid": "1400228", "url": "https://it.wikipedia.org/wiki?curid=1874375", "title": "La legge di Ueki", "text": " \u00e8 un manga di Tsubasa Fukuchi, pubblicato sulla rivista giapponese \"Weekly Sh\u014dnen Sunday\" dal 2001 al 2004 e raccolto in 16 volumi. Il manga \u00e8 stato pubblicato in Italia dal 2 luglio 2008 al 14 ottobre 2009 da Star Comics.\nDal fumetto \u00e8 stato tratto anche un anime, ancora inedito in Italia, che conta 51 episodi in totale. L'anime, prodotto dallo Studio Deen, \u00e8 stato trasmesso per la prima volta da TV Tokyo il 4 aprile 2005 e si \u00e8 concluso il 27 marzo 2006.\nDa settembre 2005 lo stesso autore ha iniziato a scrivere un seguito del manga, intitolato pubblicato sempre su \"Weekly Sh\u014dnen Sunday\" e conclusosi nel 2007, dopo 46 capitoli, poi raccolti in 5 volumi.\nTrama.\nLa storia parla di Kosuke Ueki, un ragazzino della scuola media che ha il potere, alquanto bizzarro, di trasformare i rifiuti in alberi. Questo potere gli \u00e8 stato donato dal professor Kobayashi, uno dei cento candidati a diventare Dio.\nOgni candidato alla carica di Dio, infatti, deve scegliere uno studente di scuola media a cui doner\u00e0 un potere. Questo potere gli servir\u00e0 per combattere in un torneo, il cui vincitore far\u00e0 eleggere il candidato che gli ha donato i poteri alla carica di Dio.\nGli studenti devono per\u00f2 fare molta attenzione: se feriscono qualcuno con i loro poteri perdono un talento e chi finisce tutti i talenti scompare. Inoltre il vincitore del torneo avr\u00e0 come premio il \"Dono a carta bianca\", ovvero potr\u00e0 scegliere un qualsiasi talento da attribuirsi.\nDopo aver sconfitto vari nemici, Ueki, sotto consiglio dell'amica Ai Mori, fa visita al prof. Kobayashi e scopre che per ogni umano esiste una legge su cui si basa il destino di quest'ultimo, e che nel torneo che viene disputato dagli allievi dei candidati a Dio si possono modificare tali leggi. Infatti, per ogni nemico senza poteri che viene colpito da un potere donato da un candidato ad un allievo si perde un'abilit\u00e0 (essere amati, ballare, nuotare, studiare...), mentre sconfiggendo le persone dotate di potere, se ne guadagnano. Le abilit\u00e0 costituiscono la naturale predisposizione di una persona a fare una data cosa.\nMentre Ueki si batte negli scontri l'attuale Dio fa il resoconto della situazione riguardo al torneo, e controlla chi dimostra una certa abilit\u00e0 nei combattimenti, fra essi le \"punte di diamante\" sembrano essere: un ragazzo di nome Roberto Haidn, quello che secondo Dio si distingue maggiormente, Ueki, dotato di buon cuore, Li Hou, cos\u00ec forte da combattere senza usare il suo potere, Marilyn Carry, solo perch\u00e9 l'attuale Dio pensa sia carina e Seichiro Sano, equilibrato ed intelligente.\nUn giorno, mentre Ueki andava a far visita a sua sorella, che viveva in un'altra citt\u00e0, incontra un ragazzo dalla bugia facile amante dell'Hip Hop di nome B.J. (Junichi Baba), e grazie al dono di ballare appena guadagnato, diventa suo amico, senza sapere che \u00e8 anche lui un partecipante al torneo. Pi\u00f9 tardi, Ai lo rincontra in un cantiere edile, mentre fa conoscenza con un altro partecipante piuttosto sfrontato. Quando per\u00f2 gli chiede il suo nome, la risposta lo fa impallidire in un istante: infatti, B.J. si presenta come il famigerato Haidn e mentre il nemico scappa, lo sconfigge con la sua capacit\u00e0 di trasformare le monete in vortici di vento. All'improvviso arriva Ueki, che senza aver capito ancora la situazione, attacca per sbaglio il ragazzo. Comincia cos\u00ec lo scontro tra i due, durante il quale si viene a sapere il nome dell'hip hopper. Il fatto che si presentasse con il nome di Roberto era solo una strategia che usava per spaventare o far arrendere i nemici, solo che non ebbe effetto su Ueki, anche perch\u00e9 non conosceva le terribili voci sul conto di Roberto Haidn. Cos\u00ec sconfigge B.J, nonostante tutto, Ueki, che non si \u00e8 ancora reso conto della situazione, decide di risparmiarlo, anche se appena dopo viene sconfitto dal vero Roberto, che da B.J. viene a conoscenza della presenza di un ragazzo piuttosto forte partecipante al torneo di nome Kosuke Ueki.\nIl giorno dopo Ueki viene a sapere da Kobayashi che l'amico B.J \u00e8 stato ferito gravemente da Roberto, e nonostante la proibizione del professore di combattere contro Roberto e vendicarsi, il giorno seguente Ueki lo incontra nel parco di Kitainuzuka.\nLo scontro \u00e8 a senso unico, in quanto Roberto riesce a parare e ad evitare tutti i colpi di Ueki utilizzando delle strane bolle che crea dalla bocca e dalle mani, capaci a seconda del colore di alterare il peso degli oggetti: rosso per appesantirli, blu per alleggerirli fino a farli volare. Ad un certo punto, con una bolla azzurra manda Ueki per aria, e ad un centinaio di metri da terra, Roberto la fa scoppiare, facendo precipitare Ueki.\nAlla scena assiste il prof. Kobayashi, impotente in quanto i candidati a Dio non possono aiutare i propri pupilli, pena un viaggio di sola andata per l'inferno. Con un discorso, questi ricorda ai lettori come la presenza di Ueki abbia influito su tutte le persone che ha incontrato e come il suo senso di giustizia lo abbia portato alla morte per vendicare un amico. Proprio mentre mancavano pochi secondi alla morte di Ueki, questo fu preso all'ultimo da Kobayashi, che con un sorriso pens\u00f2: \"Se tu sei stupido... io sono ancora pi\u00f9 stupido di te!\"\nPoco prima di cadere negli inferi, Kobayashi spiega ad Ueki il perch\u00e9 lo aveva scelto. Lo aveva scelto per il suo senso di giustizia, che aveva sempre messo alla prova fino al limite, uscendo sempre soddisfatto da tali prove. Ueki spieg\u00f2 che tale senso di giustizia era solo il riflesso di quello di un'altra persona: quello dello stesso Kobayashi, che quando Ueki era piccolo, aveva rischiato la sua vita per salvarlo dalla caduta da un grattacielo. Dal quel giorno Ueki visse con il desiderio di diventare leale e generoso come il suo salvatore.\nPrima di cadere all'inferno, Kobayashi disse un'ultima cosa ad Ueki: \"Ora lascia stare questi incontri! Vivi come preferisci! \u00c8 la tua vita!\" E per aiutarlo ulteriormente, si port\u00f2 il pericoloso Roberto con s\u00e9! Tutto sembrava essersi risolto, ma non era cos\u00ec, perch\u00e9 nonostante Kobayashi avesse detto a Ueki di lasciare gli incontri, lui non aveva ancora perso il suo potere.\nQualche giorno dopo entr\u00f2 in scena un nuovo personaggio: Fukusuke Hibiki, un ragazzino delle elementari, che, scoprendo accidentalmente il potere di Ueki, lo scambi\u00f2 per \"Il Grande demone dell'Albero\", il cattivo del suo libro preferito. A causa di una serie di circostanze, si convinse sempre pi\u00f9 che Ueki fosse proprio il demone travestito da umano. Intanto, quest'ultimo, cercando di capire di pi\u00f9 su quel che erano i pensieri di Kobayashi, si infiltra a casa sua e scopre che il maestro gi\u00e0 da un po' di tempo lo spiava e scopre anche che lo aveva prescelto perch\u00e9 era l'unica persona al mondo che lo sorprendeva per senso di giustizia.\n\"Ueki no h\u014dsoku Plus\".\nDue anni dopo la fine del torneo per l'elezione di un nuovo Dio, Kosuke Ueki \u00e8 uno studente di terza media e frequenta ancora la scuola Hinokuni. Per qualche strana ragione, tutti nel mondo hanno perso la memoria compresi i suoi compagni che avevano partecipato con lui al torneo di due anni prima. Ueki \u00e8 l'unico non affetto da questa amnesia e dovr\u00e0 combattere per ripristinare la memoria di tutti. Seguir\u00e0, perci\u00f2, una piccola pecora di nome Wool in un altro mondo dove conoscer\u00e0 nuovi compagni e guadagner\u00e0 nuovi poteri.\nPersonaggi.\nAvversari e nemici.\nGruppo dei dieci di Roberto.\nSono un gruppo di individui dotati di potere eccezionalmente forti, radunati da Roberto per eliminare gli altri concorrenti. Esclusi Rinko e Sano, il gruppo dei dieci era composto da:\nTeam della terza selezione.\nIn seguito ai combattimenti, dei cento ragazzi iniziali ne rimangono venticinque. Durante la fase successiva del torneo questi individui formano delle squadre con un capitano designato da Dio stesso (a caso); chi nella squadra si dimostrer\u00e0 il pi\u00f9 forte alla fine otterr\u00e0 il dono e i componenti della squadra metteranno ai voti chi diventer\u00e0 il nuovo Dio. Oltre alla squadra di Ueki e a Li Hou e Anon(che sono soli), queste sono le squadre del torneo:\nComposto da quattro elementi, questo team ha cercato di costringere Hideyoshi ad aiutarlo, istigato da Zack. Nonostante non appaia eccessivamente forte, risulta il penultimo team nella terza selezione, i poteri di cui sono dotati i suoi componenti sono di tutto rispetto:\nComposto da cinque elementi, tre ragazzi e due ragazze. Questi individui sono tutti di seconda media e hanno ricevuto un addestramento militare avanzato, essendo cresciuti in una zona di guerra. Possiedono un ottimo gioco di squadra e, dopo quello di Ueki, sono il team pi\u00f9 affiatato. Due di loro sono passati al livello Due:\n\u00c8 composto da cinque elementi. Ogni componente del team sembra avere una particolare passione che considera come un'arte (disegno, modellismo, poesia, karaoke) e la sfrutta in combattimento. Nonostante inizialmente appaiano molto forti, risulteranno i pi\u00f9 deboli della terza selezione. I componenti della squadra sono:\nMedia.\nManga.\nIl manga \u00e8 stato scritto da Tsubasa Fukuchi e serializzato dall'8 agosto 2001 al 27 ottobre 2004 sulla rivista \"Weekly Sh\u014dnen Sunday\" edita da Shogakukan. In seguito i vari capitoli sono stati raccolti in sedici volumi \"tank\u014dbon\" pubblicati tra il 18 dicembre 2001 ed il 14 gennaio 2006.\nIn Italia la serie \u00e8 stata pubblicata la prima serie edita da Star Comics nella collana \"UP\" dal 2 luglio 2008 al 14 ottobre 2009.\n\"Ueki no h\u014dsoku Plus\".\nUna seconda serie intitolata \"Ueki no h\u014dsoku Plus\" \u00e8 stata serializzata dal 20 aprile 2005 al 4 luglio 2007 sempre su \"Weekly Sh\u014dnen Sunday\". I capitoli sono stati raccolti in cinque volumi \"tank\u014dbon\" dall'8 agosto 2005 al 18 settembre 2007.\nAnime.\nUn adattamento anime diretto da Hiroshi Watanabe e prodotto dallo studio d'animazione Studio Deen, \u00e8 stato trasmesso su Animax dal 4 aprile 2005 al 27 marzo 2006 per un totale di cinquantuno episodi.\nVideogiochi.\nDalla serie sono stati tratti due videogiochi d'azione, usciti esclusivamente in Giappone.\nIl primo si intitola , sviluppato e pubblicato da Bandai, \u00e8 uscito il 26 gennaio 2006 per PlayStation 2.\nIl secondo invece \u00e8 , sviluppato e pubblicato da Banpresto, \u00e8 uscito il 2 marzo 2006 per Game Boy Advance."}
{"id": "1874379", "revid": "6340", "url": "https://it.wikipedia.org/wiki?curid=1874379", "title": "Adam von Bremen", "text": ""}
{"id": "1874380", "revid": "124808", "url": "https://it.wikipedia.org/wiki?curid=1874380", "title": "Hellboy 2", "text": ""}
{"id": "1874384", "revid": "6923", "url": "https://it.wikipedia.org/wiki?curid=1874384", "title": "Common Intermediate Format", "text": "Common Intermediate Format (CIF) \u00e8 un formato di immagine per H.263.\nRappresenta 352 pixel per 288 pixel, con velocit\u00e0 di trasmissione di 7,5, 10, 15 o 30 frame al secondo. Utilizzando il CIF, il numero di bit risultante non pu\u00f2 eccedere 256K. Il codec video H.263 fu originariamente creato dall'ITU-T nel 1995/96 come codec compresso con un basso bitrate per applicazioni di videoconferenza. Esso fa parte della famiglia H.26x ed \u00e8 stato progettato per essere l'utilizzo nei sistemi basati su H.324 (PSTN e altre reti commutate di videoconferenza e telefonate), ma ha anche trovato uso nel protocollo H.323 (video-conferenze basate su RTP/IP), H.320 (video-conferenze basate su ISDN), RTSP (Streaming) e SIP (conferenze via Internet)."}
{"id": "1874392", "revid": "767487", "url": "https://it.wikipedia.org/wiki?curid=1874392", "title": "Meteor (film)", "text": "Meteor \u00e8 un film del 1979 diretto da Ronald Neame. \u00c8 un film di fantascienza e una delle ultime pellicole appartenenti al filone catastrofico degli anni settanta.\nIl film \u00e8 ispirato a un autentico rapporto del MIT denominato \"Progetto Icaro\" (\"Project Icarus\"), basato sull'idea di deviare un ipotetico asteroide in rotta di collisione con la Terra tramite missili posizionati in orbita.\nTrama.\nUn equipaggio di astronauti in orbita intorno a Giove, nella fascia di asteroidi, osserva la collisione tra una cometa ed un asteroide denominato \"Orfeo\". La navicella sulla quale viaggiano viene distrutta da un frammento dell'asteroide - ridotto in pezzi per l'impatto - e tutti e tre gli astronauti perdono la vita.\nIntanto sulla Terra il dottor Paul Bradley viene letteralmente costretto ad abbandonare una regata a vela alla quale sta partecipando ed a raggiungere, di malavoglia e di pessimo umore, gli uffici del suo ex capo Harry Sherwood, pezzo grosso della NASA, il quale gli fa un sommario resoconto della morte dei tre astronauti e gli spiega che un grosso frammento di Orfeo \u00e8 in rotta di collisione con la Terra.\nMentre il governo e gli alti ufficiali dell'esercito si impegolano in manovre politiche - primo fra tutti il generale Adlon - altri frammenti pi\u00f9 piccoli e veloci di Orfeo iniziano a piovere sulla Terra. Il piano che va per la maggiore \u00e8 quello che punta ad utilizzare la piattaforma missilistica orbitante ideata dal dott. Bradley e dal suo team, provvista di 16 missili atomici denominati \"Hercules\", ma ad un'approfondita analisi questa risulta - pur nel suo stupefacente potenziale distruttivo - insufficiente per distruggere Orfeo che \u00e8 largo otto chilometri nel punto di massima ampiezza.\nA questo punto Bradley mira ad ottenere la disponibilit\u00e0 della controparte sovietica, la quale ha in orbita una piattaforma analoga alla sua e provvista anch'essa di 16 testate nucleari chiamate \"Pietro il Grande\".\nIl presidente americano \u00e8 messo in guardia dai militari contro l'ammettere l'esistenza degli \"Hercules\" ed i sovietici seguono la stessa politica riguardo ai \"Pietro il Grande\": l'ammettere l'esistenza di armi in orbita - per di pi\u00f9 nucleari - significherebbe ammettere di aver violato i trattati fino a quel momento stipulati. Bradley \u00e8 furibondo nel vedersi osteggiato nonostante la palese ed immediata minaccia costituita da Orfeo, che \u00e8 a pochi giorni di viaggio dalla Terra, rifiuta di lasciarsi coinvolgere in maneggi politici e di farsi osteggiare dai militari, lascia gli uffici della NASA e va a rifugiarsi in un bar poco distante.\nL\u00ec lo raggiunge Sherwood, che lo persuade a tornare indietro sulle sue decisioni ed a partecipare al progetto di distruzione dell'asteroide, garantendogli il suo appoggio presso le autorit\u00e0 costituite. Il Presidente - ormai convinto della necessit\u00e0 di rivelare al mondo la vera minaccia costituita da Orfeo e l'esistenza degli \"Hercules\" - indirizza alla nazione un messaggio televisivo nel quale, oltre a menzionare il pericolo dell'asteroide e l'intenzione di distruggerlo con i missili in orbita, offre ai sovietici la possibilit\u00e0 di salvare la faccia ed unirsi agli USA nel salvare il mondo dalla catastrofe imminente.\nA tale scopo Bradley richiede la presenza di uno scienziato russo in particolare, Aleksei Dubov, mente creatrice dei \"Pietro il Grande\", per esserne coadiuvato nel pianificare le contromisure contro Orfeo. I sovietici acconsentono a che egli raggiunga gli USA a scopo di discussione della faccenda.\nFrattanto Bradley e Sherwood hanno gi\u00e0 raggiunto il centro di controllo degli \"Hercules\", situato nel centro di New York, al di sotto dell'edificio ospitante la societ\u00e0 dei telefoni. Un tunnel sotterraneo consente ai due di raggiungere il centro senza dare nell'occhio ed in pi\u00f9 l'edificio dei telefoni consente loro di usufruire di una autentica rete mondiale di telecomunicazione. Li attende il generale Adlon, comandante della struttura e incaricato dal Presidente in persona di ricevere ed alloggiare sia loro che lo scienziato russo e la sua assistente, gi\u00e0 in volo per gli USA.\nDubov e la sua assistente e interprete, Tatiana Nikolaievna Doskaja, arrivano quella sera stessa e Bradley inizia immediatamente a \"lavorare\" per rompere il muro di ghiaccio della diffidenza innalzato da Adlon, cominciando dal rifiutare l'interprete russo del generale.\nResta per\u00f2 lo scoglio del far confermare allo scienziato russo l'esistenza dei \"Pietro il Grande\", ma Bradley lo supera brillantemente imbastendo con lui sull'argomento una discussione \"solo teorica\" in punta di fioretto, in attesa dell'ammissione aperta e definitiva.\nFrattanto iniziano e si susseguono i disastri causati dai primi frammenti dell'asteroide: uno di essi cade in Siberia facendo fuggire una famiglia di nativi dalla loro tenda, mentre una serie di piccoli frammenti passa sull'Italia ma per fortuna crea solo uno spettacolo di \"fuochi d'artificio\" senza provocare alcun danno.\nIl generale Adlon, sempre pi\u00f9 prevenuto contro la reale minaccia dell'asteroide ed ancor pi\u00f9 contro lo scienziato russo, ironizza sugli avvenimenti che a suo parere convalidano l'ipotesi che il pericolo non sussista. A quel punto non \u00e8 soltanto Bradley ad esplodere di rabbia, sostenuto da Sherwood, ma anche Dubov: appena la sua interprete finisce di tradurre l'alterco fra i tre uomini, inizia ad inveire anche lui contro Adlon e chiede un telefono per parlare con l'ambasciata russa di Washington D.C.\nFinalmente i sovietici - su richiesta esplicita di Dubov - ammettono il possesso dei missili in orbita, di averli inviati nello spazio ancor prima degli \"Hercules\" e di essere disposti ad unirsi agli americani nel piano di distruzione di Orfeo. Il satellite armato russo viene cos\u00ec posto, congiuntamente a quello statunitense, sotto il controllo del gruppo di Bradley ed entrambe le piattaforme orbitanti vengono ruotate cos\u00ec da puntare le rispettive testate verso lo spazio esterno, in direzione di Orfeo.\nMa altre tragedie si preparano: un grosso frammento cade in Svizzera, in un'affollata localit\u00e0 sciistica, provocando una catastrofica slavina e causando un'autentica devastazione con vittime e danni.\nUn giorno prima del lancio un altro grosso frammento piomba nell'oceano antistante Hong Kong: lo spaventoso tsunami che ne consegue distrugge interamente la citt\u00e0 sotto gli occhi impotenti di Bradley e di tutto il team a New York, che dagli schermi collegati all'osservatorio astronomico di Hong Kong possono non solo udire il frastuono dell'onda di marea ma soprattutto vedere \"in diretta\" il muro d'acqua devastare l'edificio ed uccidere lo scienziato cinese in contatto con loro.\nFinalmente sia i missili statunitensi che quelli sovietici vengono lanciati, sia pure in tempi differenti a causa della diversa posizione orbitale: i missili russi partono per primi, quelli americani 40 minuti pi\u00f9 tardi. Un attimo prima del lancio dei missili USA, il centro di controllo riceve una chiamata video dall'osservatorio inglese di Jodrell-Bank: il direttore, Sir Michael Hughes, li avvisa che dai loro rilevamenti risulta imminente l'impatto di un altro grosso frammento sull'area di New York.\nAnticipare il lancio per distruggerlo \u00e8 impossibile, i missili russi da soli non sarebbero sufficienti a distruggere Orfeo.\nGli \"Hercules\" vengono lanciati appena in tempo. Un attimo dopo la quasi totalit\u00e0 di New York \u00e8 praticamente rasa al suolo (una delle scene mostra il World Trade Center sbriciolarsi in una enorme sfera di fuoco). La struttura che ospita il centro \u00e8 parzialmente distrutta ed alcuni membri dello staff, tra cui l'analista delle traiettorie Jan Watson e lo stesso generale Adlon, rimangono uccisi nei crolli interni.\nI sopravvissuti iniziano lentamente a cercare una via per uscire da quella che \u00e8 ormai una trappola, anche a causa delle acque del fiume Hudson che si stanno infiltrando nel tunnel sotterraneo e stanno chiudendolo al passaggio.\nFortunatamente il tunnel della metropolitana \u00e8 ancora accessibile e risulta essere un rifugio sicuro, anche se non \u00e8 possibile raggiungere l'esterno a causa dei crolli.\nL'attesa si fa spasmodica... mancano quattro minuti all'impatto dei missili con l'asteroide, quattro minuti alla salvezza o alla distruzione totale.\nGrazie alla collaborazione USA-URSS per Orfeo non c'\u00e8 scampo: i due gruppi di missili, ormai riuniti tra loro, lo centrano in tre ondate successive, disintegrandolo completamente. La notizia raggiunge Bradley attraverso una radiolina a pile - che lo scienziato ha avuto la prontezza di prendere con s\u00e9 - e scatena l'esultanza di tutti, che il rumore dei martelli pneumatici dei soccorritori interrompe solo per un attimo.\nTrasposizione letteraria.\nIl film \u00e8 stato oggetto di una trasposizione letteraria omonima firmata da Franklin Coen e Edmund H. North, pubblicata nello stesso anno. Il romanzo segue fedelmente la trama del film, con poche differenze: principalmente l'ulteriore morte di alcuni personaggi secondari e alcuni ulteriori intrighi in Russia riguardo all'utilizzo dei missili; nel finale Orfeo, colpito dai missili, non esplode ma cambia rotta, perdendosi nello spazio."}
{"id": "1874393", "revid": "731511", "url": "https://it.wikipedia.org/wiki?curid=1874393", "title": "Benjamin Mkapa", "text": "Biografia.\nNato a Ndanda, nella Regione di Mtwara, si laure\u00f2 all'Universit\u00e0 di Makerere per poi intraprendere la carriera politica. Fu tra l'altro funzionario del governo a Dodoma, Ministro della Scienza, della Tecnologia e dell'Istruzione Superiore, e due volte Ministro degli Esteri (dal 1977 al 1980 e dal 1984 al 1990).\nMkapa \u00e8 rimasto in carica per due mandati (quinquennali), proseguendo la politica di liberalizzazione dell'economia iniziata dal suo predecessore Ali Hassan Mwinyi. Sotto la sua presidenza sono state privatizzate molte aziende statali e sono state attuate politiche di liberalizzazione del mercato volte ad attirare investimenti stranieri in Tanzania. Le sue riforme sono state approvate dalla World Bank e dal Fondo Monetario Internazionale, e hanno portato alla parziale cancellazione del debito della Tanzania.\nIl suo governo \u00e8 stato anche criticato per un uso eccessivamente disinvolto delle finanze dello stato. Per esempio, suscitarono molte polemiche la sua decisione di spendere quindici milioni di scellini tanzaniani per l'acquisto di un jet presidenziale. Dopo la fine del suo mandato, Mkapa ha subito numerose accuse di corruzione e appropriazione indebita di beni dello stato."}
{"id": "1874394", "revid": "1543377", "url": "https://it.wikipedia.org/wiki?curid=1874394", "title": "Arte insulare", "text": "La denominazione di arte insulare, o arte iberno-sassone, indica l'arte altomedievale delle isole britanniche nel periodo tra il 600 e il 900 circa, nel quale le isole di Gran Bretagna e Irlanda mostrarono caratteristiche differenti dal resto dell'Europa nell'ambito dell'arte barbarica.\nIn Gran Bretagna quest'arte si evolse nello stile della successiva arte mentre in Irlanda perdur\u00f2 fino circa al 1200 quando vi si diffuse l'arte romanica, introdotta nell'isola maggiore con la conquista normanna del 1066. I maggiori centri artistici furono l'Irlanda, la Scozia e il regno di Northumbria nell'Inghilterra settentrionale, ma la sua diffusione raggiunse l'Inghilterra meridionale, il Galles e nell'Europa continentale, principalmente ad opera delle missioni dei monaci irlandesi, soprattutto la Gallia.\nIn Irlanda e in Scozia il territorio era suddiviso in molti piccoli regni, mentre in Inghilterra questi avevano dimensioni appena maggiori. La societ\u00e0 che espresse l'arte insulare non aveva parallelamente sviluppato un'architettura monumentale e gli oggetti artistici spiccavano in questo contesto sia per la preziosit\u00e0 del materiale, sia per le loro qualit\u00e0 decorative ed erano richiesti dalle \"\u00e9lite\" locali per sottolineare il proprio prestigio e per generare un'impressione di meraviglia. Nonostante non siano sopravvissuti gli oggetti probabilmente realizzati in materiali deperibili, non si tratt\u00f2 dunque di comuni caratteristiche stilistiche diffuse su diverse tipologie di oggetti, come nel caso, ad esempio, della contemporanea arte bizantina.\nCaratteristiche.\nSia i Celti (Irlandesi e Scozzesi), sia gli Anglosassoni avevano una lunga tradizione di produzione di oggetti in metallo di alta qualit\u00e0, utilizzati come ornamenti personali per i capi, e l'arte insulare deriva principalmente dalla fusione di queste tradizioni (lo stile animalista delle produzioni celtiche e germaniche), con alcune influenze dall'arte tardoantica, in un contesto cristianizzato; caratteristica fu l'applicazione dello stile decorativo cos\u00ec sviluppato ai manoscritti, un nuovo oggetto diffusosi in seguito alle necessit\u00e0 della liturgia.\nLe produzioni artistiche pi\u00f9 importanti riguardarono i manoscritti miniati, la cui influenza giunse a manifestarsi negli elementi decorativi dei manoscritti romanici e gotici, opere di metallurgia e oreficeria, destinate alle classi dominanti, e le croci in pietra scolpite. Lo stile \u00e8 caratterizzato da superfici riccamente decorate con intricate tessiture, senza interesse per la resa della profondit\u00e0 o del volume. Nei manoscritti miniati sono caratteristiche le pagine tappeto e l'introduzione delle iniziali istoriate; sono presenti anche miniature figurate e in particolare sono frequenti i ritratti degli evangelisti.\nManoscritti insulari.\nLo stile artistico definito come arte insulare nella miniatura era caratterizzato principalmente dall'uso di una decorazione astratta a struttura lineare continua, con motivi decorativi, soprattutto a intreccio, inseriti in precisi schemi geometrici, e dall'uso di colori vivaci, accostati per contrasto, che costituiscono parte essenziale della composizione.\nLe decorazioni miniate appartengono a quattro principali tipologie:\nIl pi\u00f9 antico manoscritto irlandese giunto fino a noi \u00e8 probabilmente il Cathach di san Columba (VII secolo), un salterio mutilo, la cui decorazione \u00e8 ridotta alle lettere iniziali ornate dell'inizio di ciascun salmo. Gi\u00e0 in questo antico esemplare compaiono alcuni elementi caratteristici: la decorazione coinvolge non solo la prima lettera, ma anche alcune lettere seguenti, di minori dimensioni, e influenza la forma delle lettere stesse. Gli elementi decorativi sono mescolati tra loro senza alcuna ricerca di logica e le linee tendono a chiudersi in spirali e a modificarsi in altri modi. Oltre all'inchiostro nero se ne utilizza uno arancio, in particolare per una decorazione a puntinato. L'uso di decorare le lettere iniziali si trova anche in Italia, dove queste sono disegnate sul margine sinistro del foglio, come a separarle dal resto del testo, ma \u00e8 nell'ambito dell'arte insulare che viene introdotto l'uso di inserire iniziali decorate direttamente nel testo, e progressivamente di decorare porzioni sempre maggiori di esso.\nIl San Gerolamo di Bobbio, conservato nella Biblioteca Ambrosiana di Milano \u00e8 un palinsesto degli inizi del VII secolo che contiene un \"Commento ad Isaia\" di san Girolamo. Vi si trovano iniziali con decorazione maggiormente elaborata, anche con l'uso del colore.\nL'evangeliario di Durrow (650-690) \u00e8 il pi\u00f9 antico volume con i Vangeli con un completo e articolato programma decorativo. Sebbene mutilo, se ne sono conservate sei pagine con decorazione \"a tappeto\", pagine interamente miniate con i simboli dei quattro evangelisti, altre quattro pagine con grandi iniziali riccamente decorate e con il contorno segnato da serie di punti e parti di testo decorate anche in altre pagine, con numerosi gruppi iniziali decorati. Anche le lettere dopo le grandi iniziali sulla prima linea e sulle linee successive sono ancora decorate, sebbene di dimensioni progressivamente ridotte. Ogni pagina utilizza un diverso e coerente insieme di motivi decorativi: motivi intrecciati con presenza di animali, come nella tradizione germanica, o spirali, come nella tradizione celtica. Sono presenti figure fortemente stilizzate. Le decorazioni utilizzano solo quattro colori (nero, rosso, verde e giallo).\nL'evangeliario di Lindisfarne, realizzato a Lindisfarne dal vescovo Eadfrith tra il 690 e il 721, si presenta pi\u00f9 elaborato e complesso del precedente. Le lettere iniziali dei quattro vangeli sono riccamente decorate e alcune composizioni occupano le due pagine affiancate, per esempio con pagine interamente decorate \"a tappeto\", particolarmente complesse. accanto alle pagine iniziali. I ritratti dei quattro evangelisti derivano da modelli classici, ma sono resi senza alcun senso di profondit\u00e0; i ritratti sono circondati da bordi a intreccio di stile pi\u00f9 semplice che le altre decorazioni.\nIl Beda di San Pietroburgo, attribuito all'abbazia di Wearmouth-Jarrow (730-746), ha grandi lettere iniziali nella cui decorazione si avverte chiaramente il riflesso della decorazione metallurgica, con superfici a intrecci all'interno delle lettere. Contiene il primo esempio conosciuto di lettera iniziale figurata, con un busto di papa Gregorio I, derivante da modelli classici. Anche in questo caso sono utilizzati pochi colori.\nL'evangeliario di Kells, datato normalmente intorno all'800, non \u00e8 stato completato nella decorazione. Tutte le pagine, tranne due, hanno diversi gruppi di lettere decorati. Comprende una sola pagina interamente decorata \"a tappeto\", ma le grandi lettere iniziali presentano una decorazione molto ricca e articolata, che occupa quasi interamente lo spazio disponibile. Le figure umane sono pi\u00f9 numerose, ancora fortemente stilizzate, e sono racchiuse da ricche tessiture decorative; in alcuni casi compaiono all'interno di scene raffiguranti episodi evangelici. La decorazione comprende il pi\u00f9 antico esempio di una raffigurazione di \"Madonna con il Bambino\" in un volume prodotto in Occidente. La decorazione utilizza prevalentemente motivi decorativi a spirale e i colori sono molto vivi.\nVengono prodotti anche \"evangeliari tascabili\", meno ampiamente decorati (Vangelo di Mulling e Vangelo di Stonyhurst, il pi\u00f9 piccolo per dimensioni, con il solo Vangelo secondo Giovanni, seppellito insieme a san Cutberto, entrambi del VII secolo, e il Vangelo di Dimma dell'VIII secolo).\nMetallurgia.\nLa maggior parte delle opere della metallurgia insulare sopravvissute sono stati rinvenute in contesti archeologici e gli oggetti furono probabilmente nascosti o abbandonati improvvisamente e per questa ragione sono spesso frammentari. Fanno eccezione alcuni reliquiari o custodie per libri sacri, posseduti dalle chiese: tra questi il reliquiario di Monymusk (VIII secolo), un cofanetto in legno, ricoperto in argento e in una lega di rame, attualmente nel Museum of Scotland di Edimburgo.\nGli oggetti maggiormente conservati sono gioielli per l'ornamento personale, prevalentemente maschili, ovvero recipienti da tavola o da altare, non sempre facilmente distinguibili tra loro e probabilmente prodotti da officine laiche o monastiche. Gli esemplari pi\u00f9 raffinati sono di produzione irlandese, ma si ritrovano anche nell'Inghilterra orientale, come nel sito di Sutton Hoo (presso Woodbridge, nel Suffolk), dove sono state rinvenute due necropoli anglosassoni del VI e degli inizi del VII secolo. Numerose fibule, oltre a quella pi\u00f9 nota di Tara, sono esposte nei musei britannici, ciascuna con proprie particolari caratteristiche nei dettagli decorativi, in gran parte derivati dalle miniature, e nelle diverse tecniche di realizzazione, ma tutte di altissima qualit\u00e0.\nTra i vasi liturgici sono particolarmente significativi il calice di Ardagh (VIII secolo), una grande coppa a due anse su piede, decorata con applicazioni in oro, bronzo dorato, ottone, peltro e smalto, oggi nel Museo nazionale d'Irlanda, e il corredo di Derrynaflan (VIII-IX secolo), costituito da calice, piatto su piede, colino e bacino. Rimangono solo frammenti di altri elementi di arredo liturgico, che dovevano essere integrati con legno. Di questi arredi dovevano far parte anche i preziosi evangeliari miniati, con le loro copertine in metallo.\nCroci in pietra scolpite.\nLe grandi croci celtiche in pietra, erette solitamente all'esterno di chiese o monasteri, apparvero inizialmente in Irlanda nel VII secolo, con la superficie ricoperta di motivi decorativi geometrici. Erano alte fino a 3 m ed \nA partire dall'inizio del IX secolo le croci irlandesi ebbero anche decorazioni figurate, con scene dell'Antico Testamento sul lato orientale e del Nuovo Testamento su quello occidentale, con la scena della \"Crocifissione\" al centro. Uno dei massimi esempi \u00e8 considerata la Croce di Muiredach a Monasterboice, del X secolo. In seguito le figure furono scolpite di maggiori dimensioni e in numero minore, con influenze dall'arte romanica, come nella Croce di Dysert.\nLe croci con decorazione geometrica si erano diffuse precocemente anche in Gran Bretagna: il maggiore esempio \u00e8 la croce Ruthwell in Northumbria, dell'VIII secolo. Le croci dell'arte anglosassone sono in genere di dimensioni pi\u00f9 piccole e meno larghe, con spazio sufficiente solo per decorazioni geometriche. Dalle fonti letterarie si sa che le croci intagliate in pietra dovevano essere diffuse in tutta l'Inghilterra, insieme a stele con le medesime decorazioni utilizzate come segnacoli di tombe, ma le maggiori evidenze si sono conservate nelle regioni pi\u00f9 settentrionali.\nIn Scozia, a nord della linea Clyde-Forth, i Pitti eressero nel periodo tra il VI e l'VIII secolo stele rettangolari in pietra con decorazioni nello stile locale, affine allo stile insulare, ma con minori influssi classici e che derivano dalla precedente tradizione pagana di erigere stele monumentali in pietra con figure intagliate.\nEredit\u00e0 dell'arte insulare.\nIn Inghilterra l'influsso dell'arte barbarica continentale fu attivo precocemente. Gi\u00e0 nell'VIII secolo alcuni manoscritti mostrano elementi misti nella loro decorazione miniata (il Beda di Cotton con il manoscritto dell\"Historia ecclesiastica gentis Anglorum\", del Venerabile Beda, il Codice aureo di Stoccolma, proveniente da Canterbury), i quali progressivamente prendono il sopravvento (salterio di Vespasiano o Codice Amiatino, quest'ultimo, gi\u00e0 nel 716 \u00e8 in onciale e le illustrazioni non hanno elementi dello stile insulare). Le pagine con decorazione \"a tappeto\" scompaiono, sostituite da grandi miniature figurative e i motivi decorativi intrecciati vengono utilizzati solo come elementi di bordi e incorniciature di ispirazione maggiormente classica.\nLo stile insulare continu\u00f2 tuttavia a influenzare la decorazione miniata dei manoscritti anglosassoni fino al X secolo e oltre e si manifestarono fino allo sviluppo dell'arte romanica anche nell'Europa continentale, specialmente in aree dove era presente il monachesimo celtico. I manoscritti carolingi mostravano ancora le grandi iniziali dello stile insulare e il gusto per la decorazione astratta, nonostante l'imitazione dello stile imperiale romano e bizantino, e le stesse influenze si manifestarono ancora nei manoscritti ottoniani.\nL'eredit\u00e0 dell'arte insulare si manifest\u00f2 soprattutto nell'abbandono dell'ordinamento classico nelle decorazioni e gli elementi spiraliformi, o la mescolanza di elementi figurati agli intrecci decorativi si ritrovano a lungo (la loro eco si manifesta ancora nella complessit\u00e0 e densit\u00e0 delle decorazioni nei manoscritti fiamminghi nel XV secolo), soprattutto nell'Europa settentrionale, mentre pi\u00f9 a sud, e specialmente in Italia, gli elementi della tradizione classica si mantennero vivi anche durante il periodo dell'arte gotica."}
{"id": "1874402", "revid": "265232", "url": "https://it.wikipedia.org/wiki?curid=1874402", "title": "La legge di ueki", "text": ""}
{"id": "1874404", "revid": "2130303", "url": "https://it.wikipedia.org/wiki?curid=1874404", "title": "Chiesa di Santa Maria delle Grazie a Piazza Cavour", "text": "La chiesa di Santa Maria delle Grazie a Piazza Cavour \u00e8 una chiesa monumentale di Napoli ubicata in piazza Cavour.\nStoria e descrizione.\nIl luogo di culto venne progettato dall'architetto Bartolomeo Grasso in stile neoclassico e consacrato nel 1819, grazie alle generose offerte elargite in occasione dei funerali di Bruno Amantea, illustre e assai popolare medico di allora, morto il 5 luglio di quell'anno.\nNegli anni cinquanta del secolo successivo venne affiancato da due enormi edifici di speculazione, mentre fu restaurato e ampliato nel 1964, con l'aggiunta di una nuova abside e delle cappelle del Santissimo Sacramento e della Madonna di Pompei. \nNell'interno sono conservate opere precedenti alla costruzione dell'edificio, come ad esempio un paio di angeli risalenti al Trecento provenienti da una tomba lavorata dalla bottega di Tino di Camaino e adoperati nella chiesa per reggere le acquasantiere."}
{"id": "1874409", "revid": "486946", "url": "https://it.wikipedia.org/wiki?curid=1874409", "title": "Gankutsuou", "text": ""}
{"id": "1874410", "revid": "36426", "url": "https://it.wikipedia.org/wiki?curid=1874410", "title": "Intarsio di marmi e pietre dure in rilievo", "text": "Storia.\nLa manifattura partenopea dell'intarsio marmoreo prende avvio sotto il regno di Carlo III di Borbone (Madrid, 20 gennaio 1716 - Madrid, 14 dicembre 1788), che nel 1737 da Firenze fece giungere a Napoli le prime maestranze che insegnarono agli apprendisti locali questa tecnica artistica nata nelle manifatture granducali fiorentine (Opificio delle pietre dure). Diretto inizialmente da Francesco Ghinghi (Firenze, 1689-Napoli, 29 dicembre 1766), il \"Real laboratorio delle pietre dure di Napoli\" situato nell'edificio di \"San Carlo alle Mortelle\", fu fucina di opere importanti tra cui si ricorda una placca ottagonale con una \"Annunciazione\" a rilievo, oggi presso il Palazzo reale di Madrid e due tavole con ornati di fiori, uccelli e frutta, ora al Museo del Prado. \nNel 1759 Carlo di Borbone lasci\u00f2 Napoli per diventare re di Spagna, portando con s\u00e9 le maestranze per impiegarle nel Real Laboratorio delle Pietre Dure nel Parco del Retiro di Madrid, tuttavia l'opificio napoletano rest\u00f2 attivo e maestri fiorentini rimasti a Napoli, come Gaspare Donnini, Giovanni Mugnai ed altri, ispirandosi a disegni e modelli fiorentini, affiancando ad essi la ricerca di motivi locali e sperimentando tecniche particolari quali appunto gli \"intarsi in rilievo\", crearono opere pregiate. La Reale Manifattura di San Carlo alle Mortelle, a Napoli, lavor\u00f2 molto a rilento fino al 1861 quando venne soppresso con decreto reale. Nel XX secolo, a perpetuare questa tradizione del rilievo ormai dimenticata sono rimaste poche realt\u00e0 artistiche artigianali.\nTecnica.\nPer quanto l'utilizzo della tecnica dell'intarsio lapideo in rilievo abbia origini antiche, bisogna risalire alla fine del XVII secolo per trovare nella nostra tradizione artistica opere di pregiata manifattura. Ci\u00f2 nonostante, le opere realizzate con questa tecnica sono rare poich\u00e9 le pietre dure e i marmi pregiati da utilizzare con alti spessori, avevano un costo molto elevato considerando che per un mosaico fiorentino bastavano spessori di due o tre millimetri a fronte di due o tre centimetri di un intarsio in rilievo.\nLa prima fase per la realizzazione di un pannello intarsiato in rilievo prende avvio da un modello pittorico dal quale viene ricavato un disegno esecutivo di carta su cui sono numerate le varie sezioni che costituiscono il mosaico. Tutte le sezioni di questo disegno vengono ritagliate e incollate con colle viniliche su fette di pietra di vario spessore, con attenzione ai tagli e alle sfumature che danno colore, armonia e senso realistico al soggetto prescelto. Scontornate queste fette con l'aiuto di filo metallico e smeriglio oppure con utensili ruotanti diamantati, esse vengono assemblate per comporre la figura voluta facendo attenzione alla sporgenza dal fondo(di solito marmo nero del Belgio detto anche Paragone delle Fiandre) preventivamente traforato o scavato nei punti dove il rilievo sar\u00e0 minore, o lasciato in piano dove maggiore. Una volta incollati tutti i pezzi del mosaico, con una parte di cera d'api e due di colofonia fuse insieme, si procede alla scultura vera e propria del soggetto ritratto dando armonia alle forme con la lenta azione di utensili ruotanti abrasivi che gi\u00e0 nel Settecento venivano azionati da macchinari basati sul principio del tornio. La fase della lucidatura, altrettanto laboriosa prevede l'utilizzo di abrasivi a grana sempre pi\u00f9 fine i quali, trascinati da un bastoncino di legno mosso dal movimento delle dita, contornano tutto il rilievo fino a che il soggetto assieme al fondo non risulti perfettamente lucido."}
{"id": "1874411", "revid": "712828", "url": "https://it.wikipedia.org/wiki?curid=1874411", "title": "La legge di Ueki Plus", "text": ""}
{"id": "1874416", "revid": "120978268", "url": "https://it.wikipedia.org/wiki?curid=1874416", "title": "Volta a creste e vele", "text": " \nLa volta a creste e vele (detta anche \"a ombrello\") \u00e8 una tipo di volta composta. Ha la forma di una cupola ma \u00e8 suddivisa in spicchi identici da costoloni, viene utilizzata in ambienti poligonali (spesso ottagoni) con unghie simili a quelle delle volte a crociere; raramente rimangono piatte e, all'aumentare delle luci, si fanno convergere in un cervello molto alto per costituire le strutture portanti di vere e proprie cupole. \nRintracciabile in repertori della tarda antichit\u00e0 viene ripresa nel XV secolo da Filippo Brunelleschi."}
{"id": "1874420", "revid": "110157", "url": "https://it.wikipedia.org/wiki?curid=1874420", "title": "Verve Records", "text": "Verve Records \u00e8 una etichetta discografica statunitense specializzata in jazz fondata nel 1956 dal produttore discografico e impresario Norman Granz. Con il nome The Verve Music Group \u00e8 attualmente parte dello Universal Music Group.\nStoria.\nA partire dalla met\u00e0 degli anni quaranta Norman Granz, dopo il successo di un celebre concerto al Philharmonic Auditorium di Los Angeles, inizi\u00f2 ad organizzare una serie di tourn\u00e9e e di registrazioni discografiche sotto il titolo Jazz at the Philharmonic (JATP). La formula, che ebbe un considerevole successo negli anni cinquanta, era quella dell\"'incontro\" tra i pi\u00f9 noti jazzisti dell'epoca. Organizzati in piccole formazioni \"all stars\", due o pi\u00f9 solisti o cantanti si esibivano in una sorta di continua \"jam session\". Il produttore amava mettere insieme musicisti provenienti dallo swing e dal mondo del bebop in veri \"duelli\" musicali.\nJATP divenne un vero carrozzone itinerante con lunghe tourn\u00e9e negli Stati Uniti e in Europa. Tra gli artisti ingaggiati e che erano presenza fissa degli spettacoli, ci furono Ella Fitzgerald, Stan Getz, Benny Carter, Roy Eldridge, Dizzy Gillespie, Coleman Hawkins, Hank Jones, Gene Krupa, Charlie Parker, Ben Webster, Lester Young e molti altri. Colonne portanti delle formazioni messe in piedi dall'impresario furono per anni il pianista canadese Oscar Peterson e il bassista Ray Brown.\nNorman Granz aveva l'abitudine di registrare le \"jam session\" e i concerti che organizzava. Le registrazioni, che duravano anche 10 o 15 minuti, erano troppo lunghe per i convenzionali 78 giri in voga all'epoca. La nascita del nuovo formato a 33 giri, all'inizio degli anni cinquanta, era invece perfetto e consent\u00ec a Granz di pubblicare molte esibizione del JATP su disco. Nel 1949 Norman Granz stipul\u00f2 un accordo con la Mercury Records per pubblicare dischi dei concert del JATP e dei musicisti della sua scuderia.\nNel 1956 Granz fond\u00f2 la Verve Records nella quale fece confluire il catalogo delle sue prime etichette, la Clef Records (nata nel 1946), la Norgram Records (nata nel 1953 e dedicata la jazz moderno) e la Down Home Records (nata nel 1953 e dedicata la jazz tradizionale), e il materiale da lui prodotto e precedentemente dato in licenza alla Mercury fino al 1953. La Verve nacque principalmente per produrre i dischi di Ella Fitzgerald, di cui Granz era diventato nel frattempo il manager, dopo che la cantante aveva terminato il suo tormentato rapporto con la Decca Records.\nIl primo album prodotto fu comunque \"Anita\" (in seguito ristampato come \"This Is Anita\"), l'inizio di una lunghissima serie di successi della cantante Anita O'Day per la Verve. Con la nuova etichetta, Granz remix\u00f2 gran parte delle registrazioni nel nuovo formato stereo.\nLa formula dei dischi Verve riprendeva quello degli spettacoli del JATP: \"meeting\" e duetti tra solisti famosi in una sorta di omaggio musicale reciproco. In seguito, soprattutto grazie allo sfruttamento delle doti interpretative di Ella Fitzgerald e alla duttilit\u00e0 di Oscar Peterson, inizi\u00f2 una lunga serie di dischi monografici dedicata ai maggiori compositori americani (i celebri \"Songbook\").\nIl catalogo Verve degli anni cinquanta e sessanta includeva alcune delle figure pi\u00f9 significative del jazz. In molti casi Granz accolse musicisti considerati in declino o che, quantomeno, avevano gi\u00e0 oltrepassato il culmine della loro parabola artistica. Nella maggior parte dei casi le carriere furono rilanciate, perlomeno in termini di popolarit\u00e0. Per molti musicisti, con la partecipazione alle iniziative di Granz, inizi\u00f2 un periodo di rilancio. Per altri si tratt\u00f2 solo dello sfruttamento della gloria artistica passata. Non mancarono, comunque, episodi di grande interesse artistico e musicale. Granz intu\u00ec anche il potenziale dei \"comedy albums\", dischi satirici o comici che riprendevano le atmosfere di certi spettacoli teatrali e radiofonici, ottenendo grande successo in particolare con il \"bandleader\" Spike Jones e con una fortunata serie di \"performance\" dal vivo dell'attore e commediografo Shelley Berman.\nGranz vendette la Verve alla MGM nel 1960 per 2,8 milioni di dollari e prese un periodo \"sabbatico\" lontano dell'industria discografica, pur continuando nella sua attivit\u00e0 di manager e di produttore di Ella Fitzgerald e di Oscar Peterson. Nel 1973 fond\u00f2 in Svizzera la Pablo Records, con la quale continu\u00f2 la produzione di dischi adottando la stessa formula che tanta fortuna aveva avuto negli anni cinquanta.\nCome produttore della Verve Records fu assoldato Creed Taylor, che aveva da poco fondato la Impulse! Records e che lasci\u00f2 quasi subito la sua creatura per accettare l'offerta ricevuta dalla nuova propriet\u00e0. Taylor adott\u00f2 per la Verve un approccio ancor pi\u00f9 commerciale rispetto a quello di Norman Granz, cancellando diversi contratti in essere e ingaggiando nuovi artisti. In particolare, nei primi anni, sfrutt\u00f2 a fondo il filone della nuova musica brasiliana, la bossa nova, introducendola negli Stati Uniti e ottenendo un clamoroso successo con i primi dischi jazz samba di Stan Getz (\"Jazz Samba\" del 1962 con Charlie Byrd e soprattutto \"Getz/Gilberto\" del 1964).\nLa Verve divenne la casa di molti arrangiatori importanti dell'epoca, tra i quali Claus Ogerman e Oliver Nelson. Divenne anche la casa di molti artisti brasiliani come Ant\u00f4nio Carlos Jobim e Astrud Gilberto, che ottennero grande popolarit\u00e0 negli Stati Uniti sull'onda del successo della bossa nova. Ogerman arrangi\u00f2 gran parte degli album della Verve prodotti da Creed Taylor nel periodo tra il 1963 e il 1967.\nNella primavera del 1964, Taylor cur\u00f2 la creazione della Verve Folkways, una sussidiaria dedicata alla musica folk, al country e ai musicisti degli spettacoli Off Broadway, nata da un accordo tra la MGM e la Folkways Records. Poco prima che Taylor lasciasse la Verve nel 1967 per fondare la CTI Jazz, la Verve Folkways cambi\u00f2 il nome in Verve Forecast e divenne l'etichetta dedicata a generi diversi dal jazz, in particolare a giovani talenti del pop, puntando pi\u00f9 allo sviluppo di lungo termine delle carriere dei propri artisti che alla produzione di singoli \"best seller\".\nNegli anni settanta la Verve, a seguito delle grandi rivoluzioni societarie nell'industria musicale in quel periodo, divenne parte del gruppo PolyGram insieme al catalogo jazz della Mercury Records e alla MGM. Con l'acquisizione della PolyGram da parte della olandese Philips, la Verve, entrata a far parte di un gruppo internazionale, mantenne la preminenza acquisita nel mercato del jazz.\nGrande importanza ebbero negli anni i dischi monografici dedicati agli artisti della scuderia, in particolare quelli della collana \"Verve Jazz Masters\".\nNel 1998, dopo l'acquisizione della PolyGram da parte diSeagram (i cui interessi nel campo dell'intrattenimento sono passati poi alla Vivendi nel 2000) e la fusione di questa con Universal Music Group, la Verve Records cambi\u00f2 nome in The Verve Music Group. Nel nuovo gruppo, oltre a quello della originale Verve Records, conflu\u00ec tutto il catalogo jazzistico della multinazionale, compreso quello delle etichette via via inglobate come la Impulse! Records, la Decca Records e la Hollywood Records.\nA partire seconda met\u00e0 degli anni ottanta, l'etichetta fu rivitalizzata con nuove realizzazioni, ma soprattutto con la riedizione su CD del suo sterminato catalogo, attraverso etichette e progetti dedicati, come Verve by Request, dedicato alla riproposizione dei vecchi classici della bossa nova degli anni sessanta, come la serie Elite, dedicata alla pubblicazione di dischi meno noti fuori catalogo, come la rinnovata Verve Forecast e come Jazz Club, dedicato alla ristampa di classici del jazz e a monografie a prezzo ridotto.\nDal 2002 l'etichetta ha iniziato a produrre una serie di compilation dal titolo Verve Remixed nei quali vecchi classici di artisti Verve vengono remixati da noti DJ contemporanei. Dalla met\u00e0 degli anni duemila \u00e8 stata aperta una sezione intitolata Verve Vault nel negozio digitale di iTunes.\nNel dicembre del 2006 la casa madre Universal Music Group ha tagliato l'85% personale del Verve Music Group, riducendo la scuderia degli artisti sotto contratto e spostando gran parte del suo catalogo sotto il controllo della nuova divisione Universal Music Enterprises (UMS).\nLa Verve Records \u00e8 stata l'unica casa discografica jazz ad aggiudicarsi per due volte il Grammy Award per il miglior album dell'anno: nel 1965 con \"Getz/Gilberto\" di Stan Getz e Jo\u00e3o Gilberto e nel 2008 con \"\" di Herbie Hancock.\nEtichette discografiche del The Verve Music Group.\nAltre etichette del gruppo madre Universal Music Group sono state in passato parte del The Verve Music Group."}
{"id": "1874422", "revid": "92723", "url": "https://it.wikipedia.org/wiki?curid=1874422", "title": "Chiesa greco-cattolica albanese", "text": "La Chiesa greco-cattolica albanese (in albanese: \"Kisha bizantine shqiptare\") \u00e8 una parte della Chiesa cattolica che adotta il rito bizantino e i cui membri vivono attualmente soprattutto nel sud dell'Albania.\nDescrizione.\nI greco-cattolici albanesi dipendono giuridicamente dall'amministrazione apostolica dell'Albania meridionale, la cui giurisdizione si estende su un totale di circa 3.600 fedeli, numero che comprende sia quelli di rito latino sia quelli di rito bizantino. L'albanese \u00e8 la lingua liturgica, mentre il greco antico - essendo Chiesa di tradizione costantinopolitana - \u00e8 storicamente lingua ausiliaria. La Chiesa di rito greco-cattolico in Albania \u00e8 strettamente legata alla Chiesa cattolica italo-albanese, con la quale c'\u00e8 una comunanza di storia e di tradizioni.\nStoria.\nIl cristianesimo si diffuse in Albania (allora l'Illirico) con la predicazione degli apostoli fin dai primi secoli dopo Cristo. La particolare posizione geografica del paese fece s\u00ec che questo, con la divisione tra Impero romano d\u2019Oriente e d\u2019Occidente, divenisse una marca di frontiera tra le due visioni della cristianit\u00e0 e che il suo territorio fosse conteso, anche sotto il profilo ecclesiastico, tra Roma e Bisanzio.\nNonostante il rito liturgico greco fosse in uso nella gran parte delle sue chiese, l'Albania fece parte del Patriarcato di Roma fino al 731, quando l'imperatore bizantino Leone III l'Isaurico, in risposta all'opposizione di papa Gregorio III alla politica iconoclasta imperiale, un\u00ec l'intero Illirico orientale al Patriarcato di Costantinopoli.\nLa dominazione politica bizantina di tutti i Balcani port\u00f2 il Paese nell\u2019orbita del cristianesimo d\u2019Oriente e questa situazione si protrasse per l\u2019Albania fino al XIII secolo, quando il nord del Paese cadde sotto l\u2019influenza politica della Serenissima che dalla vicina Dalmazia e da Ragusa espandeva i suoi interessi e la penetrazione commerciale verso Scutari. Fu in questo frangente progressivo che il cristianesimo dell'Albania ebbe influenza latina (rito romano) nel centro-nord, mentre il centro-sud quella bizantina (rito greco).\nDopo la conquista turca, dopo il 1478, numerosissimi albanesi (\"arb\u00ebresh\u00ebt\") professanti il rito greco emigrarono esuli in particolare modo verso l'Italia. Del XV secolo sino al XVIII secolo gli albanesi che non avevano potuto prender largo verso terre libere dovettero subire una dura repressione religiosa, politica e culturale ottomana, con molti casi di cripto-cristiani. Circa due terzi della popolazione si converti obbligatoriamente all'Islam.\nI cattolici di rito latino si sono da tempo stabiliti nel nord del Paese. Una missione cattolica era attiva nel sud tra dal 1660, quando l'arcivescovo ortodosso si un\u00ec alla Chiesa cattolica, al 1765, quando il tentativo fu abbandonato a causa di ostacoli posti dai governanti ottomani. \nNel 1895 un gruppo di villaggi nel Mali Shpati, a sud-est di Elbasan nell'Albania centrale, decise di passare nuovamente in comunione al cattolicesimo e chiese un vescovo cattolico per il loro rito, proposta a cui i rappresentanti consolari di Russia e Montenegro sollevarono obiezioni presso le autorit\u00e0 civili. Quasi contemporaneamente sorse un altro gruppo di greco-cattolici, basato su un archimandrita che era nipote del metropolita ortodosso. Il loro numero crebbe in maniera limitata, ma abbastanza perch\u00e9 l'Albania meridionale divenisse nel 1939 una giurisdizione ecclesiastica separata, sotto la cura di un amministratore apostolico. Tuttavia, dopo meno di sette anni, l'amministratore fu espulso, e sembr\u00f2 perdersi il contatto con i fedeli bizantini, che si ritrovarono sotto stretto controllo comunista.\nNel 1967 l'Albania comunista fu ufficialmente dichiarata stato ateo, impedendo il culto.\nSolo nel 1992 fu possibile nominare un nuovo amministratore apostolico. Inizialmente l'incarico fu dato al rappresentante diplomatico della Santa Sede a Tirana, l'arcivescovo Ivan Dias, che in seguito divenne arcivescovo di Bombay e cardinale. Il suo successore come amministratore apostolico (ma non come nunzio), \u00e8 stato il vescovo di origine kosovara francescano di rito bizantino Hil Kabashi, che fu nominato nel 1996.\nTerritorio.\nNel territorio albanese sono presenti ordini religiosi femminili e maschili che professano il rito orientale: la congregazione delle suore basiliane figlie di Santa Macrina; storicamente era presente l'ordine basiliano di Grottaferrata.\nNel quartiere Kala di Elbasan, fuori dalle mura, si trova la chiesa bizantina San Pietro (\"Kisha Bizantine Sh\u00ebn Pjetri\"), gi\u00e0 in rovina a causa della chiusura al culto per ordine del regime comunista in Albania.\nSulle orme delle missioni del XVI e XVII secolo, la chiesa di San Pietro fu costruita nel 1926 dai monaci basiliani italo-albanesi di Grottaferrata, in missione in quel tempo in Albania. La chiesa sarebbe stata gestita dal monaco albanese Pjet\u00ebr Sofronio, insieme ai molti altri monaci basiliani che si trovavano nel Paese.\nPi\u00f9 tardi, al tempo di re Zog, la chiesa ebbe a ricevere polemiche dagli ortodossi filogreci che tendevano a voler annettere anche il sud dell'Albania alla Grecia moderna e ostruivano gli italo-albanesi sapendo quanto il loro apporto culturale e apostolico avrebbe rafforzato la coscienza degli albanesi locali nelle loro radici cristiane. La chiesa comunque resistette e continu\u00f2 a fiorire, anche perch\u00e9 per niente ostacolati dagli albanesi. Ebbe un grave colpo durante il regime comunista negli anni 1944 - 1991, diventando un magazzino, e solo con l'avvento della democrazia cinquant'anni dopo \u00e8 stata ripristinata al culto, cos\u00ec come desiderato da Pap\u00e0s Sofronio che intanto si era dovuto trasferire presso l'eparchia di Piana degli Albanesi. \nRimasta nel cuore dei monaci basiliani italo-albanesi, nel 1996 molti \"arb\u00ebresh\u00eb\" hanno raccolto fondi e reso possibile il suo recupero, con l'aiuto di due pittori: Fatbardh Marku e Arben Jano, che hanno restaurato per quanto possibile la chiesa, dai tratti identificatori forti per la storia degli albanesi.\nLa parrocchia \u00e8 parte dell'amministrazione apostolica dell'Albania meridionale, che \u00e8 classificata come una circoscrizione territoriale albanese di rito bizantino-greco, ma la maggior parte dei fedeli sono attualmente di rito latino, a causa della progressiva assimilazione ortodossa e degli effetti del comunismo nel Paese.\nLe suore basiliane figlie di Santa Macrina, fondate dal basiliano italo-albanese Nilo Borgia e praticanti il rito bizantino, sono presenti ad Argirocastro, Fier, Elbasan, Bori\u00e7 i Vog\u00ebl, con casa filiale a Fush\u00eb-Kuqe di Gur\u00ebz (La\u00e7)."}
{"id": "1874424", "revid": "212348", "url": "https://it.wikipedia.org/wiki?curid=1874424", "title": "Peter Pevensie", "text": "Peter Pevensie \u00e8 un personaggio letterario ed \u00e8 uno dei protagonisti della saga letteraria de \"Le cronache di Narnia\", scritta da C. S. Lewis. Appare in quattro dei sette libri: \u00e8 il Signore di Cair Paravel e Imperatore delle Isole Solitarie; esordisce nel secondo libro della serie, \"Il leone, la strega e l'armadio\", poi \u00e8 presente solo nominalmente nel terzo, \"Il cavallo e il ragazzo\", nel quarto, \"Il principe Caspian\", e nel settimo, \"L'ultima battaglia\", dove \u00e8 un adulto; \u00e8 menzionato anche ne \"Il viaggio del veliero\".\nPeter \u00e8 il pi\u00f9 grande dei quattro Pevensie e condivide le sue avventure a Narnia con le sue sorelle Susan e Lucy e con suo fratello Edmund. Essendo il Re Supremo di Narnia, Peter ha autorit\u00e0 su tutti i Re e le Regine di Narnia. Nella versione cinematografica, Re Peter, pu\u00f2 condividere delle similitudini con il Re Art\u00f9 di Excalibur.\nIn particolare, tale somiglianza si evince durante il cammino che Peter Pevensie compie, dalla scoperta casuale del paese di Narnia, avvenuta quando era un innocente ragazzo, all'ascesa al trono come giovane predestinato sovrano, risoluto.\nIl nome.\n. Una prima bozza de \"Il leone, la strega e l'armadio\" comincia con: \"\"Questo libro parla di quattro bambini di cui i nomi erano Ann, Martin, Rose e Peter. Ma \u00e8 soprattutto su Peter che era il pi\u00f9 piccolo.\" Peter \u00e8 l'unico nome che appare nel lavoro finale, ma come il bambino pi\u00f9 grande invece che il pi\u00f9 piccolo.\nPevensey, nella costa sud-est dell'Inghilterra, \u00e8 il sito di un castello medievale che appare importante nella storia Inglese in molti punti. In Puck Of Pook's Hill di Rudyard Kipling (1907) almeno uno dei personaggi si riferisce a Pevensey come \u201cIl Cancello dell'Inghilterra\u201d, che il famoso armadio dei libri di Lewis diventa quasi letteralmente. In realt\u00e0 il cognome \u201cPevensie\u201d non appare nelle Cronache fino al terzo libro pubblicato, \u201cIl viaggio del veliero\u201d. Bisogna anche dire che Peter \u00e8 molto accorto nei confronti di tutti, perch\u00e9 nel primo film dimostra, a modo suo, di essere coraggioso e protettivo nei confronti della sua famiglia anche se arrabbiato con Edmund.\nBiografia del personaggio.\nAntefatto.\nPeter \u00e8 nato nel 1927 e ha tredici anni quando appare ne \"Il leone, la strega e l'armadio\" nel libro, mentre nell'opera cinematografica ha circa sedici anni. Come monarca dell'Et\u00e0 D'Oro di Narnia, governa con suo fratello e le sue sorelle per quindici anni, raggiungendo l'et\u00e0 approssimativa di ventotto anni prima di ritornare alla sua giovinezza in Inghilterra alla fine de \"Il leone, la strega e l'armadio\". Ne \"L'ultima battaglia\" ha ventidue anni.\nNe \"Il leone, la strega e l'armadio\"\".\nPeter \u00e8 il fratello maggiore, e cerca di proteggere i suoi fratelli, fugge in campagna con i suoi fratelli per mezzo del treno a causa dei raid aerei della seconda guerra mondiale. In campagna, stanno nella vecchia villa del professor Digory Kirke fino alla fine della guerra. Egli tiene spesso a bada i diversi litigi tra i fratelli minori, imponendosi come un vero leader. Tra i diversi litigi che \u00e8 chiamato ad affrontare c'\u00e8 quello tra la piccola Lucy ed Edmund sull'esistenza del \"paese invernale nell'armadio\". Quando Lucy per prima entra nell'armadio, Peter non le crede e pensa che \u00e8 solo la sua immaginazione, fino a che lui e gli altri Pevensie entrano a loro volta nell'armadio: \u201cUn bell'allegro scherzo, Lu\u201d. Poi si scuser\u00e0 con Lucy per non averle creduto e si arrabbier\u00e0 con Edmund per aver negato l'esistenza di Narnia: \u201cBene, di tutte le bestie velenose\u201d. Questo \u00e8 causato dalla rivelazione di Edmund del suo inganno quando, entrando a Narnia, dice: \u201cIo dico\u2026 Non dovremmo girare un po' pi\u00f9 a sinistra, se ci stiamo dirigendo al lampione?\u201d.\nPeter riceve la sua spada Rhindon e il suo scudo, argentato con lo stemma purpureo del leone, da Babbo Natale durante il viaggio per trovare Aslan e pi\u00f9 tardi viene fatto \u201cSir Peter Flagello dei Lupi\u201d (Lewis 1950, pp.\u00a0121) da Aslan dopo aver ucciso Maugrim il lupo, capo della polizia segreta della Strega Bianca, che stava cercando di uccidere Susan. Questa \u00e8 la prima battaglia di Peter.\nNelle edizioni americane dei libri su cui si basa il film di animazione del 1979, Lewis cambi\u00f2 il nome del capo lupo in Fenris-Ulf, da una figura della mitologia nordica; in queste versioni, a Peter viene dato l'epiteto di \u201cFlagello di Fenris\u201d.\n\u00c8 il capo generale dell'esercito di Aslan ed \u00e8 l'unico in grado di contrastare con valore Jadis.\nDurante la leggendaria battaglia di Beruna, Peter si guadagna il suo posto nella storia di Narnia, come Re Supremo, guidando l'esercito orfano in quel momento di Aslan, cavalcando su un bianco unicorno (creatura mitologica considerata indomabile) senza sella e redini.\nDopo la sconfitta della Strega Bianca Jadis, autoproclamatasi Regina di Narnia, e dei suoi diabolici alleati nella battaglia del Guado di Beruna, \u00e8 incoronato in nome del \"Limpido cielo del Nord\" da Aslan Sua Maest\u00e0 Re Peter, Re Supremo di Narnia, Imperatore delle Isole Solitarie, Signore di Cair Paravel, Cavaliere del Pi\u00f9 Nobile Ordine del Leone. \u00c8 anche chiamato \u201cRe Supremo Peter il Magnifico\u201d. L'antica profezia dei due Figli di Adamo e delle due Figlie di Eva che si sarebbero seduti sui quattro troni di Cair Paravel si \u00e8 realizzata. Questo segna la fine dei cento anni di inverno e del Regno della Strega Bianca, ed \u00e8 l'inizio dell'Et\u00e0 D'Oro di Narnia che finir\u00e0 proprio quando i quattro sovrani se ne andranno (sebbene non per loro volont\u00e0). La fine dell'Et\u00e0 d'Oro di Narnia sar\u00e0 segnata anche dalla conquista da parte dei Telmarini.\nNe \"\"Il cavallo e il ragazzo\".\nNel terzo episodio della saga egli appare solo come il punto di riferimento della terra di Narnia, dove il Re Supremo Peter guida una battaglia per scacciare i giganti dai confini a nord del reame. Il suo valore in questa battaglia era ben conosciuto nella storia di Narnia, come \u00e8 fatto riferimento negli altri libri. \u00c8 menzionato molte volte, ma non fa mai una vera apparizione. Ritorna a Narnia alla fine per combattere la battaglia. Sar\u00e0 l'unico a non partecipare alla battaglia finale contro i venuti dalla terra di Calormen.\nNe \"Il principe Caspian\"\".\nLe vicende del \"Principe Caspian\" sono ambientate un anno dopo rispetto a quelle descritte ne \"il Leone, la Strega e l'armadio\" .\nNella versione cinematografica, dove Peter sembra avere all'incirca 19 - 20 anni, il suo carattere risulta essere molto pi\u00f9 sicuro ed autoritario rispetto al capitolo precedente.\nPeter infatti, \u00e8 ormai un giovane uomo con in realt\u00e0 molta pi\u00f9 esperienza della sua apparente et\u00e0, accumulata nei molti anni di regno avuti a Narnia, prima di ritornare sulla Terra.\nPeter a differenza dei suoi fratelli, non accetta di essere tornato in Inghilterra, nella sua vita da comune studente e frustrato, freme al pensiero di tornare nel suo regno, questo effettivamente si verifica alla stazione della metropolitana e la famiglia Pevensie si ritrova nuovamente nel mondo di Narnia.\nDopo che i Pevensie arrivano alle rovine di Cair Paravel, trovano la stanza del tesoro del castello, dove Peter, Susan e Lucy trovano i regali che Babbo Natale aveva dato loro. Peter prende la sua spada, Rhindon, e il suo scudo d'argento, e ancora una volta presta servizio come leader del gruppo.\nDopo poco incontrano il principe Caspian X, e si uniscono a lui per la riconquista di Narnia.\nQuando i ragazzi sono obbligati a prendere una decisione, Peter, essendo il Re Supremo, ha l'ultima parola e dopo aver esaminato la situazione, ordina un raid al castello dei Telmarini per catturare il perfido Miraz ed occupare il castello.\nNonostante il coraggio ed il valore dimostrati nel combattimento, il piano fallisce per colpa di Caspian che disattende i suoi compiti in cerca di una sua improbabile vendetta personale, l'esercito dei Narniani viene quindi sconfitto con un grave tributo di sangue.\nDopo incomprensioni e litigi (Peter contro Caspian), tutti comprendono finalmente che l'unica speranza di vittoria \u00e8 in Aslan, quindi Peter decide di inviare Lucy nella foresta per cercarlo.\nPer prendere tempo, un finalmente umile Caspian suggerisce a Peter di affrontare Miraz in un singolo duello al cui vincitore sarebbe spettata la corona. Dopo un duello spettacolare, Peter ha la meglio su Miraz, ma nonostante tutto la vittoria definitiva arriver\u00e0 ancora grazie all'intervento di Aslan.\nDa notare che nel libro, Peter ha meno spazio, non esiste l'assalto al castello, il Re Supremo diventa fondamentale solo nel duello contro Miraz che \u00e8 egli stesso a suggerire.\nSia nel libro che nel film, dopo che i Pevensie aiutano Caspian a sconfiggere i Telmarini, Peter d\u00e0 formalmente l'autorizzazione a Caspian di governare Narnia come un re. Aslan d\u00e0 a Caspian l'autorizzazione di governare \u201csotto di noi e sotto il Re Supremo\u201d. Peter pi\u00f9 tardi confider\u00e0 a Lucy ed Edmund che Aslan gli ha detto che lui e Susan non ritorneranno mai pi\u00f9 a Narnia, poich\u00e9 sono troppo grandi ora. I quattro ragazzi ritornano nel loro mondo, dove stanno aspettando il treno che li porter\u00e0 ai loro collegi.\nNe \"\"Il viaggio del veliero\".\nAnche se non fisicamente presente nel libro, viene menzionato che Peter \u00e8 sotto la tutela del Professor Kirke per la preparazione agli esami.\nNe \"L'ultima battaglia\"\".\nPeter ha un ruolo minore nella storia e lo si incontra solo alla fine del libro. Resta l'unico a cui si rivolge direttamente Tirian quando il giovane re li implora di venire in suo aiuto.\nPeter ed Edmund andarono a Londra vestiti da operai a riprendere gli anelli magici che il Professor Kirke sotterr\u00f2 ne \u201cIl Nipote Del Mago\u201d nel cortile dei Ketterley, sperando di usare il loro potere e permettere che Eustachio e Jill raggiungessero Narnia. Tutti e due stavano aspettando Lucy, Eustachio, Jill, Digory e Polly sulla banchina della stazione, quando un treno si schiant\u00f2 e uccise tutti i protagonisti, portandoli quindi a Narnia.\nPeter \u00e8 descritto da Tirian come un uomo che aveva la faccia di un re e di un guerriero. Dopo che Tirian pass\u00f2 attraverso la porta della scuderia e vide Tash per la prima volta, Peter ordin\u00f2 con calma al demone di andarsene con la sua preda. Dopo che Aslan provoc\u00f2 la distruzione finale di Narnia, Aslan chiese a Peter di chiudere la porta che poi chiuse con una chiave dorata, e fu una delle molte persone ammesse nel regno di Aslan.\nGli elementi cristiani.\nLewis, lui stesso un esperto di allegorie, non considerava \u201cLe cronache di Narnia\u201d come un'allegoria. Le vedeva come un'ipotetica risposta alla domanda \u201c'Come sarebbe Cristo, se ci fosse veramente un mondo come Narnia e decidesse di essere incarnato e morire e risorgere ancora in quel mondo come fece nel nostro?' Questa non \u00e8 affatto un'allegoria.\u201d (Martindale &amp; Root 1990) Anche se non fosse allegorica, Narnia presenta parallelismi con elementi della Cristianit\u00e0. Ci sono similitudini tra Peter Pevensie e San Pietro, che fu uno dei primi discepoli di Ges\u00f9. Come San Pietro, a cui fu dato quel nome da Cristo, Peter Pevensie ricevette il nome di Sir Peter Flagello dei Lupi da Aslan. Come il tradizionale primo vescovo di Roma, San Pietro e i suoi successori sono Primus inter pares, o primo tra gli uguali con gli altri capi della chiesa. In modo analogo, a Peter Pevensie viene dato il titolo di Re Supremo. Infine il biblico San Pietro, come vuole la tradizione Cattolica, ricevette le \u201cchiavi del regno dei cieli\u201d e Peter Pevensie chiuse la porta con una chiave d'oro, sigillando la Narnia distrutta dopo il giudizio ne \u201cL'ultima battaglia\u201d. (Hinten 2005, pp.\u00a010)"}
{"id": "1874426", "revid": "1632387", "url": "https://it.wikipedia.org/wiki?curid=1874426", "title": "Welcome to the Other Side", "text": "Welcome to the Other Side \u00e8 il dodicesimo album in studio del gruppo musicale power metal tedesco Rage, pubblicato nel 2001 dalla GUN Records.\nIl disco.\nAncora una volta i Rage danno alle stampe un album dal sapore orchestrale, come testimonia la suite \"Tribute to dishonour\". Il resto del disco ha per\u00f2 un sound molto grezzo, come non capitava da tempo.\nQuesto \u00e8 il primo album dei Rage con una formazione a tre dai tempi di \"The Missing Link\" del 1993, in quanto alcuni componenti della band hanno deciso di abbandonare il gruppo durante le registrazioni del precedente disco.\nTali componenti vengono sostituiti dal chitarrista Victor Smolski dal batterista Mike Terrana."}
{"id": "1874427", "revid": "1305772", "url": "https://it.wikipedia.org/wiki?curid=1874427", "title": "Vincenzo Baccal\u00e0", "text": " Emigrato in Unione Sovietica, nel periodo delle \"grandi purghe\" staliniane venne arrestato, condannato per attivit\u00e0 controrivoluzionaria e fucilato. Ottenne la riabilitazione nel 1956.\nBiografia.\nNato nel 1893 a Lanciano, comune abruzzese della provincia di Chieti, studente della facolt\u00e0 di Ingegneria presso il Politecnico di Torino, Vincenzo Baccal\u00e0 interrompe gli studi per partecipare alla prima guerra mondiale. Ferito, riceve una medaglia d'argento. Iscritto al Partito Socialista, nel 1921 aderisce al Partito Comunista d'Italia nato in quell'anno con la scissione di Livorno. Nel 1922 sposa Pia Piccioni, una ragazza marchigiana che lo seguir\u00e0 nei suoi spostamenti all'estero e scriver\u00e0, anni dopo, una sofferta testimonianza sulle tragiche vicissitudini del marito (vedi citazione in Bibliografia).\nArrestato dalla polizia fascista nel 1925, Baccal\u00e0 viene rilasciato l'anno seguente e fugge in Francia con la famiglia. Nel 1927, in contumacia, viene condannato a dodici anni di reclusione dal Tribunale speciale per la difesa dello Stato. Nel 1931, seguendo le direttive del partito, emigra in Unione Sovietica stabilendosi prima a Novorossijsk, poi a Odessa e infine a Mosca.\nNel 1933, per aver espresso critiche alla politica di Stalin, Baccal\u00e0 viene espulso dal partito, costretto ad allontanarsi e ad abbandonare la famiglia. Nel 1937 \u00e8 arrestato e accusato di attivit\u00e0 controrivoluzionaria. Condannato a morte per trockismo da una commissione OSO, viene fucilato, nello stesso anno, a quarantaquattro anni. Nel 1956, dopo la denuncia dei crimini staliniani fatta da Chru\u0161\u010d\u0451v al XX Congresso del PCUS, viene riabilitato.\nBibliografia.\nSulla vicenda specifica di Baccal\u00e0:"}
{"id": "1874429", "revid": "767487", "url": "https://it.wikipedia.org/wiki?curid=1874429", "title": "Carlo Canobbio", "text": "Dopo aver lavorato per un certo periodo in Spagna, torn\u00f2 in Italia, dove tra il 1773 e il 1775 compose diversi balletti e diresse l'orchestra del Teatro San Samuele di Venezia. Sempre nel 1773 inizi\u00f2 il suo rapporto di collaborazione con l'azienda del tipografo e compositore Luigi Marescalchi. Tra il 1779 e il 1795 fu attivo come compositore presso i teatri imperiali di San Pietroburgo; dal 1789 fu anche primo violinista dell'orchestra dell'Opera italiana diretta da Giovanni Paisiello. Nel periodo 1783-85 interruppe i servigi che teneva presso la citt\u00e0 russa per recarsi in Italia. A partire dal 1796 si occup\u00f2 della direzione delle opere comiche di Gennaro Astarita."}
{"id": "1874433", "revid": "228587", "url": "https://it.wikipedia.org/wiki?curid=1874433", "title": "Wavelength Selective Switching", "text": "I componenti Wavelength Selective Switching (commutazione selettiva di lunghezza d'onda) sono assemblaggi industriali che integrano dispositivi per la multiplazione/demultiplazione di segnali WDM e sistemi di commutazione di segnali a livello di singola lunghezza d'onda. I sistemi di multiplazione/demultiplazione possono essere realizzati come array waveguide grating (AWG). Attualmente, la tipica implementazione per i componenti di commutazione ottica si basa su sistemi microelettromeccanici (MEMS), ma sono anche usati componenti a cristalli liquidi (LCoS).\nUn componente WSS \u00e8 caratterizzato dal numero di canali WDM (per esempio, 40 o 80) e dal numero delle direzioni selezionabili (ad esempio, 1x5 o 1x9). La principale applicazione dei WSS \u00e8 la realizzazione di Add-Drop Multiplexer (ADM) ottici riconfigurabili (ROADM) o, in sistemi per reti magliate, di ripartitori ottici."}
{"id": "1874441", "revid": "3831", "url": "https://it.wikipedia.org/wiki?curid=1874441", "title": "Arte iberno-sassone", "text": ""}
{"id": "1874442", "revid": "1498232", "url": "https://it.wikipedia.org/wiki?curid=1874442", "title": "MSC Crociere", "text": "MSC Crociere \u00e8 una compagnia di navigazione, dedita al mercato delle crociere, con sede a Ginevra e sedi operative a Napoli, Genova e Venezia. La compagnia, a capitale interamente svizzero, impiega circa dipendenti in tutto il mondo e ha uffici in 45 Paesi. L'attuale ammiraglia della flotta \u00e8 la \"MSC Seashore\", entrata in servizio a luglio 2021.\nStoria.\nDopo la scomparsa della Flotta Lauro, il ministro dell'industria dell'epoca, Adolfo Battaglia, diede il via libera alla cessione di ci\u00f2 che restava della flotta al duo Eugenio Buontempo e Salvatore Pianura che, con un'offerta pubblica di 10 miliardi e 100 milioni di lire, all'asta di fallimento del 19 gennaio 1987, acquisirono il gruppo armatoriale napoletano. La nuova societ\u00e0 Starlauro acquist\u00f2 la propriet\u00e0 di una petroliera (Volere), cinque navi da trasporto (Cervo, Tigre, Gazzella, Palizzi, Gioacchino Lauro) e una nave da crociera, la \"Achille Lauro\". La compagnia Mediterranean Shipping Company S.A. di Gianluigi Aponte, che si occupava solamente di cargo, ha rilevato le azioni di Pianura nel dicembre 1990 e quelle di Buontempo nel giugno del 1991, rimanendo perci\u00f2 azionista unica della Starlauro e trasformandola in una nuova divisione MSC, la Starlauro Crociere.\nIl 2 dicembre 1994, a causa di un incendio durante la navigazione, l\"'Achille Lauro\" naufraga al largo della Somalia. Nel 1995, in seguito all'accaduto, si opta per un rinnovamento totale della compagnia, trasformandola nell'attuale MSC Crociere. MSC inizia l'attivit\u00e0 crocieristica con \"Symphony\", \"Monterey\" e \"Rhapsody\". Nel 1997 si aggiunge un'altra nave: \"Melody\", la nave pi\u00f9 grande e moderna della flotta fino al 2003. Nel 2000 esce di scena la vecchia \"Symphony\".\nFino al 2002, MSC Crociere poteva contare solo su tre navi, relativamente piccole e in stato di inferiorit\u00e0 rispetto alla concorrenza di quegli anni: Costa Crociere, Carnival Cruise Lines e Royal Caribbean International. Per lanciare MSC nel mondo crocieristico, nel 2003 viene nominato amministratore delegato Pierfrancesco Vago.\nNello stesso tempo un'altra compagnia stava entrando nel mercato delle crociere molto velocemente: la italo-greca Festival Crociere. Essa aveva stipulato un contratto con Chantiers de l'Atlantique, di Saint-Nazaire (Francia), per la costruzione di una classe di quattro navi. Ma, dopo aver inaugurato la prima nel 2001, \"European Vision\", e la seconda nel 2002, \"European Stars\", Festival, a causa di problemi finanziari, non \u00e8 pi\u00f9 in grado di varare le ultime due. Cos\u00ec entra in scena MSC che, d'accordo con i cantieri francesi, acquista le restanti e le conclude.\nPertanto MSC Crociere inaugura, con Sophia Loren come madrina, le prime due nuove navi: nel 2003 \"MSC Lirica\" e nel 2004 \"MSC Opera\". Contemporaneamente per\u00f2 i problemi di Festival Crociere si aggravano a tal punto che si trova costretta a chiudere i battenti e a mettere all'asta tutte le sue navi. MSC acquista entrambe le \"European\" e conclude l'accordo inserendo in flotta nel 2004 \"MSC Armonia\" (ex European Vision) e nel 2005 \"MSC Sinfonia\" (ex European Stars). Viene cos\u00ec creata e conclusa la classe Lirica, inizialmente progettata per Festival.\nLa continua crescita del settore crocieristico induce l'armatore MSC a siglare un nuovo contratto con i cantieri francesi per la costruzione di una nuova classe di navi da 90.000 tonnellate, la classe Musica, composta da 4 unit\u00e0: \"MSC Musica\" varata nel 2006, \"MSC Orchestra\" del 2007, \"MSC Poesia\" inaugurata nel 2008 e \"MSC Magnifica\" inizialmente pianificata per il 2009. Successivamente l'accordo viene ampliato con la realizzazione di un prototipo da 140.000 tonnellate: \"MSC Fantasia\" varata nel 2008, la prima nave con il settore Premium-Lusso (MSC Yacht Club), coprendo una nuova fascia di mercato non servita da flotte italiane. Il grande successo di quest'ultima cambia i piani della compagnia: il varo della quarta unit\u00e0 di classe Musica \u00e8 posticipato e al suo posto viene inaugurata la gemella della \"MSC Fantasia\": \"MSC Splendida\" (precedentemente nota come \"MSC Serenata\"). Queste ultime due compongono la classe Fantasia, ovvero le navi pi\u00f9 grandi mai commissionate da un armatore europeo. In questi anni vengono anche dismesse due navi dell'antica flotta: \"Monterey\" nel 2006 e \"Rhapsody\" nel 2009.\nSuccessivamente MSC fa pervenire ai cantieri di Saint-Nazaire, al tempo di propriet\u00e0 di STX Europe, un nuovo progetto che prevede di portare anche le classi Musica e Fantasia a quattro unit\u00e0, analogamente alla classe Lirica. Nel mese di marzo 2010 viene cos\u00ec varata l'ultima unit\u00e0 della classe Musica: \"MSC Magnifica\". A maggio 2012 la classe Fantasia vede l'arrivo di \"MSC Divina\" (inizialmente annunciata come \"MSC Favolosa\", poi come \"MSC Meraviglia\"), nave dedicata alla madrina di tutte le navi della flotta, Sophia Loren. Infine, a marzo 2013, viene inaugurata l'ultima unit\u00e0 della classe Fantasia: \"MSC Preziosa\".\nL'8 gennaio 2013 la compagnia annuncia il ritiro dell'ultima unit\u00e0 della flotta classica, \"MSC Melody\", nave vecchia e piccola in confronto alle ultime varate. Prosegue, quindi, il programma di rinnovamento della flotta, avviato nel 2003 con un piano industriale di 6 miliardi di euro.\nIl 2 settembre 2013 Gianni Onorato, ex direttore generale di Costa Crociere, \u00e8 nominato nuovo A.D. (Amministratore Delegato) di MSC Crociere, mentre Pierfrancesco Vago ricopre il ruolo di Direttore Generale.\nDal 30 marzo al 6 aprile 2014 MSC Crociere, in collaborazione con Trenta ore per la vita, organizza la prima crociera solidale nel Mediterraneo per sostenere diversi progetti in favore dei bambini malati di tumore. A bordo salgono infatti molti artisti vicini all'iniziativa, fra cui Lorella Cuccarini.\nA partire dal 2014, fino al termine del 2015, le navi appartenenti alla classe Lirica (\"MSC Armonia\", \"MSC Sinfonia\", \"MSC Lirica\" e \"MSC Opera\") sono state sottoposte al programma \"Renaissance\" (\"Rinascimento\") da quasi 200 milioni di euro che ha comportato l'allungamento di ciascuna unit\u00e0 di 24 metri, con la conseguente aggiunta di spazi pubblici e cabine. Il 19 maggio 2014 si \u00e8 svolta, presso lo stabilimento Fincantieri di Palermo, l'impostazione del primo blocco di \"MSC Armonia\" che ha dato inizio al programma Rinascimento. Le quattro navi, inizialmente lunghe 251,25 metri, con una stazza di 59.058 tonnellate e capacit\u00e0 di circa 1600 passeggeri ciascuna, sono state portate a 275 metri, stazza di circa 65.500 tonnellate e capaci di 2.600 viaggiatori, grazie a 193 nuove cabine passeggeri e a 59 nuove cabine per i membri dell'equipaggio.\nIl 20 aprile 2015 si \u00e8 celebrato, presso i cantieri di STX France a Saint-Nazaire, il taglio della prima lamiera della nuova generazione di navi di classe Meraviglia (precedentemente nota come classe Vista), tappa fondamentale per il piano d'investimenti da 5 miliardi di euro. La prima nave, \"MSC Meraviglia\" da 5.714 passeggeri, con una stazza lorda di 167.000 tonnellate, \u00e8 stata consegnata nel giugno 2017. Una seconda unit\u00e0, \"MSC Bellissima\", consegnata nel marzo 2019 da 5.714 passeggeri, con una stazza lorda di 167.600 tonnellate ed una lunghezza di 315 metri.\nIl 22 giugno 2015, presso lo stabilimento Fincantieri di Monfalcone, \u00e8 avvenuto il taglio della prima lamiera di \"MSC Seaside\", prima nave della classe Seaside, facente parte del nuovo piano industriale che permetter\u00e0 a MSC Crociere di raddoppiare la capacit\u00e0 della flotta entro il 2022. La nave, con una stazza di 154.000 tonnellate, \u00e8 in grado di trasportare circa 5.179 passeggeri; la consegna \u00e8 avvenuta nel novembre del 2017. Il 4 luglio 2016 viene annunciata una seconda nave gemella di \"MSC Seaside,\"con consegna avvenuta il giugno 2018, chiamata \"MSC Seaview\".\nIl 16 novembre 2017, presso i cantieri di STX France a Saint-Nazaire, \u00e8 avvenuta la coin ceremony di MSC Bellissima e il taglio della prima lamiera per la prima nave di classe Meraviglia-Plus, MSC Grandiosa, consegnata il 31 ottobre 2019.\nIl 15 giugno 2018, MSC Crociere annuncia presso i cantieri di STX France a Saint-Nazaire il taglio della prima lamiera di \"MSC Virtuosa\", seconda nave della classe Meraviglia-Plus, lunga 16 metri in pi\u00f9 della gemella.\nNell'ottobre 2018, MSC ha annunciato un ordine per quattro navi di lusso da 64.000 tonnellate di stazza lorda ciascuna, le quali faranno parte del programma MSC Yacht Club. La prima di queste navi sar\u00e0 consegnata nella primavera del 2023 e tutte le unit\u00e0 saranno realizzate da Fincantieri. \nIl 26 novembre 2018, presso lo stabilimento Fincantieri di Monfalcone \u00e8 avvenuto il taglio della prima lamiera di \"MSC Seashore\", prima di due navi di classe Seaside Evo, evoluzione della classe Seaside.\nFlotta.\nLa flotta di MSC Crociere \u00e8 il risultato di un programma di investimenti per 9 miliardi di euro, iniziato nel 2003. La flotta nel 2021 \u00e8 composta da 18 unit\u00e0, tra le quali \u00e8 presente la nuova ammiraglia MSC Virtuosa.\nItinerari.\nIn Italia MSC Crociere ha come principali porti di riferimento Genova e Napoli per il Mediterraneo occidentale e Venezia e Trieste per il Mediterraneo orientale. Tra gli itinerari offerti da MSC Crociere, una gran parte occupa il Mediterraneo con scali nei porti di Paesi europei come Spagna e Francia, nelle citt\u00e0 di Paesi del Vicino Oriente e dell'Africa Settentrionale, come Turchia e Marocco, nel Mediterraneo orientale e nelle isole greche. Molte proposte riguardano anche il Nord Europa con tappe tra i fiordi norvegesi e nelle capitali baltiche, con partenze da Amsterdam e Copenaghen. Nella stagione crocieristica invernale, grande spazio occupano il Sudafrica, i Caraibi, le Antille, l'America Settentrionale, Centrale e Meridionale. Negli ultimi anni sono state proposte crociere con scali nel Mar Rosso, nell'Oceano Indiano e Emirati Arabi.\nEpisodi di cronaca.\nNella notte del 25 aprile 2009 l'equipaggio della \"MSC Melody\" \u00e8 riuscito a sventare un attacco da parte di pirati a nord delle isole Seychelles.\nAmbiente e riconoscimenti.\nMSC Crociere \u00e8 stata la prima compagnia ad aver ricevuto il \u201c7 Golden Pearls\u201d dal Bureau Veritas per la tutela dell'ambiente. Questo riconoscimento attesta il Cleanship 2 per l'aria, l'acqua e i sistemi di trattamento dei rifiuti, cos\u00ec come la certificazione ISO 14001 (per la gestione ambientale), ISO 22000 (per la sicurezza alimentare), OHSAS 18001 (per la salute e la sicurezza sul lavoro) e ISO 50001 (per il rendimento energetico).\nTra gli altri riconoscimenti ufficiali ci sono il Green Planet Award (per l'eco-compatibilit\u00e0) e il premio CIAL (per il riciclo dell'alluminio). La qualit\u00e0 e la sicurezza alimentare, sono state riconosciute attraverso le certificazioni ISO 9001 e ISO 22000. MSC Crociere ha collaborato con la Venice Blue Flag, accordo per la riduzione delle emissioni nella Laguna di Venezia e da allora ha firmato altri accordi simili con le Autorit\u00e0 portuali di Civitavecchia e Genova, che limitano le emissioni di zolfo a livelli inferiori del limite legalmente richiesto. MSC Crociere ha avviato un'importante partnership a scopo umanitario con l'UNICEF, Fondo delle Nazioni Unite per l'Infanzia. Annunciata nel mese di luglio del 2009, la collaborazione Get on board for children \u00e8 finalizzata alla realizzazione di un progetto per aiutare i bambini e gli adolescenti disagiati di 126 comunit\u00e0 urbane in Brasile, contribuendo a garantire loro un'educazione e una scolarizzazione adeguata. Nel suo primo anno di esistenza il progetto ha raccolto 2.000.000 Euro.\nSquadre sportive sponsorizzate.\nLa MSC Crociere \u00e8 stata per diversi anni lo sponsor principale della squadra di pallavolo di Meta. Questa si \u00e8 imposta al palcoscenico italiano negli ultimi anni, in particolare con la finale nazionale di Reggio Emilia nel 2007 nella categoria Under 16; diventata poi MSC Volley Sorrento, con tale nome ha raggiunto in pochi anni la serie B1.\nMSC Crociere \u00e8 dal 2007 sponsor principale del ; dal 2008 \u00e8 sponsor del ; dal 2010 \u00e8 anche sponsor della ; dal 2011 \u00e8 sponsor del , e il marchio MSC affianca quello dell'Acqua Lete sulle maglie azzurre dal campionato dal 2011 al 2014 e dal 2019. Per la stagione sportiva 2013/2014 \u00e8 \"sponsor ufficiale\" della e dell'\u00c9vian Thonon Gaillard Football Club."}
{"id": "1874443", "revid": "124954352", "url": "https://it.wikipedia.org/wiki?curid=1874443", "title": "Cresfonte", "text": "Cresfonte () \u00e8 un personaggio della mitologia greca. Fu un Eraclide e re di Messene.\nGenealogia.\nFiglio di Aristomaco, spos\u00f2 Merope e fu padre di Telefonte, pi\u00f9 un secondo figlio non nominato ed un terzo di nome Epito.\nNella tragedia di Euripide intitolata Cresfonte, il nome del figlio innominato \u00e8 lo stesso del padre (\"Cresfonte\").\nMitologia.\nDopo aver conquistato il Peloponneso, Cresfonte il fratello Temeno ed due figli di Aristodemo (Procle ed Euristene), costruirono tre altari dedicati a Zeus e cercarono un accordo per dividersi in tre parti la regione appena conquistata.\nCresfonte desiderava la Messenia, la parte pi\u00f9 ricca e poich\u00e9 per decidere chi fosse il primo a scegliere stabilirono un sistema di estrazione a sorte, decisero di gettare ognuno un sasso in un'anfora colma d'acqua cosicch\u00e9 quando ognuno di loro avesse ripescato proprio sasso, si sarebbe stabilito chi fosse il primo a scegliere. \nL'astuzia di Cresfonte, fu quella di gettare una zolla di terra anzich\u00e9 un sasso e la zolla sciogliendosi subito nell'acqua non pot\u00e9 in nessun modo essere ripescata. Questo stratagemma gli diede il diritto di scegliere la parte che desiderava.\nPoich\u00e9 il suo governo era principalmente diretto a favore del popolo, i ricchi si ribellarono e lo uccisero assieme a tutti suoi figli eccetto Epito.\nApollodoro scrive che il suo uccisore fu Polifonte (un altro Eraclide) e che questi, prima spos\u00f2 la vedova di Cresfonte (Merope) e poi fu ucciso da Epito.\nIgino cambia il nome di Epito con Telefonte.\nAlla morte di Cresfonte, suo successore fu Polifonte.\nTragedia di Euripide.\nNella tragedia di Euripide, intitolata Cresfonte esiste un figlio omonimo del padre (Cresfonte) che durante la ricerca del padre viene accolto dalla madre Merope che lo spaccia per l'assassino del marito."}
{"id": "1874451", "revid": "57342", "url": "https://it.wikipedia.org/wiki?curid=1874451", "title": "Francesca Mazzalai", "text": "Biografia.\nDopo aver vinto nel 1994 il concorso di bellezza \"Casting 2000\" a Montecatini, ha iniziato a lavorare nel 2000 come testimone per noti marchi commerciali \u2014 (Chicco, Lego, Honda, L'Or\u00e9al, Lycia, Levissima) \u2014 e nel 2001 come direttrice dei provini presso una societ\u00e0 di produzione di Milano.\nDopo la laurea in Scienze politiche presso l'Universit\u00e0 Cattolica di Milano ha presentato \"Sesto Senso\" su LA7. \u00c8 stata inoltre conduttrice del telegiornale di MTV, inviata e autrice della trasmissione \"Area di servizio\", conduttrice di \"Crimen\" e attrice nell'opera teatrale \"Cyrano, se vi pare...\".\nDal 16 settembre 2005 \u00e8 diventata la conduttrice del programma \"Atlantide - Storie di uomini e di mondi\" su LA7. Dal 2007 ha collaborato anche ai testi delle puntate del programma.\nDa giugno 2009 ha lavorato per Rai2 presentando \"Follia rotolante\", programma dedicato ai grandi interpreti della musica popolare italiana.\nDal mese di luglio 2009 scrive articoli su argomenti di carattere storico presso alcune riviste mensili.\nDa settembre 2009 \u00e8 nella squadra di conduttori dell'emittente Sky e a febbraio 2010 ha presentato, sempre per Sky le gare dei Giochi olimpici invernali di Vancouver.\nA maggio 2010 ha collaborato al Trento Film Festival presentando le tre serate sull'alpinismo."}
{"id": "1874454", "revid": "2730", "url": "https://it.wikipedia.org/wiki?curid=1874454", "title": "Jacques-Pierre Brissot", "text": ""}
{"id": "1874457", "revid": "2131089", "url": "https://it.wikipedia.org/wiki?curid=1874457", "title": "Unione Sportiva Recanatese", "text": "LUnione Sportiva Recanatese A.S.D. \u00e8 una societ\u00e0 calcistica di Recanati, in provincia di Macerata.\nStoria.\nPoche e confuse sono le testimonianze riguardo ai primissimi anni di storia della Recanatese. Da segnalare \u00e8 la partecipazione alla Serie C 1947-1948, unica presenza in un campionato di terza serie, in un periodo in cui le serie minori dovevano trovare ancora una loro forma definitiva.\nSuccessivamente ha militato sempre in campionati dilettantistici marchigiani, senza mai riuscire ad arrivare nel massimo campionato dilettantistico, fino alla vittoriosa stagione 1989-1990. La Recanatese resta in Serie D fino alla stagione 1996-1997, anno in cui retrocede dopo aver disputato ottimi campionati di met\u00e0 classifica. Tuttavia, a seguito della retrocessione, la squadra Leopardiana faticher\u00e0 a tornare ad alti livelli. Infatti, dopo aver mancato la promozione alla prima occasione, i \"giallorossi\" disputeranno campionati deludenti fino a retrocedere in Promozione nella stagione 2003-2004.\nDa qui parte la risalita della compagine giallorossa che, dopo aver perso a Falconara la finale play-off 2004-2005 contro la Fermignanese (5-3 dcr), ottiene una doppia promozione che sfocia nell'2006-2007 con la promozione in Serie D, categoria nella quale nell'anno del ritorno ( 2007-2008 ) non sfigura affatto, arrivando 6\u00aa appena sotto la zona play-off.\nLa stagione successiva vede ancora la Recanatese disputare un buon campionato, chiuso con 45 punti in classifica ed un'onorevole 10\u00aa posizione, cos\u00ec come l'ultima stagione del decennio, chiusa anch'essa con un'agevole salvezza. Seguiranno infine altri due buoni campionati da met\u00e0 classifica: 8\u00aa nel 2010-2011 e 10\u00aa nel 2011-2012 dopo con un campionato sofferto nonostante il buon inizio di stagione (la squadra a dicembre era a ridosso della zona play-off).\nLa stagione 2012-2013 invece si rivela problematica sin dall'inizio. Dopo le incoraggianti prestazioni in Coppa Italia (vittoria per 2-1 all'Helvia Recina contro la Maceratese ed eliminazione dal dischetto dopo un ottimo 0-0 al Del Conero contro l'), la squadra ad ottobre incappa in una lunga serie di risultati negativi, ed entra in crisi. Solo nel finale di campionato la Recanatese si porta nella zona playout, dopo un lungo periodo di stasi tra l'ultima e la terzultima posizione. Tuttavia l'obiettivo minimo dei play-out svanisce col gol del 1-2 subito all'ultimo minuto dell'ultima gara di campionato giocata contro la Sambenedettese, che condanna sul campo il club giallorosso. Tuttavia la salvezza arriver\u00e0 lo stesso. Il 7 agosto infatti la LND ripesca la squadra leopardiana, riconoscendone la buona gestione finanziaria.\n\u00c8 il preludio alla stagione che vede la Recanatese ottenere il miglior piazzamento della sua storia nel massimo campionato dilettantistico, a seguito di un'entusiasmante rimonta, condita da una sola sconfitta nell'arco di tutto il girone di ritorno. Il campionato 2013-2014 parte male (9 punti nelle prime 11 partite e una sola vittoria casalinga), ma dopo il cambio di conduzione tecnica alla 12\u00aa giornata e il progressivo innesto di giocatori esperti e di categoria, la Recanatese comincia ad inanellare ottime prestazioni e a macinare punti, perdendo soltanto 3 gare fino a fine stagione. Succedendosi vittorie importanti e qualche pareggio di troppo, si arriva alla chiave di volta della stagione, ossia la brutta e salutare sconfitta interna per 1-2 con la Renato Curi Angolana alla 22\u00aa giornata. Sar\u00e0 infatti l'ultima sconfitta stagionale, perch\u00e9 di l\u00ec in poi la squadra sfoderer\u00e0, domenica dopo domenica, prestazioni sempre pi\u00f9 convincenti e di personalit\u00e0. Degne di nota le vittorie con Vis Pesaro (1-3), Maceratese (2-0), Sulmona (0-1) e il pareggio al Del Conero contro l'(1-1) che rinvi\u00f2 la festa promozione dei dorici.\nLa stagione successiva, al contrario, si rivela piuttosto anonima e difficoltosa. I \"giallorossi\" stazionano per l'intera durata del campionato a ridosso della zona play-out, riuscendo a uscirne definitivamente e quindi a salvarsi matematicamente solo all'ultima giornata, pareggiando 2-2 al Carotti di Jesi contro la Jesina, gi\u00e0 salva da tempo.\nDi ben altro spessore si rivela la stagione 2015-2016. La squadra parte col freno a mano tirato, sebbene offra talvolta sprazzi di buon calcio. Tuttavia una serie di infortuni e una progressiva perdita d'identit\u00e0 della squadra portano i \"Leopardiani\" a sbagliare partite importanti. La classifica deficitaria e una serie di sconfitte consecutive portano all'esonero di Magrini a cavallo tra l'undicesima e la dodicesima giornata. Con l'arrivo del nuovo tecnico Mecomonaco, la squadra comincia a macinare punti e a rimontare dalle zone basse della classifica. Degne di nota sono la vittoria casalinga con l'allora vice-capolista San Nicol\u00f2 (2-1) e il pareggio per 1-1 al Riviera delle Palme contro la Sambenedettese, futura vincitrice del campionato. Per conoscere la prima battuta d'arresto del nuovo corso bisogner\u00e0 attendere la partita casalinga del 6 Gennaio contro il Campobasso (1-2). Dopodich\u00e9 la Recanatese conquister\u00e0 19 punti in 9 giornate, affermandosi come una delle squadre pi\u00f9 in forma del campionato, raggiungendo, in seguito alla vittoria esterna del 6 Marzo contro la Folgore Veregra (2-3), il quinto posto valido per l'accesso ai play-off, traguardo mai raggiunto in 16 anni di Serie D. I \"giallorossi\" ingaggiano un'avvincente sfida con Jesina, San Nicol\u00f2 e Fermana per la conquista del 5\u00ba posto, e riescono a mantenere la posizione fino alla penultima giornata quando cedono 0-1 nel big-match casalingo con la stessa Fermana, che sorpassa la Recanatese in classifica e si aggiudica matematicamente l'ultima posizione valida per partecipare ai play-off.\nPalmar\u00e8s.\nOnorificenze.\nDiploma di Benemerenza LND-FIGC Societ\u00e0 oltre 75 anni di attivit\u00e0\n- S.S. 2018/19\nTifosi.\nI primi segni di tifo organizzato si intravedono gi\u00e0 alla fine degli anni '70. Tra gli anni '80 e gli anni '90 si susseguono molti gruppi in curva tra i quali: \"Marsumaglia Giallorossa\", \"UR\" (Ultras Recanati), \"Onda d'urto\" e \"usrUltras\". Nel 2004 nascono gli \"Irriducibili\", che danno nuova linfa al movimento ultras leopardiano, seguiti nel 2010 dalla nascita dei \"Commandos\". Al momento i gruppi ultras al seguito della compagine \"leopardiana\" sono gli \"Irriducibili\", i \"Commandos\" e \"Vecchia Maniera\"."}
{"id": "1874458", "revid": "599013", "url": "https://it.wikipedia.org/wiki?curid=1874458", "title": "Alberto Ricceri", "text": "Carriera.\nPalio di Siena.\nSenese di nascita, ha disputato il suo primo Palio di Siena a vent'anni difendendo i colori della Giraffa. Dopo una pausa di sette anni, \u00e8 ritornato in Piazza del Campo nel 2002. La sua prima vittoria al Palio avvenne nel luglio del 2004 sotto i colori della Giraffa: dopo una splendida corsa di rimonta, Salasso infil\u00f2 all'interno della terza curva di San Martino il fantino del Bruco Dino Pes (detto \"Velluto\"). Subito dopo la curva i due cavalli in testa proseguirono la gara scossi, e proprio all'ultimo il cavallo della Giraffa (\"Donosu Tou\") riusc\u00ec a superare il rivale (\"Vai Go\") regalando a Ricceri ed alla Giraffa la vittoria nel Palio di Provenzano.\nIl suo secondo successo risale al 2006, con la Selva: una corsa condotta dall'inizio alla fine, alla monta del barbero \"Caro Amico\". Proprio in questa occasione, \"Salasso\" \u00e8 stato squalificato per un palio (e relative prove) per avere corso un quarto giro della piazza senza arrestare la sua corsa dopo lo sparo del mortaretto, investendo e ferendo alcune persone. In seguito a questa carriera, nel dicembre dello stesso anno il Ricceri \u00e8 ufficialmente diventato il fantino della Contrada della Chiocciola.\nLa terza vittoria in Piazza del Campo arriva il 2 luglio 2014 con i colori della Contrada del Drago, montando \"Oppio\". Dopo una partenza non brillante, ha recuperato fino al sorpasso all'Aquila, fino ad allora in testa, nel corso del secondo giro.\nAd agosto dello stesso anno monta nuovamente nel Drago sulla potente \"Morosita Prima\", non riuscendo per\u00f2 a ripetere la prestazione di luglio.\nIl 2015 lo vede correre entrambi i Palii per la Contrada dell'Onda.\nA luglio si rivela l'outsider della corsa con l'esordiente \"Osama Bin\", contendendo alla Contrada della Torre la vittoria fino agli ultimi metri, senza riuscirci.\nAd agosto, invece, monta Preziosa Penelope. La posizione di rincorsa non lo favorisce e durante i tre giri non riesce mai ad insidiare i primi.\nNel 2016, complice anche un infortunio sub\u00ecto a poche settimane dal Palio, non partecipa a nessuna delle due Carriere.\nSi rivede in Piazza del Campo nel 2017, quando, il 2 luglio, corre il suo primo Palio per la Contrada del Bruco sul \"baio\" \"Su Re\".\nAltri palii.\nAl Asti del 2003 cadde alla curva del Cavallone, montando il cavallo \"Love the Time\", che scivol\u00f2 sulle zampe anteriori. La conseguenza di quella scivolata fu un incidente in cui lo stesso \"Salasso\" rischi\u00f2 la vita, altri cinque fantini rimasero a terra con lui e fu necessario l'abbattimento del cavallo di San Damiano, azzoppatosi nello scontro. In seguito a questo incidente, la curva del Cavallone \u00e8 stata modificata al punto che, nelle edizioni successive del Palio di Asti, non \u00e8 stata pi\u00f9 teatro di infortuni mortali per i cavalli.\nRicceri vanta partecipazioni anche al Palio di Fucecchio (dove ha vinto nel 2007 e nel 2009), al Palio di Asti, al Palio di Casole d'Elsa, al Palio di Acquapendente, al Palio di Buti (PI), al Palio dei Rioni di Castiglion Fiorentino (AR) e al Palio di Bientina(PI).\nPartecipazioni al Palio di Siena.\n\"Le vittorie sono evidenziate ed indicate in neretto.\""}
{"id": "1874460", "revid": "10369", "url": "https://it.wikipedia.org/wiki?curid=1874460", "title": "Messner mountain museum", "text": ""}
{"id": "1874467", "revid": "1745361", "url": "https://it.wikipedia.org/wiki?curid=1874467", "title": "Creontiade", "text": "Nella mitologia greca, Creontiade era il nome di uno dei figli di Eracle e di Megara, figlia di Creonte, il re di Tebe.\nIl mito.\nEracle durante la sua pazzia uccise Creontiade, i suoi fratelli e alcuni dei suoi cugini.\nPareri secondari.\nSolo alcuni autori parlano dei suoi fratelli indicando anche i loro nomi: Terimaco e Deicoonte, ma altri invece affermano che da Megara Eracle ebbe sette figli e nessuno con il nome di Creontiade. Pausania nei suoi libri parla della tomba dei figli di Megara, visibile a Tebe.\nCulto.\nIn onore dei figli morti di Megara vi furono delle feste celebrate ogni anno, dove si effettuavano sacrifici.\nVoci correlate.\n "}
{"id": "1874470", "revid": "1745361", "url": "https://it.wikipedia.org/wiki?curid=1874470", "title": "Episodi de Il conte di Montecristo", "text": "L'anime Gankutsuou \u00e8 composto da 24 episodi di circa 23-24 minuti ciascuno. Il primo episodio \u00e8 andato in onda in Italia sulla rete televisiva MTV il 29 settembre 2006 all'interno dell'appuntamento \"Anime Week\", la trasmissione dell'episodio avvenne in lingua originale con i sottotitoli.\nIl resto della serie \u00e8 stato pubblicato in Italia solo in un cofanetto di 6 DVD, distribuiti dalla Yamato Video con il titolo Il Conte di Montecristo.\nLa serie \u00e8 trasmessa in prima visione assoluta da Man-Ga su SKY (canale 149)."}
{"id": "1874471", "revid": "113757", "url": "https://it.wikipedia.org/wiki?curid=1874471", "title": "Valle Sant'Anastasio", "text": ""}
{"id": "1874486", "revid": "1719883", "url": "https://it.wikipedia.org/wiki?curid=1874486", "title": "Idea (disambigua)", "text": ""}
{"id": "1874487", "revid": "547992", "url": "https://it.wikipedia.org/wiki?curid=1874487", "title": "Sostene (generale)", "text": "Durante il regno di Lisimaco, Sostene fu governatore dell'Asia minore. Nel 279 a.C. sal\u00ec al trono dopo aver assassinato il cugino Antipatro Etesia. Durante il suo regno fu molto popolare, in quanto sconfisse i Celti, che in quegli anni avevano invaso in massa la Grecia, in una sanguinosa battaglia nei pressi di Delfi. Fu assassinato dopo appena due anni di regno: gli succedette Antigono II Gonata."}
{"id": "1874488", "revid": "287204", "url": "https://it.wikipedia.org/wiki?curid=1874488", "title": "NGC 4526", "text": "NGC 4526 \u00e8 una galassia lenticolare nella costellazione della Vergine.\nHa ospitato la SN 1994D e la SN 1969E.\nVenne scoperta il 13 aprile del 1784 da William Herschel."}
{"id": "1874491", "revid": "19933", "url": "https://it.wikipedia.org/wiki?curid=1874491", "title": "Mercantia", "text": ""}
{"id": "1874493", "revid": "729019", "url": "https://it.wikipedia.org/wiki?curid=1874493", "title": "Gladia Delmarre", "text": "Gladia Delmarre \u00e8 un personaggio immaginario creato dallo scrittore di fantascienza Isaac Asimov. Appare nei romanzi \"Il sole nudo\", \"I robot dell'alba\" e \"I robot e l'Impero\" del ciclo dei Robot.\nCaratterizzazione del personaggio.\nNata su Solaria, fa parte degli Spaziali. Viene accusata di omicidio per la morte di suo marito, Rikaine Delmarre, con cui litigava spesso. Elijah Baley, inviato dalla Terra per indagare sul delitto, scopre che lei \u00e8 colpevole, ma ritenendola plagiata da Jothan Leebig, indica questi come omicida, permettendole di trasferirsi su Aurora, in una residenza vicina a quella di Han Fastolfe, dove viene generalmente chiamata \"Gladia Solaria\".\nQuesti le cede il robot umanoide Jander Panell, di cui Gladia s'infatua, prima che questo si disattivi; a seguito di questo evento Baley ritorna su Aurora, reincontrando Gladia e cominciando con lei una relazione. I due si incontreranno solo un'altra volta, mentre Baley si sta recando nelle nuove colonie terrestri, in orbita ad Aurora.\nIn seguito sposa Santirix Gremionis, con cui ha 2 figli; alla morte di Fastolfe, eredita i robot Daneel e Giskard. In seguito, all'arrivo su Aurora di un discendente di settimo grado di Baley chiamato DG, s'innamora di lui, seguendolo di nuovo su Solaria, sulla Terra e sul Baleyworld, il nuovo pianeta dei coloni terrestri.\nIn \"Fondazione e Terra\", uno studioso di Comporellen riferisce di una leggenda che tratta di una Spaziale innamorata di un Colono, un probabile riferimento a Gladia.\nGladia \u00e8 anche un'artista appassionata di Luciscultura e, infatti, dedica una sua creazione ad Elijah Baley, nel romanzo \"Il sole nudo\". \u00c8 interessante notare come la Luciscultura come forma d'arte immaginaria sia gi\u00e0 stata presentata da Asimov nell'omonimo racconto."}
{"id": "1874494", "revid": "729019", "url": "https://it.wikipedia.org/wiki?curid=1874494", "title": "Nguy\u1ec5n Cao K\u1ef3", "text": "Ufficiale dell'aviazione militare, divenne il Primo Ministro del Vietnam del Sud dal 1965 al 1967, dopo un ennesimo colpo di Stato e in seguito ne divenne Vicepresidente sino al 1971.\nBiografia.\nLa rapida e precoce carriera di Nguyen Cao Ky mostra subito la sua ambizione. Dopo essere stato addestrato al combattimento aereo dai Francesi, ritorna in Vietnam nel 1954 e guida varie missioni aeree nel Vietnam del Sud. Sotto il regime di D\u01b0\u01a1ng V\u0103n Minh viene promosso al grado di maresciallo/generale.\nColpo di Stato.\nNel 1963 prende parte al colpo di Stato che porta alla deposizione di Ng\u00f4 \u0110\u00ecnh Di\u1ec7m.\nNel 1964 diventa leader del movimento di giovani ufficiali chiamati Giovani Turchi.\nPresidenza.\nDurante il suo periodo di presidenza, diviene famoso per i suoi modi stravaganti e per il comportamento esuberante e arrogante che preoccuparono gli alleati statunitensi del Vietnam del Sud e causarono estrema irritazione nel popolo sudvietnamita. \nDal 1965 al 1967 fu alla guida di una giunta militare nella carica di Primo Ministro.\nCrisi buddista.\nNel 1966 Ky decise di togliere il Generale Nguy\u1ec5n Chanh Thi, un altro ufficiale della giunta considerato il suo pi\u00f9 grande rivale, da un ruolo di comando. Questo provoc\u00f2 grandi disordini, in particolare nel Vietnam del Sud, dove alcune unit\u00e0 alleate agli attivisti buddisti sostenevano Thi. Tre mesi di grandi manifestazioni e sommosse paralizzarono parti del paese, e dopo molte manovre e alcune battaglie militari, le forze di Ky finalmente domarono la cosiddetta \"crisi buddista del Vietnam\". Il generale Thi fu esiliato.\nDal 1967 al 1971 divent\u00f2 vicepresidente di Nguy\u1ec5n V\u0103n Thi\u1ec7u. \nNelle elezioni presidenziali del 1971 pens\u00f2 di presentarsi come candidato, ma alla fine decide di ritirarsi dalla politica. Nel 1975 venne richiamato nell'Esercito del Vietnam del Sud (ARVN - Army of Viet Nam - nella terminologia americana) nell'estremo tentativo di resistere alla travolgente avanzata dell'Esercito Popolare del Vietnam del Nord e delle ricostruite forze Vietcong. Vari leader militari pensavano di proporre Ky come Primo Ministro, ma il Presidente Nguy\u1ec5n V\u0103n Thi\u1ec7u, diffidente nei suoi confronti, rifiut\u00f2 questa richiesta.\nVita in esilio.\nDopo la caduta di Saigon Ky ha deciso di vivere negli Stati Uniti d'America, dove ha gestito un negozio di liquori: nel 2004 torn\u00f2 in Vietnam; \u00e8 stata la prima visita di un ex-dirigente del Vietnam del Sud dopo l'unificazione e ha deciso di vivere permanentemente in Vietnam.\nKy \u00e8 rimasto celebre per la sua estroversa e colorita personalit\u00e0: inoltre era solito indossare una sciarpa color porpora e raramente \u00e8 stato visto senza sigarette. Ky si \u00e8 sposato tre volte e ha avuto sei figli."}
{"id": "1874495", "revid": "1315817", "url": "https://it.wikipedia.org/wiki?curid=1874495", "title": "James Bolton", "text": "Biografia.\nDilettante e autodidatta, visse a Halifax, nello Yorkshire; buon disegnatore, aveva una bella collezione di farfalle, uccelli e piante. Sembra sia stato un commerciante di tessuti.\nBolton \u00e8 noto per la sua opera \"An History of the Fungusses Groving About Halifax\" (Huddersfield 1788-1791), quattro volumi che l'autore dedic\u00f2 a Henry Noel, sesto conte di Gainsborough.\nNell'opera sono inserite 182 tavole a colori, disegnate dall'autore, nelle quali sono raffigurate 231 specie di funghi, molte delle quali fino ad allora sconosciute. Era socio della Linnean Society di Londra sotto il cui patronato era stato pubblicato il suo lavoro.\n\"An History\", per il suo valore iconografico, \u00e8 considerata tra le migliori pubblicazioni del XVIII secolo. Il manoscritto originale fu acquistato da Shear ed \u00e8 conservato nella biblioteca del Dipartimento di Agricoltura di Washington. L'opera, della quale furono tradotti in tedesco da Wildenow solo i primi tre volumi dal 1795 al 1799, fu completata dai fratelli Nees von Esembeck nel 1820, col titolo \"Geschichte der Merkwurdigsten Pilze\"."}
{"id": "1874496", "revid": "339392", "url": "https://it.wikipedia.org/wiki?curid=1874496", "title": "Societ\u00e0 Consortile Fonografici", "text": ""}
{"id": "1874500", "revid": "174925", "url": "https://it.wikipedia.org/wiki?curid=1874500", "title": "Teoria del labeling", "text": ""}
{"id": "1874503", "revid": "436907", "url": "https://it.wikipedia.org/wiki?curid=1874503", "title": "Giant Robot (album Buckethead)", "text": "Giant Robot \u00e8 il secondo album in studio del chitarrista statunitense Buckethead, pubblicato il 3 novembre 1994 dalla Sony Japan inizialmente per il solo mercato giapponese e successivamente ripubblicato il 18 settembre 2000 per il mercato mondiale.\nNon va confuso con l'album omonimo pubblicato nel 1996 dai Giant Robot, gruppo fondato da Buckethead e da Bryan Mantia.\nIl disco.\nDiversamente dai successivi album solisti di Buckethead, \"Giant Robot\" contiene molte parti vocali realizzate da artisti illustri come Iggy Pop e Bill Moseley ma anche artisti come Sly Dunbar, Bootsy Collins e Karl Berger. La copertina dell'album raffigura un'ombra di un robot gigante e anticipa lo stile dell'album. Inoltre l'edizione originale contiene un fumetto presente all'interno del libretto.\nL'album riprende i temi su cui era basato il precedente \"Bucketheadland\", ovvero un immaginario \"abusement park\" (che costituisce uno degli elementi ricorrenti della mitologia di Buckethead) e il riferimento alla serie televisiva giapponese \"Giant Robot\". Da \"Buckethealand\" sono stati ripresi i brani \"Intro: Park Theme\" (qui re-intitolato \"Welcome to Bucketheadland\") e \"I Love My Parents\", mentre altri tre brani contenuti in questo album sono rifacimenti di altrettante canzoni che Buckethead realizz\u00f2 con i Deli Creeps: la versione strumentale di \"Binge and Grab\" (l'originale dei Deli Creeps presentava anche una parte cantata), \"Post Office Buddy\" e \"I Come in Peace\" (originariamente intitolate \"Smilin' Charlie\" e \"Random Killing\")."}
{"id": "1874506", "revid": "1305772", "url": "https://it.wikipedia.org/wiki?curid=1874506", "title": "Living Eyes", "text": ""}
{"id": "1874507", "revid": "2730", "url": "https://it.wikipedia.org/wiki?curid=1874507", "title": "Brissot", "text": ""}
{"id": "1874509", "revid": "767487", "url": "https://it.wikipedia.org/wiki?curid=1874509", "title": "Mamady Sidibe", "text": "Il 25 febbraio 2015 si \u00e8 ritirato dal calcio professionistico."}
{"id": "1874510", "revid": "1784938", "url": "https://it.wikipedia.org/wiki?curid=1874510", "title": "Nicolas de Condorcet", "text": "Fece parte del gruppo degli \"enciclopedisti\", stringendo una proficua collaborazione in particolare con i \"philosophes\" Jean-Baptiste D'Alembert, Denis Diderot, d'Holbach e Voltaire. Massone, fu membro della loggia parigina \"Le nove sorelle\", appartenente al Grande Oriente di Francia. Condorcet \u00e8 considerato uno degli ultimi illuministi francesi assieme a Jacques-Andr\u00e9 Naigeon.\nCome matematico scrisse nel 1765 \"Sul calcolo integrale\" e nel 1768 \"Saggi di analisi\" e nel 1785 \"Saggio sull'applicazione dell'analisi alla probabilit\u00e0 delle decisioni prese a maggioranza di voti\", dove tentava di applicare forme di calcolo matematico ai fenomeni sociali. Nel 1769 entr\u00f2 a far parte dell'Acad\u00e9mie des Sciences, di cui divenne segretario nel 1773. Nel 1782 fu eletto all'Acad\u00e9mie Fran\u00e7aise.\nUnitosi ai cosiddetti \"id\u00e9ologues\", partecip\u00f2 attivamente alla Rivoluzione francese, ma avvicinatosi al gruppo dei girondini, fu oggetto di proscrizione per i suoi contrasti con Robespierre, in particolare per divergenze sulle leggi costituzionali e per la sua opposizione alla pena di morte per Luigi XVI, ed in seguito incarcerato. Mor\u00ec in prigione, in circostanze poco chiare ma probabilmente suicida, nel 1794.\nBiografia.\nLa giovinezza.\nCondorcet nacque a Ribemont, nell'Aisne, in un ramo dell'antica famiglia dei Caritat, marchesi che prendevano il nome dalla cittadina di Condorcet, nell'allora Delfinato, dove avevano risieduto a lungo. Orfano di padre dopo pochi anni, fu allevato dalla madre, devota religiosa. Studi\u00f2 in un collegio dei Gesuiti a Reims e quindi al \"Coll\u00e8ge de Navarre\" a Parigi, dove mostr\u00f2 rapidamente le sue capacit\u00e0 intellettuali e ottenne i primi riconoscimenti in matematica. A sedici anni, le sue abilit\u00e0 analitiche furono elogiate da Jean le Rond d'Alembert e Alexis Clairault; presto Condorcet sarebbe divenuto allievo di d'Alembert.\nDal 1765 al 1774 si dedic\u00f2 alla scienza. Nel 1765 pubblic\u00f2 il suo primo lavoro sulla matematica, dal titolo \"Essai sur le calcul int\u00e9gral\", che fu molto ben accolto, dando inizio a una carriera di matematico di fama. In seguito continu\u00f2 pubblicando molti altri lavori e il 25 febbraio 1769 fu eletto all'Acad\u00e9mie royale des Sciences.\nNel 1772 pubblic\u00f2 un'altra opera sul calcolo integrale che fu salutato da molti come un lavoro innovativo in diversi campi. Poco dopo conobbe Jacques Turgot, un economista, di cui divenne amico. Turgot sarebbe divenuto amministratore con Luigi XV nel 1772 e in seguito divenne Controllore Generale delle Finanze con Luigi XVI nel 1774.\nCondorcet divenne conosciuto in tutto il mondo e lavor\u00f2 con scienziati famosi come Eulero e Benjamin Franklin. Fu nominato membro onorario di diverse accademie scientifiche e societ\u00e0 filosofiche straniere, come per esempio in Germania, Russia e Stati Uniti d'America.\nGli inizi della carriera politica.\nNel 1774 Condorcet fu nominato da Turgot ispettore generale alla Zecca di Parigi. Condorcet inizi\u00f2 ad interessarsi alla filosofia e alle questioni politiche. Negli anni seguenti divenne difensore dei diritti umani in generale, e dei diritti delle donne e dei Neri in particolare; favorevole all'abolizione della schiavit\u00f9, ader\u00ec alla Societ\u00e0 degli Amici dei Neri negli anni ottanta del Settecento. Appoggi\u00f2 gli ideali rappresentati dagli appena costituiti Stati Uniti d'America e avanz\u00f2 progetti di riforme politiche, amministrative e economiche che intendevano trasformare la Francia.\nNel 1776 Turgot cadde in disgrazia e fu rimosso dal posto di Controllore Generale. Di conseguenza Condorcet present\u00f2 le sue dimissioni come ispettore generale della Zecca, ma gli furono respinte e continu\u00f2 a ricoprire la funzione fino al 1791. Condorcet scrisse poi \"Vie de M.Turgot\" (1786), una biografia che parlava appassionatamente di Turgot e sosteneva le sue teorie economiche. Condorcet continu\u00f2 a ricoprire prestigiose cariche: nel 1777 divenne ad esempio Segretario Permanente dell'Acad\u00e9mie des Sciences, favorito dal suo protettore, il celebre matematico ed enciclopedista Jean Baptiste d'Alembert. Alle elezioni per il Segretariato sconfisse l'astronomo Jean Sylvain Bailly, per il quale parteggiava l'insigne naturalista Georges-Louis Leclerc de Buffon. Da quel momento in poi tra Condorcet e Bailly nacque una profonda rivalit\u00e0 accademica: Condorcet arriv\u00f2 a definire il suo rivale un \u00abfratello illuminato\u00bb (\u00ab\"fr\u00e9re illumin\u00e9\"\u00bb), accusandolo di dedicarsi principalmente a mere congetture mistico-illuministiche pi\u00f9 che al progresso della cultura scientifica e alludendo alle sue presunte simpatie massoniche e metafisiche (sebbene entrambi facessero parte della loggia \"Les Neuf S\u0153urs\").\nCondorcet mantenne la carica di segretario fino all'abolizione dell'Accademia stessa, nel 1793. Nel 1782 inoltre, entr\u00f2 nell'Acad\u00e9mie Fran\u00e7aise di cui divenne segretario. La sua entrata fu, ancora una volta, segnata dalla rivalit\u00e0 con Bailly. Nella votazione per l'ammissione Condorcet ottenne 16 voti contro i 15 ottenuti dal rivale Bailly. Condorcet riusc\u00ec comunque ad essere eletto grazie ad una manovra politica con la quale il suo protettore D'Alembert, segretario perpetuo dell'Acad\u00e9mie Fran\u00e7aise, gli fece avere il voto del conte de Tressan, fisico e scienziato. Bailly riusc\u00ec comunque ad entrare nell'accademia l'anno successivo, ma solo dopo che l'opposizione di D'Alembert verso di lui termin\u00f2 con la morte di questi, avvenuta nell'ottobre del 1783.\nIl paradosso di Condorcet.\nNel 1785 Condorcet scrisse il \"Trattato sull'Applicazione dell'Analisi alla Probabilit\u00e0 delle Decisioni a Maggioranza\", una delle sue opere pi\u00f9 importanti. Questo lavoro descriveva diversi risultati ora famosi, tra cui il teorema della giuria di Condorcet, che stabilisce che aggregare stime casuali indipendenti di una singola variabile aumenta la probabilit\u00e0 di esattezza se e solo se la probabilit\u00e0 di errore di ciascuna stima \u00e8 meno della met\u00e0, e il paradosso di Condorcet, che mostra che i voti a maggioranza diventano intransitivi quando vi siano tre o pi\u00f9 scelte: \u00e8 possibile che vi sia una maggioranza favorevole ad A rispetto a B, un'altra maggioranza favorevole a B rispetto a C, e un'altra maggioranza favorevole a C rispetto ad A, prese all'interno dello stesso elettorato e durante la stessa votazione.\nIl trattato delinea anche un generico metodo di voto di Condorcet, progettato per simulare votazioni a due opzioni anche quando vi siano pi\u00f9 candidati in una elezione. Era fortemente in disaccordo con il metodo alternativo di aggregare le preferenze avanzato da Jean-Charles de Borda (basato sulla somma delle posizioni nelle graduatorie di preferenza di ciascun elettore). Condorcet fu uno dei primi ad applicare sistematicamente la matematica alle scienze sociali.\nAltre opere.\nNel 1781 Condorcet scrisse un \"pamphlet\", \"Riflessioni sulla schiavit\u00f9 dei negri\", nel quale denunciava lo schiavismo. Nel 1786 lavor\u00f2 su alcune idee riguardanti il calcolo integrale e quello differenziale, trattando in modo nuovo gli infinitesimi, tuttavia non pubblic\u00f2 mai i suoi risultati. Nel 1789 pubblic\u00f2 invece \"Vie de Voltaire\", che illustrava la vita di Voltaire (morto nel 1778) e lo appoggiava nella sua opposizione alla Chiesa cattolica. Nel 1798 Thomas Malthus scrisse il \"Saggio sul principio della popolazione e i suoi effetti sullo sviluppo futuro della societ\u00e0\", in risposta parziale alle opinioni di Condorcet sulla \"perfettibilit\u00e0 della societ\u00e0\".\nLa Rivoluzione francese.\nFu il punto di riferimento dell'Illuminismo libertario nelle vicende politiche della Rivoluzione e, con esso, risult\u00f2 soccombente durante gli sviluppi pi\u00f9 radicali.\nDeputato.\nCondorcet ebbe un ruolo molto rilevante agli inizi della Rivoluzione francese nel 1789; sperava in una ricostruzione razionalista della societ\u00e0 e sostenne diverse istanze di ispirazione liberale; economicamente era un fisiocratico e opposto al mercantilismo. Nel 1791 fu quindi eletto come rappresentante di Parigi all'Assemblea nazionale, di cui fu in seguito nominato segretario. L'assemblea adott\u00f2 il progetto di Condorcet per un nuovo sistema educativo nazionale; egli inoltre propose una bozza di costituzione di una monarchia costituzionale per la nuova Francia. Si espresse a favore del diritto di voto alle donne per le nuove elezioni, scrivendo un articolo per il \"Journal de la Soci\u00e9t\u00e9 de 1789\" e pubblicando \"De l'admission des femmes au droit de cit\u00e9\" nel 1790.\nDopo il 1792 le due principali fazioni politiche erano i Girondini, divenuto ormai il gruppo pi\u00f9 moderato, e i Montagnardi, tra cui spiccava Maximilien Robespierre, fautori di una liquidazione rapida della monarchia come l'ultimo residuo dell\"'Ancien R\u00e9gime\". Bench\u00e9 Condorcet non facesse parte integrante di alcun gruppo o club, \u00e8 considerato un Girondino, gruppo in cui aveva diversi amici. Fu presidente dell'Assemblea quando i Girondini ne avevano la maggioranza, fino a quando nel 1792 fu sostituita dalla Convenzione Nazionale, eletta in settembre per scrivere una nuova costituzione (Costituzione francese del 1793) che abol\u00ec la monarchia in favore della Repubblica, pi\u00f9 di un anno dopo la tentata fuga del re Luigi XVI a Varennes.\nQuando Luigi XVI fu processato, i Girondini avevano gi\u00e0 perso la maggioranza alla Convenzione. Condorcet, che si opponeva alla pena di morte ma appoggiava il processo, si espresse contro l'esecuzione del re durante il voto nominale alla Convenzione. Questo episodio lo fece considerare un Girondino a tutti gli effetti. \nDeputato convenzionale per l'Aisne, vot\u00f2 \"si\" alla domanda \"Luigi Capeto \u00e8 colpevole di cospirazione contro la libert\u00e0 pubblica e di attentato alla sicurezza generale dello Stato?\", no alla richiesta di sottoporre al voto popolare il giudizio, e alla richiesta di pena rese la dichiarazione secondo cui al re andasse inflitta \"la massima pena prevista dal nostro ordinamento che non sia la morte\", ossia, implicitamente, l'ergastolo, chiedendo comunque che venisse ascoltata la richiesta del deputato girondino Jean-Baptiste Mailhe (che vot\u00f2 per la ghigliottina) in caso di condanna a morte, ossia che la pena fosse eventualmente sospesa. Infine nel quarto quesito, cio\u00e8 la richiesta di sospensione della pena irrogata, si astenne dal voto. Questo in coerenza con la propria opinione avversa alla pena capitale. Di fatto vot\u00f2 in maniera simile al montagnardo giacobino abb\u00e9 Gr\u00e9goire.\nI Montagnardi stavano acquisendo sempre pi\u00f9 influenza alla Convenzione, visto che il tradimento del re stava confermando le loro tesi. Uno di essi, Marie-Jean H\u00e9rault de S\u00e9chelles, come Condorcet membro della Commissione per la Costituzione, rielabor\u00f2 pesantemente la bozza di Condorcet e present\u00f2 quella che fu chiamata la \"Costituzione Montagnarda\", democratica e mai applicata, in cui comunque si negava il principio della separazione dei poteri cara agli illuministi essendo ispirata da Montesquieu. Condorcet critic\u00f2 questa rielaborazione e, di conseguenza, fu accusato di tradimento secondo la legge dei sospetti. Il 3 ottobre 1793 fu emesso un mandato di cattura nei suoi confronti da parte del Tribunale rivoluzionario.\nCondorcet, bench\u00e9 contrario all'ateismo di stato, sostenuto di fatto dai pi\u00f9 accaniti fra i fautori della cosiddetta \"scristianizzazione della Francia\" (gli h\u00e9bertisti), era anche contrario alla politica religiosa filo-deista di Robespierre e afferm\u00f2 che \"Robespierre \u00e8 un prete e non sar\u00e0 mai altro che un prete.\"\nArresto e morte.\nIl mandato d'arresto costrinse Condorcet a nascondersi, essendo quasi certo (come accaduto alla maggioranza degli altri girondini) di venire condannato alla ghigliottina in caso di processo. Rest\u00f2 per cinque mesi (secondo altre fonti per otto) nella casa di Madame Vernet, in rue des Fossoyeurs (poi Servandoni), a Parigi. Qui scrisse la sua opera pi\u00f9 celebre, \"Esquisse d'un tableau historique des progr\u00e8s de l'esprit humain\" (Abbozzo di un ritratto storico dei progressi dello spirito umano), che fu pubblicato postumo nel 1795 ed \u00e8 considerato uno dei maggiori testi dell'Illuminismo e del pensiero storico. Narra la storia della civilizzazione mostrando la stretta connessione tra il progresso scientifico e lo sviluppo dei diritti umani e della giustizia e traccia i principali aspetti di una societ\u00e0 razionalista futura, modellata dalla conoscenza scientifica. Con questo testo \u00e8 in genere considerato concluso lo sviluppo dell'Illuminismo.\nIl 25 marzo 1794 Condorcet, convinto di non essere pi\u00f9 al sicuro, lasci\u00f2 il suo nascondiglio e cerc\u00f2 di lasciare Parigi. Due giorni dopo fu arrestato a Clamart in quanto senza documenti validi - dichiarando di chiamarsi Pierre Simon, di professione cameriere - e imprigionato a Bourg-la-Reine (o, come veniva chiamata la cittadina durante la Rivoluzione, \"Bourg-l'\u00c9galit\u00e9\"). Quarantotto ore dopo fu ritrovato morto nella sua cella, prima che fosse identificato e processato, riverso sul pavimento e con segni di epistassi. La teoria prevalentemente accettata \u00e8 che un suo amico, il medico e filosofo Pierre Jean Georges Cabanis, gli avesse fornito del veleno gi\u00e0 il 30 giugno 1793 (un mix letale di oppio e stramonio conservato in un anello) e che Condorcet l'us\u00f2 per suicidarsi, onde evitare un destino come quello di Bailly (condannato a morte e quasi linciato dalla folla prima di essere ghigliottinato). Tuttavia alcuni storici ritengono che potrebbe essere stato ucciso (forse perch\u00e9 troppo famoso e amato per essere giustiziato). L'ufficiale sanitario dichiar\u00f2 che il decesso poteva imputarsi ad \"apoplessia sanguigna\", cio\u00e8 ictus cerebrale. Lo storico Jules Michelet disse che, suicida o no, in questo modo fu evitata \"alla Repubblica la vergogna del parricidio, il crimine di colpire l'ultimo dei \"philosophes\" senza i quali essa non sarebbe esistita\".\nCondorcet fu sepolto al Panth\u00e9on di Parigi nel 1989, in onore del bicentenario della Rivoluzione francese e in omaggio al suo ruolo come figura centrale dell'Illuminismo ed enciclopedista. La bara era tuttavia vuota: inumato nel cimitero comune di Bourg-la-Reine sotto il falso nome di Pierre Simon, i suoi resti andarono perduti durante l'Ottocento.\nFamiglia.\nNel 1786 Condorcet spos\u00f2 Sophie de Grouchy, di oltre vent'anni pi\u00f9 giovane di lui. Sua moglie, considerata una delle pi\u00f9 belle donne della societ\u00e0, mantenne un fortunato salotto letterario e si dedic\u00f2 alla traduzione di Thomas Paine e Adam Smith. Erudita, intelligente e istruita, parlava correntemente sia inglese che italiano. Sophie visit\u00f2 spesso il marito, quando questi si nascondeva per evitare l'arresto. Inizi\u00f2 la procedura di divorzio nel gennaio 1794, solo a causa delle insistenze di Condorcet e di Cabanis, che volevano proteggere la propriet\u00e0 di famiglia dall'esproprio e quindi garantire la sicurezza finanziaria a Sophie e alla figlioletta, Louise Alexandrine, conosciuta come Eliza, nata nel 1790.\nSophie mor\u00ec nel 1822, senza essersi mai risposata pur avendo delle relazioni sentimentali stabili; tra il 1801 e il 1804 si era dedicata alla pubblicazione di tutte le opere di Condorcet. Amica fra gli altri di Giulia Beccaria e del giovane Alessandro Manzoni, fu legata da una convivenza ventennale a Claude Fauriel, che non volle tuttavia mai sposare, considerando umiliante contrarre matrimonio con un non nobile.\nIl suo lavoro fu continuato dalla figlia Eliza Condorcet, che cur\u00f2 una nuova edizione, tra il 1847 e il 1849.\nCondorcet e il progresso.\nGli scritti di Condorcet costituirono un contributo chiave all'Illuminismo francese, e in particolare il suo pensiero riguardo al progresso umano; in precedenza era inconcepibile credere che l'uomo potesse capire tutto del mondo naturale. Nessuno degli scritti di Condorcet fa riferimento a credenze in una religione o a interventi divini negli affari umani, al contrario ribad\u00ec spesso la sua fede nell'umanit\u00e0 stessa e nella sua abilit\u00e0 a progredire grazie alla filosofia morale come quella di Aristotele.\nQuesto ha fatto pensare che Condorcet, con il suo scetticismo verso tutte le religioni e la simpatia per l'anticlericalismo di Voltaire, fosse ateo.\nAttraverso questa accumulazione e condivisione di conoscenza, era convinto che ogni uomo potesse arrivare alla comprensione di tutti gli eventi nel mondo naturale. L'Illuminismo riguardo alla conoscenza del mondo fisico esortava al progresso nel mondo sociale e politico. Condorcet credeva che non fosse possibile definire l'esistenza umana perfetta e quindi credeva che il progresso della specie umana sarebbe stato eterno. Considerava l'uomo come in costante avvicinamento verso l'utopica societ\u00e0 perfetta. Perch\u00e9 ci\u00f2 fosse davvero possibile, comunque, Condorcet insisteva sulla necessit\u00e0 di unione tra gli uomini, indipendentemente da razza, religione, cultura o sesso."}
{"id": "1874515", "revid": "125019", "url": "https://it.wikipedia.org/wiki?curid=1874515", "title": "Presidenti dell'Unione africana", "text": "Il ruolo di presidente (\"chairman\") dell'Unione africana, fino al 2002 nota come Organizzazione dell'unit\u00e0 africana, viene scelto dal parlamento dell'Unione africana, formato dai capi di Stato di tutti i paesi membri.\n\u00c8 nato nel 2002 per sostituire il ruolo di presidente dell'Organizzazione dell'unit\u00e0 africana."}
{"id": "1874516", "revid": "289247", "url": "https://it.wikipedia.org/wiki?curid=1874516", "title": "Atletica leggera alle Olimpiadi 1948", "text": ""}
{"id": "1874517", "revid": "78273", "url": "https://it.wikipedia.org/wiki?curid=1874517", "title": "Scherma alle olimpiadi estive 1948", "text": ""}
{"id": "1874518", "revid": "78273", "url": "https://it.wikipedia.org/wiki?curid=1874518", "title": "Sollevamento pesi alle olimpiadi estive 1948", "text": ""}
{"id": "1874519", "revid": "2039709", "url": "https://it.wikipedia.org/wiki?curid=1874519", "title": "Laura Partenio", "text": "Biografia.\n\u00c8 figlia di Cesar e sorella di Pier Paolo Partenio, anch'essi pallavolisti.\nCarriera.\nClub.\nLa carriera di Laura Partenio inizia nel 2005, nelle giovanili della Pallavolo Macerata: la stagione successiva entra a far parte del , dove resta per due annate, disputando la Serie B1. Nella stagione 2008-09 gioca sempre in Serie B1 vestendo la maglia dell'AICS Volley Forl\u00ec, mentre nell'annata successiva esordisce nella pallavolo professionistica, in Serie A2, nuovamente con il Club Italia.\nNell'annata 2010-11 viene ingaggiata dall', in Serie A1, club per il quale gioca per due campionati, prima di passare, nella stagione 2012-13, alla , sempre nel massimo campionato. Per il campionato 2013-14 approda per la prima volta all'estero, nella Ligue A francese, vestendo la maglia del , con cui si aggiudica la Coppa di Francia e lo scudetto; nel campionato 2014-15 ritorna in Italia, all' di Novara, in Serie A1, vincendo la Coppa Italia, mentre in quello successivo difende i colori dell' di Villaverla. \nPer la stagione 2016-17 si accasa al mentre in quella successiva \u00e8 annunciata al di Piacenza: tuttavia, poco prima dell'inizio del campionato, interrompe l'attivit\u00e0 agonistica e rinuncia al contratto con le piacentine per maternit\u00e0. Rientra in campo nel campionato 2018-19 con la , sempre in massima divisione, con cui disputa la prima met\u00e0 di campionato, concludendo invece l'annata al dove approda alla fine di gennaio 2019 e resta una stagione e mezza.\nPer l'annata 2020-21 si trasferisce al , dove nel novembre 2020 si infortuna, rimediando la rottura del legamento crociato anteriore, del menisco e del tessuto attorno al legamento collaterale mediale del ginocchio sinistro, venendo costretta a un intervento e un lungo stop. Nell'annata seguente torna a giocare in Francia, questa volta nel , sempre in Ligue A.\nNazionale.\nViene convocate nelle nazionali giovanili italiane, aggiudicandosi la medaglia di bronzo al campionato europeo Under-18 2007 e quella d'oro al campionato europeo Under-19 2008.\nNel 2013 ottiene le prime convocazioni in nazionale maggiore, con la quale vince la medaglia d'oro ai XVI Giochi del Mediterraneo."}
{"id": "1874520", "revid": "289247", "url": "https://it.wikipedia.org/wiki?curid=1874520", "title": "Tiro a segno alle olimpiadi estive 1948", "text": ""}
{"id": "1874521", "revid": "289247", "url": "https://it.wikipedia.org/wiki?curid=1874521", "title": "Tuffi alle olimpiadi estive 1948", "text": ""}
{"id": "1874523", "revid": "289247", "url": "https://it.wikipedia.org/wiki?curid=1874523", "title": "Vela alle olimpiadi estive 1948", "text": ""}
{"id": "1874524", "revid": "2057018", "url": "https://it.wikipedia.org/wiki?curid=1874524", "title": "Danny Pugh", "text": ""}
{"id": "1874526", "revid": "289247", "url": "https://it.wikipedia.org/wiki?curid=1874526", "title": "Atletica leggera alle Olimpiadi 1924", "text": ""}
{"id": "1874529", "revid": "78273", "url": "https://it.wikipedia.org/wiki?curid=1874529", "title": "Scherma alle olimpiadi estive 1924", "text": ""}
{"id": "1874530", "revid": "78273", "url": "https://it.wikipedia.org/wiki?curid=1874530", "title": "Sollevamento pesi alle olimpiadi estive 1924", "text": ""}
{"id": "1874531", "revid": "78273", "url": "https://it.wikipedia.org/wiki?curid=1874531", "title": "Tennis alle olimpiadi estive 1924", "text": ""}
{"id": "1874532", "revid": "289247", "url": "https://it.wikipedia.org/wiki?curid=1874532", "title": "Tiro a segno alle olimpiadi estive 1924", "text": ""}
{"id": "1874533", "revid": "289247", "url": "https://it.wikipedia.org/wiki?curid=1874533", "title": "Tuffi alle olimpiadi estive 1924", "text": ""}
{"id": "1874534", "revid": "289247", "url": "https://it.wikipedia.org/wiki?curid=1874534", "title": "Vela alle olimpiadi estive 1924", "text": ""}
{"id": "1874535", "revid": "1431409", "url": "https://it.wikipedia.org/wiki?curid=1874535", "title": "Ryan Shawcross", "text": "Caratteristiche tecniche.\nDi ruolo difensore centrale, \u00e8 roccioso e forte sulle palle inattive, ma dotato anche di buona tecnica. All'occorrenza si pu\u00f2 adattare anche come terzino destro, ruolo che per\u00f2 ne limita molto le capacit\u00e0. Si distingueva anche per la sua mole nella fase difensiva ed il suo carattere molto forte.\nIl 27 febbraio 2010, con un\u2019entrata di gioco violenta, ha provocato la frattura di tibia e perone dell'attuale giocatore della Juventus Aaron Ramsey.\nCarriera.\nClub.\nCresciuto nelle giovanili del e del , nel 2006 viene aggregato alla prima squadra dei \"red devils\" con cui esordisce il 25 ottobre 2006 in Coppa di Lega contro il .\nNel gennaio 2007 viene ceduto in prestito ai belgi dell'.\nTerminato il prestito fa ritorno al Manchester, che il 9 agosto 2007 viene ceduto in prestito semestrale allo . A gennaio il giocatore viene riscattato dai \"potters\".\nCon lo Stoke raggiunge a fine stagione la promozione in Premier League, diventando un perno e leader della squadra collezionando 453 presenze tra campionato e coppe in 14 anni di militanza.\nIl 19 febbraio 2021 lascia i biancorossi per accasarsi all' in MLS. Questa \u00e8 stata la sua ultima esperienza da calciatore in quanto l'11 gennaio 2022 si \u00e8 ritirato dall'attivit\u00e0 agonistica.\nNazionale.\nDebutta in nazionale il 14 novembre 2012 subentrando al 74\u00ba minuto nell'amichevole persa per 4 a 2 contro la Svezia.\nDa quell'occasione non \u00e8 mai pi\u00f9 stato convocato nella nazionale inglese.\nStatistiche.\nPresenze e reti nei club.\n\"Statistiche aggiornate al 11 gennaio 2022.\""}
{"id": "1874536", "revid": "14691", "url": "https://it.wikipedia.org/wiki?curid=1874536", "title": "Daniel arap Moi", "text": ""}
{"id": "1874539", "revid": "232134", "url": "https://it.wikipedia.org/wiki?curid=1874539", "title": "Chris &quot;X-13&quot; Higgins", "text": ""}
{"id": "1874543", "revid": "289247", "url": "https://it.wikipedia.org/wiki?curid=1874543", "title": "Scherma alle olimpiadi estive 1928", "text": ""}
{"id": "1874544", "revid": "712828", "url": "https://it.wikipedia.org/wiki?curid=1874544", "title": "Selim Bradley", "text": ""}
{"id": "1874545", "revid": "78273", "url": "https://it.wikipedia.org/wiki?curid=1874545", "title": "Scherma alle olimpiadi estive 1932", "text": ""}
{"id": "1874548", "revid": "78273", "url": "https://it.wikipedia.org/wiki?curid=1874548", "title": "Scherma alle olimpiadi estive 1936", "text": ""}
{"id": "1874549", "revid": "1745361", "url": "https://it.wikipedia.org/wiki?curid=1874549", "title": "Crini", "text": "Nella mitologia greca, Crini era il nome di uno dei sacerdoti di Apollo, il dio figlio di Zeus, che aveva creato un tempio in suo onore a Crise, citt\u00e0 della Misia.\nIl mito.\nCrini inizialmente aveva fatto adirare il dio che era venuto nella sua citt\u00e0, per questo la divinit\u00e0 gli maledisse il raccolto, e orde di topi lo devastarono in continuazione. Apollo fu poi accolto dal capo dei pastori, tale Orde, che riusc\u00ec con i suoi modi a tranquillizzarlo. Il dio per ringraziarlo decise di liberare personalmente il luogo della maledizione ma impose che Crini diventasse suo seguace e di fondere quel tempio.\nInterpretazione e realt\u00e0 storica.\nIl tempio fu consacrato ad Apollo Sminzio (Sminteo) che significa Apollo dei topi."}
{"id": "1874550", "revid": "78273", "url": "https://it.wikipedia.org/wiki?curid=1874550", "title": "Scherma alle XI Olimpia", "text": ""}
{"id": "1874551", "revid": "289247", "url": "https://it.wikipedia.org/wiki?curid=1874551", "title": "Scherma alle olimpiadi estive", "text": ""}
{"id": "1874552", "revid": "716642", "url": "https://it.wikipedia.org/wiki?curid=1874552", "title": "Rory Delap", "text": "Biografia.\nSuo figlio Liam (nato nel 2003) \u00e8 anch'egli un calciatore.\nCaratteristiche tecniche.\nCentrocampista esterno, schierato all'occorrenza anche come terzino, \u00e8 divenuto famoso per le sue potentissime rimesse laterali, eredit\u00e0 della sua carriera da giavellottista ai tempi della scuola. L'Arsenal, a sue spese, lo ha verificato nella vittoria dello Stoke City sui \"Gunners\" per 2-1 con entrambe le reti causate da una rimessa del centrocampista irlandese. L'allenatore dell'Arsenal, Ars\u00e8ne Wenger, ha dichiarato che, potendo cambiare una regola del calcio, farebbe eseguire le rimesse laterali con i piedi invece che con le mani, a sottolineare la propria sofferenza a questo schema di gioco. Nella stagione 2008\u20132009 ha favorito, con questa sua specialit\u00e0, 7 delle prime 13 reti dei \"Potters\" nella loro prima stagione in Premier League.\n\u00c8 stato soprannominato \"Delapidator\" per via delle sue rimesse laterali.\nCarriera.\nClub.\nHa iniziato la sua carriera professionistica nelle file del Carlisle United in cui aveva militato anche nelle giovanili prima di trasferirsi al Derby County nel febbraio del 1998.\nCon il Derby County ha giocato per 3 anni e mezzo tutti in Premier League trovando la via del goal in 11 occasioni in 103 partite di Premier disputate.\nCon lo Stoke City ha visto la propria affermazione nella stagione 2008-2009 in cui (oltre ad avere segnato allo Stamford Bridge nella sconfitta 1-2 col ) ha propiziato tanti goal della squadra dalle sue rimesse laterali, di cui 7 gi\u00e0 a novembre (su 13 totali).\nNazionale.\nNato e cresciuto in Inghilterra, ha scelto di rappresentare l'Irlanda, nazionale delle sue origini, con cui ha militato con l'Under-21 in 6 occasioni tra il 1996 e il 1998. Sempre nel 1998 ha debuttato con la Nazionale maggiore irlandese il 25 marzo in occasione dell'amichevole persa per 2-1 a Olomouc contro la Repubblica Ceca rilevando al 74\u00ba minuto Damien Duff.\nCon i verdi non ha disputato molte partite apparendo solo 11 volte tra il 1998 e il 2004."}
{"id": "1874557", "revid": "247222", "url": "https://it.wikipedia.org/wiki?curid=1874557", "title": "Mr. Natural", "text": ""}
{"id": "1874560", "revid": "289247", "url": "https://it.wikipedia.org/wiki?curid=1874560", "title": "Softball alle olimpiadi estive", "text": ""}
{"id": "1874563", "revid": "121739379", "url": "https://it.wikipedia.org/wiki?curid=1874563", "title": "Mim\u00ec Quilici Buzzacchi", "text": "Biografia.\nAppartenente ad una famiglia della colta borghesia medolese e nipote del medico garibaldino Giovanni Buzzacchi, Mim\u00ec si trasferisce nella provincia di Ferrara nel 1920 e nel capoluogo dal 1929, in seguito alle nozze con il giornalista Nello Quilici, dal quale avr\u00e0 i figli Folco e Vieri. Rimasta vedova a causa del celebre incidente aereo di Tobruk, nel quale il marito per\u00ec con tutto l'equipaggio di Italo Balbo, si trasferisce a Roma nel 1945. \nFormatasi e conosciuta per la sua appartenenza alla cultura ferrarese ed inizialmente aderente ai valori di Novecento, il suo approdo alla Scuola romana, nel secondo dopoguerra, coincide con l'emergere di una nuova libert\u00e0 espressiva e di una progressiva tendenza all'astrazione, generalmente centrata su paesaggi caratterizzati dalla presenza dell'acqua nelle diverse articolazioni del territorio. Si distinguono in tale ambito alcuni soggetti su cui si concentra la continua ricerca formale: a iniziare da quello romano del Tevere e di Monte Mario per poi dilatarsi nel paesaggio costiero italiano, pieno di luce e di colore mediterraneo, come quelli dell'Argentario e di Maratea o ricco di memorie storiche come quelli di Pyrgi e delle Valli di Spina.\nAllieva di Edgardo Rossaro, Mim\u00ec inizia ad esporre giovanissima in alcune mostre collettive di livello regionale, riscuotendo un largo successo che la porter\u00e0 ad essere invitata alla Biennale di Venezia del 1928, ove esporr\u00e0 ininterrottamente fino al 1950. Nel 1931 a Milano tiene la sua prima mostra personale alla Casa degli Artisti con la presentazione di Carlo Socrate. Lo stesso anno viene invitata alla I Quadriennale nazionale d'arte di Roma. A questa rassegna verr\u00e0 poi costantemente invitata sino alla VIII edizione del 1959.\nDal gennaio 1933 al novembre 1935 cura la veste editoriale della \"Rivista di Ferrara\", componendone con tecnica d'incisione le stesse copertine e frequenta il pittore Achille Funi, che dal '34 al '38 \u00e8 impegnato ad affrescare la Sala dell'Arengo al Palazzo Municipale di Ferrara. Mim\u00ec Quilici Buzzacchi fa parte, insieme ad Achille Funi, Arrigo Minerbi e Galileo Cattabriga, della \u201ccr\u00e8me del Novecentismo locale\u201d, come l'ha definita lo storico dell'arte Lucio Scardino.\nNel 1938 inizia il lavoro preparatorio degli affreschi per la Cappella del Villaggio Corradini in Libia, con soggetto La glorificazione delle sante Felicita e Perpetua. Degli affreschi originali, oggi andati perduti, resta un bozzetto conservato presso la collezione Wolfson di Genova. L'anno successivo Giuseppe Ravegnani presenta la sua personale Mostra d\u2019Arte Coloniale a Genova, in cui sono esposte numerose pitture ad olio e xilografie di soggetto libico. Lo stesso anno partecipa alla I edizione del Premio Bergamo e alla III Quadriennale di Roma con la xilografia Leptis Magna \u2013 Foro Nuovo Severiano, opera pubblicata nella cartella di dieci grandi xilografie Italia Antica e Nuova, con la presentazione di Ugo Ojetti. \nDopo una breve residenza a Bruntino nel bergamasco, dal 1942 al 1945, si trasfer\u00ec definitivamente assieme ai figli a Roma finita la guerra; alla fine degli anni Cinquanta ritorna nelle Valli di Comacchio, dove inizia ad eseguire il ciclo dei quadri di Spina. Nel 1960 si tiene al Chiostrino di San Romano a Ferrara, con la presentazione di Giorgio Bassani, la mostra dedicata a Le Valli di Comacchio. In questi anni, stringe amicizia con Alfredo Zanellato, con cui collaborer\u00e0 successivamente.\nNel 1966 viene pubblicato il volume Paesaggi come vita, contenente 29 disegni (dal 1923 al 1965) e la presentazione di Cesare Zavattini. Lo stesso anno compie una crociera attorno al continente africano durante il quale produce numerose opere grafiche, che verranno poi esposte alla mostra \u201cPeriplo africano\u201d alla Libreria-Galleria Paesi Nuovi di Roma con la presentazione di Licisco Magagnato.\nNel 1967 l'associazione milanese Amici del Po organizza un viaggio sul fiume per pittori, tra cui la Quilici Buzzacchi, da Piacenza a Ferrara. Il viaggio si conclude con il IV Premio Nazionale di Pittura \"Il nostro Po\" e due mostre al Castello Estense di Ferrara e nel Palazzo del Turismo a Milano.\nNel 1972 \u00e8 invitata ad esporre una selezione di opere degli anni Cinquanta-Settanta al Centro Attivit\u00e0 Visive del Palazzo dei Diamanti di Ferrara con presentazione di Licisco Magagnato. Nel 1976 a Roma allestisce una mostra antologica a Palazzo Braschi, intitolata ad uno dei suoi temi preferiti: Quadri del Tevere.\nNegli anni Ottanta si tiene a Roma una retrospettiva dell'intera opera grafica, Sessant'anni di Xilografia 1921-1981. Nel 1981 torna a Ferrara per una mostra che ha per soggetto il Castello Estense, dove espone una serie di opere eseguite nel suo studio di Roma. Nel 1982 Giorgio Bassani presenzia alla personale che si tiene a Parigi all'Istituto di Cultura Italiano dal titolo Paysage du Delta du Po. Nel 1987 viene allestita la mostra antologica dal titolo Paesaggi miei al Palazzo Bellini di Comacchio. \u00c8 del 1998-99 invece la grande retrospettiva che si tiene a Palazzo Massari a Ferrara e alla Torre Civica di Medole."}
{"id": "1874565", "revid": "834", "url": "https://it.wikipedia.org/wiki?curid=1874565", "title": "This Is Where I Came in", "text": ""}
{"id": "1874568", "revid": "729019", "url": "https://it.wikipedia.org/wiki?curid=1874568", "title": "Displasia corticale", "text": "La displasia corticale \u00e8 un'anomalia congenita in cui i neuroni di un'area cerebrale non migrano correttamente, durante la vita intrauterina. Questo causa errori nei segnali neuronali, associati a ritardo nello sviluppo ed epilessia. La displasia corticale focale \u00e8 la causa pi\u00f9 comune di epilessia intrattabile nei bambini, ma \u00e8 frequente causa di epilessia anche negli adulti.\nTrattamento.\nLa chirurgia sta divenendo un'alternativa valida, rispetto ai farmaci antiepilettici."}
{"id": "1874569", "revid": "1431409", "url": "https://it.wikipedia.org/wiki?curid=1874569", "title": "To Whom It May Concern", "text": "To Whom It May Concern (\"a chi di interesse/di competenza\" in lingua inglese) pu\u00f2 riferirsi a:"}
{"id": "1874570", "revid": "599013", "url": "https://it.wikipedia.org/wiki?curid=1874570", "title": "Ricardo Fuller", "text": "Carriera.\nComincia la sua carriera nel Tivoli Gardens F.C. prima di spostarsi nel Regno Unito nel febbraio 2001 quando viene acquistato dal Crystal Palace per 1 milione di sterline.\nDeluse le aspettative del club inglese ritorna al club d'origine, per poi spostarsi in prestito nel club degli Hearts, in Scottish Premier League.\nNel 2002 viene comprato dal Preston North End: qui impressiona per forza fisica e potenza, attirando l'attenzione di molti club celebri, tanto da essere acquistato dal Portsmouth e successivamente dal .\nNel 2006 viene mandato in prestito all'Ipswich Town, per poi essere definitivamente tesserato nello Stoke City per una cifra di 500.000 sterline. Durante una partita di campionato, il 28 dicembre 2008, \u00e8 stato espulso per aver schiaffeggiato il suo compagno di squadra e capitano, Andy Griffin.\nSi ritira dal calcio giocato il 1\u00ba gennaio 2016."}
{"id": "1874572", "revid": "547034", "url": "https://it.wikipedia.org/wiki?curid=1874572", "title": "Eurimene di Samo", "text": "Biografia.\nOriginario dell'isola di Samo, pur essendo di bassa statura, vinse nel 532 a.C. la 62\u00aa Olimpiade nel pugilato.\nIl merito della sua vittoria andrebbe a Pitagora di cui era discepolo. Il filosofo e maestro, infatti, gli prescrisse una dieta ricca di proteine animali al posto della dieta tradizionale a base di fichi e formaggio."}
{"id": "1874574", "revid": "47767", "url": "https://it.wikipedia.org/wiki?curid=1874574", "title": "Aristonico", "text": ""}
{"id": "1874579", "revid": "767487", "url": "https://it.wikipedia.org/wiki?curid=1874579", "title": "Demar Phillips", "text": ""}
{"id": "1874580", "revid": "547992", "url": "https://it.wikipedia.org/wiki?curid=1874580", "title": "Eumene III", "text": "Il suo breve regno \u00e8 notevole per il suo tentativo di instaurare uno stato, \"Heliopolis\", in cui tutti fossero liberi e non vi fosse schiavit\u00f9.\nBiografia.\nQuando il re di Pergamo Attalo III mor\u00ec nel 133 a.C., lasci\u00f2 il proprio regno in eredit\u00e0 alla Repubblica romana, ma i Romani non furono rapidi ad assicurarsi il potere, lasciando spazio per un pretendente al trono locale. Sorse allora Aristonico, che afferm\u00f2 di essere il figlio illegittimo di un precedente sovrano pergameno, Eumene II (197-160 a.C.), padre di Attalo III: Aristonico pales\u00f2 la propria aspirazione al trono e assunse il nome di Eumene III, con chiari significati dinastici.\nInizialmente cerc\u00f2 il sostegno delle citt\u00e0 greche sulla costa promettendo loro l'indipendenza, ma, non avendo ottenuto alcun successo, progett\u00f2 un disegno di vasto impatto sociale. Eumene III, infatti, chiese il sostegno delle citt\u00e0 all'interno dell'Asia minore promettendo di rendere liberi tutti gli schiavi; ricevette anche il sostegno dello stoico Blossio di Cuma, gi\u00e0 sostenitore del riformatore sociale romano Tiberio Sempronio Gracco, e promise di fondare uno stato, di nome \"Heliopolis\", in cui tutti sarebbero stati liberi. Quanto queste promesse fossero il segno di una volont\u00e0 di riforma sociale o il tentativo di assicurarsi il sostegno sociale contro i Romani non \u00e8 chiaro.\nNel 131 a.C. i Romani gli inviarono contro un esercito comandato da Publio Licinio Crasso Muciano, il quale fu per\u00f2 ucciso. I Romani inviarono allora un secondo esercito al comando del console del 130 a.C., Marco Perperna, il quale sconfisse e cattur\u00f2 Eumene, la cui rivolta fu definitivamente domata dal console Manio Aquilio nel 129 a.C., quando il prigioniero fu condotto in parata per le vie di Roma e poi giustiziato per strangolamento."}
{"id": "1874581", "revid": "1865216", "url": "https://it.wikipedia.org/wiki?curid=1874581", "title": "Menelik I", "text": "Biografia.\nCome riporta il libro sacro della tradizione d'Etiopia, il \"Kebra Nagast\" (libro della Gloria dei Re), era il figlio primogenito di Makeda, la vergine Regina di Saba, e di Salomone, il re d'Israele.\nAl raggiungimento dell'et\u00e0 adulta, dopo una visita a Gerusalemme per incontrare il padre, con l'aiuto del figlio del sacerdote del Tempio di Gerusalemme, Zadok (o Tsadok), e grazie alla benedizione divina, trafug\u00f2 l'Arca dell'Alleanza da Israele, portandola in Etiopia.\nDiscendenza.\nDuecentoventitreesimo discendente di Menelik I, seguendo la linea regale di Davide e Salomone (ovvero della Trib\u00f9 di Giuda), \u00e8 Menelik II, imperatore d'Etiopia dal 1889 al 1913 nonch\u00e9 cugino dell'Imperatore Ras Tafari Makonnen, incoronato Negus nel 1930 col titolo di \"Haile Selassie I\", Re dei Re, Signore dei Signori, Leone Conquistatore della Trib\u00f9 di Giuda."}
{"id": "1874582", "revid": "281901", "url": "https://it.wikipedia.org/wiki?curid=1874582", "title": "Pinna ventrale", "text": ""}
{"id": "1874584", "revid": "113757", "url": "https://it.wikipedia.org/wiki?curid=1874584", "title": "Funicolare di San Marino", "text": ""}
{"id": "1874587", "revid": "281901", "url": "https://it.wikipedia.org/wiki?curid=1874587", "title": "Pinna pelvica", "text": ""}
{"id": "1874589", "revid": "767487", "url": "https://it.wikipedia.org/wiki?curid=1874589", "title": "Sloth", "text": ""}
{"id": "1874591", "revid": "124123", "url": "https://it.wikipedia.org/wiki?curid=1874591", "title": "Torokoljin Bayan", "text": "Vita.\nFu un Khan dei Mongoli. Di lui poco \u00e8 noto tranne che era appartenente al gruppo tribale dei Borjigin, ceppo principale e cuore della nobilt\u00e0 Mongola, che raggruppava i clan pi\u00f9 importanti.\nEra figlio di Borjigidai Khan e nipote di Karchu Khan.\nDiscendenze.\nFu sposato con Borokjin Goa, Principessa della Cina. Primo dei suoi figli fu Debun Khan padre di Bondodjar Mong Khan (poi padre di Kabichi Baator Khan). Tra i suoi discendenti diretti c'e', oltre a Gengis Khan, anche Tamerlano."}
{"id": "1874593", "revid": "729019", "url": "https://it.wikipedia.org/wiki?curid=1874593", "title": "Battaglia di Firad", "text": "La battaglia di Fir\u0101\u1e0d () fu l'ultima battaglia degli Arabi musulmani in Mesopotamia, al comando di Kh\u0101lid b. al-Wal\u012bd, contro le forze dell'Impero sasanide, coalizzate oltre che con gli Arabi cristiani, anche con l'Impero bizantino.\nLa coalizione anti-musulmana aveva, secondo i successivi cronisti musulmani, la poco credibile consistenza di 150.000 soldati, mentre i musulmani avrebbero potuto allineare solo 15.000 soldati.\nLa battaglia si concluse con una decisiva vittoria per Kh\u0101lid, che suggell\u00f2 cos\u00ec la conquista della Mesopotamia. La conquista islamica della Persia fu completata dopo la vittoria musulmana nella battaglia di al-Q\u0101disiyya."}
{"id": "1874594", "revid": "124461447", "url": "https://it.wikipedia.org/wiki?curid=1874594", "title": "Adam Rooney", "text": "Carriera.\nClub.\nAdam Rooney firm\u00f2 per lo Stoke City nel 2005. Nella sua prima stagione Rooney gioc\u00f2 spesso nella squadra riserve, ottenendo la sua prima presenza ufficiale nel match di FA Cup contro il Tamworth, come sostituto nel corso del secondo tempo. Realizz\u00f2 il suo primo gol per i \"potteries\" contro il Reading il 17 aprile 2006. Nella sua seconda partita da titolare, l'irlandese mise a segno una tripletta nell'ultima partita stagionale di campionato, vinta 5-1 contro il gi\u00e0 retrocesso Brighton &amp; Hove Albion, diventando il pi\u00f9 giovane giocatore nella storia dello Stoke City a realizzare una tripletta (il record era detenuto da Stanley Matthews).\nIl 16 marzo 2007 pass\u00f2 in prestito allo Yeovil Town per un mese. Il prestito fu poi esteso fino alla fine della stagione, ma Rooney fece ritorno gi\u00e0 a maggio. Nell'agosto dello stesso anno pass\u00f2 in prestito al Chesterfield per quattro mesi.\nDopo un periodo in prestito al Bury pass\u00f2 all'inverness, squadra della Scottish Premier League, venendo preso in prova il 19 luglio 2008 e poi ufficialmente tesserato ad agosto.\nRealizz\u00f2 il suo primo gol in una partita persa 2-1 in casa con il St. Mirren. Nella stagione 2009-2010 fu il miglior marcatore della First Division (la seconda divisione scozzese) con 24 reti e ottenne la promozione in prima lega con il suo club. La stagione seguente lo vide andare a segno 15 volte in 37 partite di campionato, con l'Inverness che si qualific\u00f2 settimo.\nScaduto il suo contratto al termine della stagione, Rooney si un\u00ec alla squadra inglese del Birmingham City, firmando un contratto biennale. Nonostante il club giochi in Football League Championship (la seconda divisione del campionato inglese di calcio) giocher\u00e0 l'Europa League avendo vinto, nella stagione precedente, la League Cup.\nStatistiche.\nPresenze e reti nei club.\n\"Statistiche aggiornate al 19 novembre 2016.\""}
{"id": "1874596", "revid": "1632387", "url": "https://it.wikipedia.org/wiki?curid=1874596", "title": "The Knife", "text": "The Knife sono stati un gruppo musicale elettropop svedese, formato da Olof Dreijer e Karin Dreijer, fratello e sorella nativi di Stoccolma.\nHanno vinto diversi premi Grammis (l'equivalente svedese dei Grammy Awards), anche se non li hanno mai ritirati alle cerimonie ufficiali, preferendo nascondere il loro aspetto in occasioni pubbliche. Per lo stesso motivo il duo si esibisce sempre indossando maschere di vario tipo, tra cui alcune in stile veneziano.\nStoria.\nI The Knife iniziano a suonare nel 1999. Nel 2001, due anni dopo, pubblicano il loro primo album, l'omonimo e autoprodotto \"The Knife\". Le caratteristiche principali del gruppo sono il ritmo, impresso da Olof, DJ di professione; la prima voce, quella di Karin, che a volte grida e a volte sussurra ma sempre ipnotizza; e la seconda voce \"semiumana\" impressa dai synth. Altra prerogativa sono i testi, che affrontano tematiche sociali pesanti (pedofilia, perversioni sessuali) e politici, in questo secondo caso a nome di un'eguaglianza sociale all'insegna del socialismo, resa esplicita dal verso \"and we raise our head for the color red\".\nIl 17 gennaio 2003 pubblicano il secondo album, \"Deep Cuts\", che contiene i singoli \"Heartbeats\" e \"You Take My Breath Away\". Il disco si rif\u00e0 agli anni ottanta sia nel suono (atmosfere oniriche e techno incalzante), che nella copertina, che raffigura nel retro i due membri del gruppo travestiti da allenatori/ginnasti di Seul 1988. Il disco vale al gruppo numerosi premi tra cui un Grammis come \"Pop Group of the Year\". I Knife boicottano la cerimonia, mandando a ritirare il premio due amici travestiti da gorilla, per \u00abtornare a concentrarsi sulla musica anzich\u00e9 sulle persone\u00bb.\nNel novembre 2003 pubblicano \"Hannah med H Soundtrack\", colonna sonora del film svedese di Christina Olofson \"Hannah med H\". Il disco \u00e8 pubblicato dalla Rabid Records e contiene diverse tracce in versione strumentale dell'album \"Deep Cuts\". Il gruppo acquista ulteriore notoriet\u00e0 internazionale nel 2005, quando la cover acustica del brano \"Heartbeats\" (da \"Deep Cuts\") realizzata dal cantautore svedese Jos\u00e9 Gonz\u00e1lez viene impiegata in una nota pubblicit\u00e0 dei televisori Sony Bravia. Nello stesso anno Karin presta la sua voce al fortunato singolo \"What Else Is There?\" dei R\u00f6yksopp.\nIl 15 febbraio 2006, dopo un'attesa di tre anni, viene pubblicato il terzo album, \"Silent Shout\", che viene nominato \"miglior album dell'anno\" da Pitchfork. Per questo album il gruppo cambia letteralmente maschera e i due fratelli Dreijer appaiono incappucciati nella neve con due lunghi becchi neri, come lugubri maschere veneziane. Anche il suono cambia, rendendosi pi\u00f9 complesso e cupo, con testi criptici e a tratti inquietanti. L'8 novembre dello stesso anno i Knife pubblicano \"\", un DVD che documenta \"Silent Shout\", prima esperienza del gruppo in tourn\u00e9e, con date in tutta Europa accompagnate dagli effetti visivi di Andreas Nillsson.\nNel gennaio 2009 Karin debutta da solista sotto lo pseudonimo Fever Ray con l'album omonimo. Di fatto, i The Knife si separano, con Karin che si concentra sulla sua attivit\u00e0 solista, e Olof su quella di DJ (pubblica degli EP tra il 2009 e il 2010 con lo pseudonimo Oni Ayhun). Il 4 agosto 2009 la band ha annunciato che avrebbe scritto un'opera sperimentale per il gruppo di performance art danese Hotel Pro Forma, in collaborazione con Mount Sims (alias Matthew Sims) e Planningtorock (alias Janine Rostron). L'opera, intitolata \"Tomorrow, In A Year\", \u00e8 basata su \"L'origine delle specie\" di Charles Darwin. Il 1\u00ba marzo 2010 \u00e8 stato pubblicato \"Tomorrow, In A Year\", un album ispirato ai suoni degli animali selvatici in cui la voce di Karen fa solo da contorno. Nel 2010 la canzone \"Pass This On\" (tratta da \"Deep Cuts\") viene utilizzata nel film \"Les amours imaginaires\" del regista canadese Xavier Dolan.\nIl 5 aprile 2013, dopo ben sette anni dall'album precedente, il duo pubblica il quarto album in studio, intitolato \"Shaking the Habitual\". L'album \u00e8 stato anticipato dai due singoli \"Full Of Fire\" e \"A Tooth For An Eye\". La forma-canzone \u00e8 abbandonata del tutto: il duo si immerge in marce techno-psichedeliche di dichiarazione sperimentale. I temi per\u00f2 ritornano quelli di una volta: ipocrisia delle politiche sociali e del conformismo sessuale. Il 21 agosto 2014, tramite un'intervista al digital magazine \"Dazed\", successivamente confermata dal manager attraverso un comunicato ufficiale, il duo dichiara lo scioglimento."}
{"id": "1874597", "revid": "174925", "url": "https://it.wikipedia.org/wiki?curid=1874597", "title": "Radiofonico", "text": ""}
{"id": "1874600", "revid": "174925", "url": "https://it.wikipedia.org/wiki?curid=1874600", "title": "Televisivo", "text": ""}
{"id": "1874601", "revid": "281901", "url": "https://it.wikipedia.org/wiki?curid=1874601", "title": "Pesca morto manovrato", "text": ""}
{"id": "1874610", "revid": "110157", "url": "https://it.wikipedia.org/wiki?curid=1874610", "title": "Chiesa dell'Immacolata Concezione e Purificazione di Maria de' nobili in Montecalvario", "text": "La chiesa dell'Immacolata Concezione e Purificazione di Maria de' nobili in Montecalvario \u00e8 un luogo di culto di Napoli ed \u00e8 ubicata in vico Lungo San Matteo, nei quartieri spagnoli.\nLa chiesa, con precisione l'arciconfraternita, sorse nel XVI secolo con donazioni fatte da nobili che risiedevano in zona. Nel 1620 un certo confratello dell'arciconfraternita, che di cognome faceva \"Battaglino\", istitu\u00ec una festa che si svolgeva il Sabato Santo; il carro realizzato per l'occasione era progettato dai pi\u00f9 importanti architetti e scultori di Napoli a cavallo tra il XVII ed il XVIII secolo, tra i nomi figurano anche Lorenzo Vaccaro e Domenico nel 1691, Bartolomeo Granucci nel 1737 e Mario Gioffredo nel 1742."}
{"id": "1874615", "revid": "1272592", "url": "https://it.wikipedia.org/wiki?curid=1874615", "title": "Pastori", "text": ""}
{"id": "1874616", "revid": "281901", "url": "https://it.wikipedia.org/wiki?curid=1874616", "title": "Mort mani\u00e8", "text": ""}
{"id": "1874617", "revid": "137590", "url": "https://it.wikipedia.org/wiki?curid=1874617", "title": "Punteggiature areolate", "text": "Le punteggiature areolate sono delle modificazioni della parete cellulare delle cellule di conduzione dello xilema nelle piante. \nAl centro della punteggiatura \u00e8 presente il \"toro\", un ispessimento lenticolare lignificato sostenuto dalla membrana plasmatica.\nHanno funzione di mettere in comunicazione tra loro le tracheidi e di consentire il trasporto laterale di acqua. Inoltre determinante \u00e8 la loro funzione nel limitare i fenomeni di embolia. L'acqua e i soluti, assorbiti dalle radici, scorrono nelle cellule di conduzione dello xilema (trachee e tracheidi) formando delle colonne d'acqua ininterrotte dalle radici fino alle foglie, e si sposta anche lateralmente tra vasi adiacenti.\nSe questa colonna d'acqua continua viene interrotta (per esempio a causa di patogeni, gelo, ecc..) possono formarsi delle bolle d'aria che rendono non funzionali le cellule conduttrici. Le punteggiature areolate con il toro funzionano come delle valvole: il toro si sposta e chiude la punteggiatura bloccando di fatto il passaggio dell'aria da un vaso all'altro. "}
{"id": "1874618", "revid": "281901", "url": "https://it.wikipedia.org/wiki?curid=1874618", "title": "Mort mani\u00e9", "text": ""}
{"id": "1874619", "revid": "287204", "url": "https://it.wikipedia.org/wiki?curid=1874619", "title": "Underdark", "text": ""}
{"id": "1874620", "revid": "775372", "url": "https://it.wikipedia.org/wiki?curid=1874620", "title": "Hrvatska Kostajnica", "text": "Hrvatska Kostajnica (in tedesco, anticamente, \"Castanowitz,\" in italiano \"Costainizza\") \u00e8 una citt\u00e0 della Croazia centrale, facente parte della regione di Sisak e della Moslavina. Conta 2.746 abitanti e si trova lungo il fiume Una al confine con la Bosnia ed Erzegovina di fronte alla citt\u00e0 gemella di Bosanska Kostajnica.\nPopolazione.\nGli abitanti di Hrvatska Kostajnica (che in croato significa \"Kostajnica Croata\", per differenziarsi dalla prospiciente Bosanska Kostajnica) si sono dichiarati in occasione del censimento del 2001 in maggioranza croati (77,02%) e in minoranza serbi (15,77%) e bosniaci (0,87%).\nLa composizione etnica della citt\u00e0 \u00e8 peraltro mutata drasticamente per effetto delle guerre jugoslave: secondo l'ultimo censimento jugoslavo, nel 1991 la popolazione del comune era prevalentemente serba (62,91%), per il 28,92% croata e per l'8,16% jugoslava. Va peraltro detto che nei decenni precedenti le percentuali etniche erano decisamente pi\u00f9 equilibrate (croati e serbi oscillavano entrambi tra il 30% e il 50%)."}
{"id": "1874621", "revid": "3082", "url": "https://it.wikipedia.org/wiki?curid=1874621", "title": "Attalo III Filopatore", "text": ""}
{"id": "1874622", "revid": "287204", "url": "https://it.wikipedia.org/wiki?curid=1874622", "title": "Jer\u00f3nimo Francisco de Lima", "text": "Dopo gli studi compiuti al \"Semin\u00e1rio de Patriarcal\" di Lisbona dal 1761 al 1767, fu a Napoli, dove si form\u00f2 musicalmente al Conservatorio di Sant'Onofrio a Porta Capuana assieme al compositore connazionale Jo\u00e3o de Sousa Carvalho. Tornato a Lisbona, fu nominato organista e maestro al \"Semin\u00e1rio de Patriarcal\", dove inizi\u00f2 anche a comporre, soprattutto serenate e \"drammi per musica da cantarsi\", per la corte reale portoghese e per committenze private. Tra questi suoi lavori si ricorda in particolare \"Le nozze d'Ercole e d'Ebe\", opera data nel palazzo dell'ambasciatore spagnolo nella capitale portoghese per celebrare un doppio matrimonio tra i componenti della famiglia reale spagnolo e portoghese. Nel 1787 fu al servizio dello scrittore inglese William Beckford a Sintra. Successivamente scrisse diversi lavori sacri e nel 1798, fu elevato a \"primeiro mestre da capela\" (maestro di cappella) del \"Semin\u00e1rio\", succedendo a Sousa Carvahlo. La sua attivit\u00e0 operistica conta anche tre drammi giocosi: il primo di questi, \"Lo spirito in contradizione\", fu messo in scena nel 1772 nel palazzo d'inverno di corte a Salvaterra de Magos e successivamente fu ripreso per il Teatro San Carlos di Lisbona; questo lavoro operistico caratterizzato dalla presenza di recitativi accompagnati e da una ricca orchestrazione, risentono inoltre una certa influenza da parte dello stile di Niccol\u00f2 Jommelli, il compositore preferito della corte portoghese."}
{"id": "1874624", "revid": "1718925", "url": "https://it.wikipedia.org/wiki?curid=1874624", "title": "Aspius aspius", "text": "L'aspio (Aspius aspius) \u00e8 un pesce d'acqua dolce appartenente alla famiglia Cyprinidae.\nDistribuzione e habitat.\nL'aspio \u00e8 originario delle acque dell'Europa centro orientale ed in parte settentrionale, il suo areale, infatti, va dalla Germania alla Russia europea comprendendo Svezia e Finlandia meridionali ed estendendosi anche al Caucaso ed a parte dell'Anatolia settentrionale; era invece finora assente nelle regioni mediterranee.\nDagli ultimi anni del XX secolo \u00e8 stato introdotto in buona parte della Spagna e, in Italia, nel bacino del fiume Po, dove ha trovato condizioni ambientali idonee alla sua naturalizzazione, fino a raggiungere densit\u00e0 notevoli. Successivamente l'area di diffusione nella penisola italiana si \u00e8 estesa, includendo in bacini artificiali dell'Italia centrale (es.: Lago del Turano e Lago di Corbara).\nIl suo habitat naturale \u00e8 quello dei grandi fiumi di pianura con acqua a corrente moderata, ricche di piccoli ciprinidi che costituiscono le sue prede predilette. Pu\u00f2 per\u00f2 vivere anche nella zona del barbo. Nella parte settentrionale del suo areale frequenta anche le acque salmastre degli estuari mentre nel Mar Nero e nel Mar Caspio vi sono popolazioni che stazionano in mare comportandosi come anadromi.\nDescrizione.\nIl suo aspetto \u00e8 quello di un ciprinide ma la sua costituzione massiccia lo rivela subito come potente predatore.\nLa bocca, infatti, \u00e8 molto grande e rivolta verso l'alto, l'occhio \u00e8 piccolo, cos\u00ec come le squame.\nLa testa \u00e8 grande ed ha un aspetto appuntito, con la mandibola prominente rispetto alla mascella.\nUna caratteristica della specie \u00e8 di avere una sorta di carena rigida sul ventre tra l'apertura anale e la pinna anale.\nLa livrea non \u00e8 appariscente, infatti ha il dorso verdastro od olivastro, scuro, i fianchi argentei ed il ventre bianco.\nLe pinne anale, ventrali e pettorali hanno un colore rossiccio mentre la dorsale e la caudale sono scure. \u00c8 un gigante fra i ciprinidi, infatti pu\u00f2 raggiungere il peso di 9\u00a0kg per 1 metro di lunghezza, tuttavia la media degli adulti \u00e8 di circa 3\u00a0kg.\nAlimentazione.\n\u00c8 uno dei pochi ciprinidi ad aver evoluto un comportamento predatorio, gli adulti sono solitari ed attaccano piccoli pesci lanciandosi contro i branchi.\nLe sue prede preferite sono alborelle, gardon e piccoli ciprinidi in genere ma all'occasione non disdegna rane, pulcini di folaga e gallinella d'acqua o topi.\nRiproduzione.\nLa riproduzione avviene agli inizi della primavera; i riproduttori si radunano in branchi e risalgono il corso dei fiumi o degli affluenti fino a raggiungere zone con forte corrente e fondi pietrosi dove avviene la deposizione delle uova.\nPesca.\nL'aspio \u00e8 una cattura molto interessante per il pescatore sportivo, per le dimensioni che pu\u00f2 raggiungere e per la bont\u00e0 delle sue carni.\nLe tecniche che pi\u00f9 gli si addicono sono due: lo spinning e la pesca con il mort mani\u00e8.\nLa sua reazione alla cattura \u00e8 molto energica ed impegna a fondo il pescatore.\nLe carni sono pi\u00f9 apprezzate di quelle degli altri ciprinidi anche per la minore presenza di spine, soprattutto nei grandi esemplari.\nEffetti ecologici.\nL'introduzione dell'aspio nel bacino del Po ha causato gravi danni a molte altre specie di pesci, soprattutto a quelle di pi\u00f9 piccole dimensioni, provocando, per esempio, la rarefazione delle alborelle ma anche dei cavedani e di altre che vengono predate durante le fasi giovanili.\nL'aspio \u00e8 abbastanza adattabile alle rettificazioni dei fiumi e si pu\u00f2 trovare anche nei canali con pareti di cemento."}
{"id": "1874625", "revid": "124123", "url": "https://it.wikipedia.org/wiki?curid=1874625", "title": "Borjigidai", "text": "Vita.\nFu un Khan dei Mongoli. Di lui poco \u00e8 noto tranne che form\u00f2 e diede il nome al gruppo tribale dei Borjigin, ceppo principale e cuore della nobilt\u00e0 Mongola, che raggruppava i clan pi\u00f9 importanti.\nEra figlio di Karchu Khan e nipote di Sam Sochi Khan.\nDiscendenze.\nFu sposato con Mongoljin \"la fiera\", primo dei suoi figli fu Torokoljin Bayan padre di Debun Khan (poi padre di Bondodjar Mong Khan). Tra i suoi discendenti diretti c'e', oltre a Gengis Khan, anche Tamerlano."}
{"id": "1874626", "revid": "1305772", "url": "https://it.wikipedia.org/wiki?curid=1874626", "title": "Aspio", "text": ""}
{"id": "1874627", "revid": "124179561", "url": "https://it.wikipedia.org/wiki?curid=1874627", "title": "Museo deleddiano", "text": "La casa natale di Grazia Deledda, sede del museo Deleddiano, si trova in via Grazia Deledda, a Nuoro, nel quartiere di San Pietro.\nStoria.\nLa casa, dove nacque la scrittrice, Premio Nobel per la letteratura nel 1926, \u00e8 un palazzotto risalente alla seconda met\u00e0 del XIX secolo, esempio di abitazione delle famiglie benestanti nuoresi. La Deledda vi abit\u00f2 dalla nascita al matrimonio, nel 1900. Nel 1937 l'edificio venne dichiarato monumento nazionale. Il comune di Nuoro acquist\u00f2 la casa nel 1968, e nel 1978 la cedette all'Istituto superiore regionale etnografico, che vi allest\u00ec il museo Deleddiano, aperto nel 1983.\nAttualmente il museo ospita numerosi fondi acquisiti negli anni, tramite donazioni.\nDescrizione.\nIl museo si articola in dieci sale, disposte sui tre piani della casa, dove, anche attraverso l'esposizione di documenti e oggetti personali appartenuti alla Deledda, sono ricostruite le fasi della vita della scrittrice, il rapporto con Nuoro, citt\u00e0 natale, e Roma, dove si trasfer\u00ec una volta sposata. L'attuale allestimento risale al 2006.\nLa cucina e la dispensa sono state ricostruite seguendo la descrizione che ne fa la stessa Grazia Deledda nel romanzo \"Cosima\". Oltre agli arredi e alle suppellettili d'epoca, sono disposti dei prodotti freschi, che variano a seconda del periodo dell'anno.\nIn origine era la camera dei genitori della Deledda; attualmente vi si trovano esposti la medaglia e il diploma del premio Nobel e materiale che rievoca il viaggio a Stoccolma e la cerimonia di premiazione.\nEra originariamente la camera degli ospiti; oggi la sala \u00e8 dedicata alla vita e alle opere di alcune figure di spicco di Nuoro negli anni a cavallo tra il XIX e il XX secolo: Francesco Ciusa, Sebastiano Satta, Antonio Ballero, Pasquale Dessanay e altri.\nLa camera da letto \u00e8 stata ricostruita seguendo le descrizioni presenti nei romanzi della Deledda; \u00e8 semplicemente arredata, e vi si apre una finestra, rivolta verso il monte Ortobene.\nNel cortile sono presenti una vecchia pianta di glicine e due querce secolari; qui si trovano alcune panchine ed \u00e8 allestita una libreria, con opere della Deledda e altri autori. Il cortile, in estate, ospita manifestazioni culturali.\nArchivio - Fondo Grazia Deledda.\nIl Centro di Documentazione dell'Istituto ha riservato una distinta sezione dove sono raccolti vari materiali deleddiani, provenienti perlopi\u00f9 dalla \"Donazione Madesani\". In particolare manoscritti, dattiloscritti autografi, carteggi, diverse pubblicazioni in volume (romanzi in italiano e nelle traduzioni in diverse lingue, raccolte di novelle, opere critiche), diversi periodici, qualche stampa fotografica e circa 1300 ritagli di stampa quotidiana."}
{"id": "1874632", "revid": "1026699", "url": "https://it.wikipedia.org/wiki?curid=1874632", "title": "Friggitoria", "text": "La friggitoria \u00e8 un locale dove si preparano e si vendono prodotti gastronomici prevalentemente fritti.\nLe friggitorie sono locali tipici della tradizione napoletana, diffuse specialmente nel centro storico, dove si possono acquistare alcuni prodotti tra i quali le pastacresciute, gli scagliozzi ed i sciurilli, oltre alle melanzane fritte e ai piccoli crocch\u00e8 di patate.\nLe friggitorie sono diffuse anche nella tradizione ligure. Un tempo erano diffusissime nel sestriere di Sottoripa antistante il porto di Genova in cui tuttora ne restano alcune e in quella palermitana, dove friggitorie, anche ambulanti, preparano pietanze da gustare in strada, come le panelle."}
{"id": "1874633", "revid": "287204", "url": "https://it.wikipedia.org/wiki?curid=1874633", "title": "Serie A 1959 (pallavolo femminile)", "text": "La Serie A femminile FIPAV 1959 fu la 14\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nAl torneo presero parte complessivamente 15 squadre, suddivise per criteri geografici in tre gironi unici con gare da cinque set. Le prime classificate di ogni girone e la seconda e la terza classificata del gruppo B furono ammesse al girone finale.\nLe gare della seconda fase (a tre set) si disputarono a Firenze il 13 e il 14 giugno 1959; il titolo fu conquistato dall'Audax Modena."}
{"id": "1874635", "revid": "36426", "url": "https://it.wikipedia.org/wiki?curid=1874635", "title": "Publio Licinio Crasso Dive Muciano", "text": "Biografia.\nCrasso Muciano era figlio di Publio Mucio Scevola, console del 175 a.C., e di sua moglie Licinia, sorella di Publio Licinio Crasso, console del 171 a.C.; suo zio paterno Quinto Mucio Scevola era stato console nel 174 a.C., mentre suo fratello maggiore, Publio Mucio Scevola, lo divenne nel 133 a.C. Il suo nonno paterno, Quinto Mucio Scevola, era stato pretore nel 215 a.C., ma si era ammalato ed era morto prima di concorrere per il consolato.\nNacque intorno al 188 a.C. e fu adottato, in un anno sconosciuto, dallo zio materno. Spos\u00f2 Claudia, sorella del console del 143 a.C. e del \"princeps Senatus\" del 136 a.C. Appio Claudio Pulcro; da lei ebbe diversi figli, di cui almeno un maschio e due femmine gli sopravvissero: una figlia fu Licinia moglie di Gaio Sempronio Gracco, il riformatore morto nel 121 a.C. Fulvia, la moglie del triumviro Marco Antonio, era sua nipote.\nIl console del 117 a.C., Quinto Mucio Scevola, amico, patrono e tutore di Marco Tullio Cicerone, era cugino di Crasso Muciano; un suo nipote era invece il retore e giurista Quinto Mucio Scevola Pontefice. Entrambi morirono o furono uccisi durante la guerra sociale.\nLa \"gens Mucia\" ottenne diversi consolati tra il 175 e il 95 a.C., e non meno di tre consoli divennero pontefici massimi, tra cui Crasso Muciano.\nMuciano divenne pontefice massimo nel 132 a.C., dopo la morte in esilio del pontefice Publio Cornelio Scipione Nasica Serapione. Nel 131 a.C. fu eletto console assieme a Lucio Valerio Flacco, il \"flamen Martialis\".\nMuciano fu impegnato in una guerra contro Eumene III, che era salito su quel trono del Regno di Pergamo che il sovrano Attalo III aveva lasciato in eredit\u00e0 ai Romani; fu il primo pontefice massimo a lasciare volontariamente l'Italia. Scontratosi con Eumene, fu sconfitto e, durante la ritirata, raggiunto dai nemici e pugnalato a morte."}
{"id": "1874636", "revid": "287204", "url": "https://it.wikipedia.org/wiki?curid=1874636", "title": "Barangaroo", "text": "Barangaroo \u00e8 il molo orientale di Darling Harbour, la baia che bagna la riva occidentale di Sydney, Australia.\nSull'area di Barangaroo \u00e8 stato creato, su iniziativa del governo del Nuovo Galles del Sud, un nuovo spazio ricreativo per la popolazione di Sydney.\nPer nominare la nuova area \u00e8 stato indetto un concorso pubblico vinto nell'ottobre del 2006 da Nigel Dawe con la sua proposta di dedicare l'area alla donna aborigena Barangaroo, moglie dell'aborigeno Bennelong interlocutore tra la cultura aborigena e quella britannica.\nL'area di Barangaroo \u00e8 stata utilizzata durante la Giornata Mondiale della Giovent\u00f9 2008 come sito della Messa di apertura (15 luglio) e per l'arrivo del Papa Benedetto XVI (17 luglio). "}
{"id": "1874637", "revid": "320578", "url": "https://it.wikipedia.org/wiki?curid=1874637", "title": "Casa natale di Grazia Deledda", "text": ""}
{"id": "1874643", "revid": "767487", "url": "https://it.wikipedia.org/wiki?curid=1874643", "title": "La casa del peccato mortale", "text": "La casa del peccato mortale (\"House of Mortal Sin\") \u00e8 un film del 1976 diretto da Pete Walker.\nTrama.\nPadre Xavier Meldrum \u00e8 un prete represso che inizia a tormentare e a ricattare una ragazza, dopo aver registrato un colloquio con essa avvenuto nel confessionale. Il prete inoltre inizia a prendere di mira gli uomini che frequentano la ragazza.\nCollegamenti ad altre pellicole.\nLa trama del film presenta delle analogie con quella di \"Non si sevizia un paperino\", diretto nel 1972 da Lucio Fulci, dove \u00e8 presente un prete assassino."}
{"id": "1874644", "revid": "1305772", "url": "https://it.wikipedia.org/wiki?curid=1874644", "title": "Demigod", "text": "Demigod (semidio in lingua inglese) pu\u00f2 riferirsi a"}
{"id": "1874649", "revid": "2025934", "url": "https://it.wikipedia.org/wiki?curid=1874649", "title": "Sportverein 1916 Sandhausen", "text": "La Sportverein 1916 Sandhausen e.V., abbreviata SV Sandhausen, \u00e8 una societ\u00e0 calcistica tedesca di Sandhausen, Baden-W\u00fcrttemberg. Attualmente milita in 2. Fu\u00dfball-Bundesliga, la seconda serie del calcio tedesco.\nStoria.\nIl club fu fondato il 1\u00ba agosto 1916. Dopo un inizio difficile dovuto a problemi finanziari, super\u00f2 in modo costante le basse divisioni fino a quando non raggiunse la promozione in Gauliga Baden nel 1930; la permanenza per\u00f2 fu breve e al termine del campionato la squadra retrocesse.\nNel 1943 il Sandhausen si un\u00ec con \"TSV Walldorf\" e \"VfB Wiesloch\" per formare il \"Kriegsspielgemeinschaft Walldorf-Wiesloch\"; questa fusione fu necessaria per poter giocare durante il tempo di guerra. Alla fine della seconda guerra mondiale la squadra fu sciolta e l'SG Sandhausen fu ricostituito nel tardo 1945 e una mezza dozzina di anni dopo riacquist\u00f2 la denominazione originale.\nLa compagine gioc\u00f2 in Landesliga o in 2.Amateurliga fino al 1956, anno in cui venne promossa in Amateurliga Nordbaden. Nel 1977 fu vice-campione della divisione ed avanz\u00f2 in Oberliga Baden-W\u00fcrttemberg, dove conquist\u00f2 buoni piazzamenti nel corso degli anni. Il club fu campione di Oberliga per tre volte durante gli anni ottanta e campione delle squadre amatori nel 1993. Vinse nuovamente l'Oberliga nel 1995, nel 2000 e grazie alla vittoria del 2007 \u00e8 riuscito ad avanzare in Regionalliga S\u00fcd (III).\nLa stagione 2007-2008 fu positiva per la squadra che si \u00e8 accontentata di una comoda promozione in 3. Liga, anche se, per un periodo, ha lottato nella conquista all'accesso in 2. Bundesliga.\nIl 21 aprile 2012, grazie al successo per 2-1 sul campo del Preu\u00dfen M\u00fcnster, la squadra ottenne con due giornate di anticipo dalla fine del campionato la certezza matematica della promozione in 2. Liga, la prima della propria storia.\nOrganico.\nRosa 2021-2022.\n\"Aggiornata al 19 agosto 2021.\""}
{"id": "1874650", "revid": "124123", "url": "https://it.wikipedia.org/wiki?curid=1874650", "title": "Karchu Khan", "text": "Fu Khan dei Mongoli e diretto progenitore della stirpe reale di Gengis Khan.\nVita.\nFu un Khan dei Mongoli. Di lui poco \u00e8 noto.\nEra figlio di Sam Sochi Khan e nipote di Yeke Nidun Khan.\nDiscendenze.\nIl primo dei suoi figli fu Borjigidai padre di Torokoljin Bayan (poi padre di Debun Khan). Tra i suoi discendenti diretti c'e', oltre a Gengis Khan, anche Tamerlano."}
{"id": "1874651", "revid": "339392", "url": "https://it.wikipedia.org/wiki?curid=1874651", "title": "Jion no zank\u014d", "text": ""}
{"id": "1874652", "revid": "33751", "url": "https://it.wikipedia.org/wiki?curid=1874652", "title": "Bunyodkor Professional Futbol Klubi", "text": "Il Bunyodkor Professional Futbol Klubi (fino all'agosto 2008 Professional Futbol Klubi Quruvchi) \u00e8 una societ\u00e0 calcistica uzbeka con sede nella citt\u00e0 di Tashkent. Milita nella massima serie del campionato di calcio uzbeko.\nStoria.\nFu fondato il 6 luglio 2005. Giunto secondo nel campionato uzbeko del 2007 e qualificatosi, cos\u00ec, per la prima volta per la AFC Champions League, vinse il suo primo titolo nazionale nel 2008, con due giornate di anticipo rispetto alla fine del torneo, sotto la guida dell'allenatore Zico. Nella stessa annata si aggiudic\u00f2 per la prima volta anche la coppa nazionale e giunse in semifinale di AFC Champions League. Nelle due successive stagioni vinse rispettivamente il secondo ed il terzo titolo nazionale, riuscendo a centrare nella stagione 2010 un nuovo \"double\": vittoria nella stessa stagione di campionato e Coppa dell'Uzbekistan.\nNell'agosto 2008 il club cambi\u00f2 nome in \"Bunyodkor Professional Futbol Klubi\".\nNell'estate del 2008 formalizz\u00f2 un'offerta al Barcellona per acquistare la stella camerunese Samuel Eto'o, ma la proposta fu rifiutata. Successivamente ingaggi\u00f2 il fuoriclasse brasiliano Rivaldo e come allenatore Felipe Scolari. Nel gennaio 2010 fu acquistato Denilson.\nNel maggio 2010 Scolari si dimise dall'incarico e al suo posto fu ingaggiato Mirjalol Qosimov, che aveva gi\u00e0 ricoperto il ruolo di allenatore dal 2007 al 2008.\nNel 2012 raggiunse la semifinale della AFC Champions League e vinse la Coppa dell'Uzbekistan, mentre in campionato si piazz\u00f2 secondo. Nel 2013 centr\u00f2 un nuovo \"double\" scudetto-coppa nazionale e si aggiudic\u00f2 la Supercoppa dell'Uzbekistan, mentre nel 2014 e nel 2015 fu sconfitto in finale di Coppa dell'Uzbekistan, piazzandosi quarto in campionato. Al secondo posto del 2016 fece seguito il quarto posto in campionato e la finale persa in coppa nazionale nel 2017.\nOrganico.\nRosa.\nAggiornata al 4 febbraio 2018."}
{"id": "1874653", "revid": "108165546", "url": "https://it.wikipedia.org/wiki?curid=1874653", "title": "Quindicinale", "text": ""}
{"id": "1874654", "revid": "339392", "url": "https://it.wikipedia.org/wiki?curid=1874654", "title": "PFC Kuruvchi", "text": ""}
{"id": "1874660", "revid": "76963", "url": "https://it.wikipedia.org/wiki?curid=1874660", "title": "Pete Walker", "text": "Ha diretto 15 film, prevalentemente B-movie di genere horror."}
{"id": "1874661", "revid": "1543377", "url": "https://it.wikipedia.org/wiki?curid=1874661", "title": "COICOP", "text": "Il COICOP (\"Classification of Individual COnsumption by Purpose\", classificazione dei consumi individuali secondo lo scopo) \u00e8 uno standard internazionale messo a punto dalla Divisione Statistica delle Nazioni Unite che viene usato, tra l'altro, per l'elaborazione degli indici dei prezzi al consumo.\nSi individuano 14 \"capitoli\" di spesa, i primi 12 relativi ai consumi delle famiglie, uno relativo ai consumi individuali delle istituzioni sociali private al servizio delle famiglie, l'ultimo a quelli delle amministrazioni pubbliche.\nCiascun capitolo \u00e8 articolato in \"categorie\", ciascuna delle quali \u00e8 a sua volta articolata in \"gruppi\".\nI primi 12 capitoli e le relative categorie, come denominati dall'ISTAT, sono:"}
{"id": "1874668", "revid": "287204", "url": "https://it.wikipedia.org/wiki?curid=1874668", "title": "Campionati tedeschi di ciclismo su strada", "text": "I campionati tedeschi di ciclismo su strada sono la manifestazione annuale di ciclismo su strada che assegna il titolo di campione di Germania. I vincitori hanno il diritto di indossare per un anno la maglia di campione tedesco, come accade per il campione mondiale.\nLa corsa non \u00e8 stata disputata dal 1912 al 1918, nel 1926, 1927, dal 1929 al 1933 e dal 1942 al 1945.\nDal 1995 \u00e8 stata aggiunta anche una prova a cronometro.\nAlbo d'oro.\nTitoli maschili.\n\"Aggiornato all'edizione 2019.\"\nTitoli femminili.\n\"Aggiornato all'edizione 2018.\""}
{"id": "1874671", "revid": "226447", "url": "https://it.wikipedia.org/wiki?curid=1874671", "title": "Lo scimpanz\u00e9", "text": ""}
{"id": "1874673", "revid": "2519", "url": "https://it.wikipedia.org/wiki?curid=1874673", "title": "Kostajnica (disambigua)", "text": "Col nome di Kostajnica ci si pu\u00f2 riferire a:"}
{"id": "1874676", "revid": "232551", "url": "https://it.wikipedia.org/wiki?curid=1874676", "title": "Salvatore Giuliano (disambigua)", "text": ""}
{"id": "1874679", "revid": "124123", "url": "https://it.wikipedia.org/wiki?curid=1874679", "title": "Sam Sochi", "text": "Vita.\nFu un Khan dei Mongoli. Di lui poco \u00e8 noto.\nEra figlio di Yeke Nidun Khan e nipote di Sali Kachau Khan.\nDiscendenze.\nIl primo dei suoi figli fu Karchu Khan padre di Borjigidai (poi padre di Torokoljin Bayan). Tra i suoi discendenti diretti c'e', oltre a Gengis Khan, anche Tamerlano."}
{"id": "1874688", "revid": "226458", "url": "https://it.wikipedia.org/wiki?curid=1874688", "title": "Yeke Nidun", "text": "Vita.\nFu un Khan dei Mongoli. Di lui poco \u00e8 noto.\nEra figlio di Sali Kachau Khan e nipote di Aujun Boroul Khan.\nDiscendenze.\nIl primo dei suoi figli fu Sam Sochi Khan, padre di Karchu Khan (poi padre di Borjigidai). Tra i suoi discendenti diretti c'e', oltre a Gengis Khan, anche Tamerlano."}
{"id": "1874691", "revid": "547034", "url": "https://it.wikipedia.org/wiki?curid=1874691", "title": "Sali Kachau", "text": "Vita.\nFu un Khan dei Mongoli. Di lui poco \u00e8 noto.\nEra figlio di Aujun Boroul Khan e nipote di Korichar Khan.\nDiscendenze.\nIl primo dei suoi figli fu Yeke Nidun Khan, padre di Sam Sochi (poi padre di Karchu Khan). Tra i suoi discendenti diretti c'\u00e8, oltre a Gengis Khan, anche Tamerlano."}
{"id": "1874692", "revid": "17486786", "url": "https://it.wikipedia.org/wiki?curid=1874692", "title": "Disabili", "text": ""}
{"id": "1874693", "revid": "1632387", "url": "https://it.wikipedia.org/wiki?curid=1874693", "title": "Carbon Based Lifeforms", "text": "I Carbon Based Lifeforms (talvolta indicati con la sigla CBL) sono un gruppo musicale svedese, originario di G\u00f6teborg e attivo dal 1996.\nStile.\nIl loro sound si pu\u00f2 classificare come musica ambient con componenti acid e chill out. Lo stile musicale \u00e8 caratterizzato da melodie cupe, glaciali, seppur ben ritmate. Il suono caratteristico dei Carbon Based Lifeforms ricorda lontanamente quello di elementi naturali come l'acqua, il vento, riuscendo quasi ad essere un mezzo per visitare virtualmente luoghi incantati e armoniosi.\nIl loro obiettivo \u00e8 quello di combinare terra e spazio in visioni musicali.\nFormazione.\nIl gruppo musicale \u00e8 composto da due membri:\nCollaborazioni.\nL'album \"Isolatedmix 23\" \u00e8 stato pubblicato dall'etichetta A Strangely Isolated Place.\nHanno inoltre collaborato per numerosi progetti musicali tra cui:"}
{"id": "1874696", "revid": "3115", "url": "https://it.wikipedia.org/wiki?curid=1874696", "title": "Chiesa di Sant'Apollonio", "text": "La chiesa di Sant'Apollonio si trova nel territorio del comune di Ponte di Legno, nella localit\u00e0 \"Planpezzo\" della frazione di Pezzo, in Val Camonica, provincia di Brescia.\nStoria e descrizione.\n\u00c8 considerata una delle chiese pi\u00f9 antiche della Val Camonica, in quanto a causa della struttura tipicamente romanica viene fatta risalire all'XI secolo. \u00c8 possibile leggere sull'edificio un intervento volto all'innalzamento della stessa di circa un metro e mezzo, avvenuto tra la fine del XIII secolo e l'inizio del XIV secolo. Altri rimaneggiamenti avvenuti nel XVII secolo hanno invece coperto gli affreschi originari (datati al XIV secolo) con nuovi dipinti. La chiesa infatti conserva un affresco di Johannes de Volpino raffigurante sant'Apollonio. Gli affreschi furono strappati nel 1965 e conservati presso il municipio di Ponte di Legno.\nSulla parete nord dell'edificio \u00e8 possibile leggere un'apertura che doveva condurre nell'antica sagrestia, gi\u00e0 documentata nel 1716, ma demolita alla met\u00e0 del XX secolo. Immagini scattate negli anni quaranta della Soprintendenza per i beni architettonici e paesaggistici per le province di Brescia, Cremona e Mantova ricordano questo edificio. La chiesa conservava un affresco di Johannes de Volpino raffigurante sant'Apollonio, risalente alla seconda met\u00e0 del XIV secolo.\nNel 1567, dagli atti della Visita pastorale del vescovo Bollani, la chiesa risulta essere in pieno decadimento: viene ordinato di restaurarla o abbatterla. Singolari sono le vicende della dedicazione che a partire dal 1684, nelle relazioni parrocchiali presenti nell'archivio, risulta essere denominata \"Sant'Apollonia\", al femminile.\nNell'Ottocento la chiesa era definita \"campestre\" e ricordata come sussidiaria della parrocchiale di Santa Lucia di Pezzo, ma gi\u00e0 nella prima met\u00e0 del XX secolo era adibita a fienile. Solo tra il 1947 ed il 1949 vengono eseguiti i primi lavori di restauro e all'inizio degli anni sessanta la chiesa venne acquisita dal Bim di Valle Camonica.\nDurante i lavori di restauro del 1965, volti all'asportazione di alcuni affreschi seicenteschi posizionati nella sala consiliare del Comune di Ponte di Legno, vengono scoperte nello strato sottostante delle raffigurazioni tardogotiche.\nNel 2006 l'edificio \u00e8 stato nuovamente sottoposto a lavori di ristrutturazione che hanno riportato alla luce la pavimentazione in selciato interna e ricoperte le caratteristiche ed originarie facciate esterne di pietra locale."}
{"id": "1874699", "revid": "729019", "url": "https://it.wikipedia.org/wiki?curid=1874699", "title": "Samuel Frederick Edwards", "text": "Studi\u00f2 alla Swansea Grammar School, Galles; al Gonville e Caius College, Universit\u00e0 di Cambridge, Inghilterra; all'Universit\u00e0 di Harvard, USA. Fece la sua tesi sulla struttura dell'elettrone sotto la supervisione di Julian Schwinger, e successivamente elabor\u00f2 la forma integrale della teoria dei campi. I suoi primi lavori sulla materia condensata iniziarono nel 1958 con un articolo che dimostrava la possibilit\u00e0 di descrivere le propriet\u00e0 statistiche dei sistemi disordinati tramite i diagrammi di Feynman ed il metodo degli integrali sui cammini utilizzato nella teoria quantistica dei campi. Nei successivi 35 anni di carriera il professor Edwards pass\u00f2 ad occuparsi di sistemi complessi come polimeri, gel, colloidi e vetri di spin. In particolare, in collaborazione con Masao Doi elabor\u00f2 una teoria sulle propriet\u00e0 reologiche delle soluzioni polimeriche, nota appunto come teoria di Doi-Edwards. I due scrissero anche un libro molto noto sull'argomento.\nNel 1966 divent\u00f2 membro della Royal Society per gli istituti di fisica, chimica e matematica, e negli anni fu nominato membro straniero dell'accademia delle scienze russa, francese e statunitense.\nPremi e riconoscimenti.\nIn suo onore l'Institute of Physics ha istituito la Medaglia Sam Edwards, per premiare i migliori contributi alla fisica della materia soffice."}
{"id": "1874700", "revid": "183694", "url": "https://it.wikipedia.org/wiki?curid=1874700", "title": "Secondina Cesano", "text": "Ricercatrice e scienziata, \u00e8 stata docente universitaria di Numismatica alla Sapienza - Universit\u00e0 di Roma, segretaria dell'Istituto italiano di numismatica e collaboratrice dell'Enciclopedia Treccani.\nBiografia.\nTra le prime donne italiane ammesse alla frequenza delle facolt\u00e0 universitarie nel 1902 alla Sapienza di Roma consegui la laurea con Ettore De Ruggiero.\nNel 1902 vinse il concorso ed entr\u00f2 nel Museo nazionale romano dove fu destinata, per la sua profonda preparazione storica e numismatica, alla responsabilit\u00e0 di sistemare e organizzare il Monetiere e Medagliere raccogliendo e schedando i reperti numismatici. Il Medagliere Romano divenne in quegli anni un centro di studi e di raccolta di materiali da tutta Italia e in particolare dei materiali che venivano dagli scavi dei nuovi quartieri di Roma, immediatamente esterni le Mura Aureliane (dai Prati a Testaccio da S. Giovanni ai Parioli ecc.) e dai lavori per costruire i muraglioni sul Tevere.\nNel 1907 ottenne la libera docenza in Numismatica all'Universit\u00e0 degli studi di Roma.\nNel 1912, fu tra i fondatori dell'Istituto italiano di numismatica, e membro eletto del consiglio direttivo, di cui era presidente Paolo Orsi.\nContinuando il suo lavoro al medagliere del Museo nazionale romano riusc\u00ec ad assicurare al museo le collezioni di Edoardo Martinori e le monete provenienti dal Museo Kircheriano.\nDopo la fine della prima guerra mondiale riprese l'insegnamento alla Sapienza che aveva interrotto e che interruppe nuovamente l'anno successivo per motivi di salute; nel 1920 fu nominata segretaria dell'Istituto italiano di numismatica.\nSempre dirigendo il Medagliere romano riprese l'insegnamento che continu\u00f2 fino al 1950 e svolse incarichi di Ispezione presso gli altri Medaglieri Italiani (tra cui i grandi Monetieri di Siracusa e di Reggio Calabria), sia di strutture ministeriali che di Enti territoriali o Fondazioni. Nel caso della Collezione Piancastelli redasse un ricco Catalogo corredato da splendide - per il tempo - fotografie.\nGrazie alla solida preparazione storica ed epigrafica oltre a scrivere pagine fondamentali nel Dizionario Epigrafico, seppe imprimere alla disciplina un importante ruolo autonomo oltre che di supporto sia alla ricostruzione storica, che alla ricerca archeologica, riservando all'analisi delle monete un compito fondamentale per la conoscenza delle titolature e delle iconografie imperiali. Attenta e critica verso alcuni incauti acquisti identific\u00f2 nel diffondersi delle attivit\u00e0 dei falsari il maggior problema del settore\nIl contributo principale di Secondina Cesano \u00e8 nella dettagliata descrizione dei tesori e ritrovamenti monetari in Italia nella prima met\u00e0 del XX secolo e nell'essere riuscita a salvare le collezioni del Museo Nazionale dall'esportazione da parte dell'esercito tedesco durante l'occupazione successiva a 8 settembre del 1943. Ci\u00f2 nonostante sub\u00ec infondate e pesanti critiche da parte di giovani colleghi, che ne amareggiarono la vecchiaia, isolandola e non riconoscendone l'attivit\u00e0 inesausta e la profonda preparazione scientifica, peraltro invece riconosciuta a livello internazionale con l'invito a far parte di organismi scientifici.\nNel catalogo dell'American Numismatic Society sono elencati pi\u00f9 di 70 titoli a suo nome, mentre il catalogo dell'Opac ne riporta una cinquantina e la nota biografica redatta da F. Panvini Rosati oltre un centinaio, peraltro tutti di altissimo livello.\nTra i suoi allievi si ricorda Franco Panvini Rosati."}
{"id": "1874704", "revid": "6923", "url": "https://it.wikipedia.org/wiki?curid=1874704", "title": "Cl\u00e9ment Duval", "text": "Biografia.\nClemente Duval nacque nel 1850. A diciott'anni si accompagnava con una ragazza di \"buona famiglia\" da cui ebbe un figlio, poco dopo per\u00f2 dovette partecipare alla guerra Franco-Prussiana, ferito e malridotto venne mandato in convalescenza nel giugno 1871. Tornato a Parigi trov\u00f2 i genitori in condizioni deplorevoli, per fortuna la compagna e il figlio di 26 mesi erano sfuggiti all'assedio grazie a un compagno.\nReintegrato dopo poche settimane, non fu congedato che nel 1873, dopo numerose traversie affettive si ritrov\u00f2 con la compagna, ma poco dopo ricominciarono i suoi problemi di salute che lo portarono per sette mesi in ospedale per reumatismi contratti durante la guerra. In seguito alle privazioni e alla disoccupazione, che aveva ridotto sul lastrico la sua famiglia, rub\u00f2 alla cassa della stazione ferroviaria del Bois de Boulogne e venne catturato e condannato a un anno di reclusione, quando usc\u00ec per\u00f2 non trov\u00f2 pi\u00f9 la compagna che era tornata con il figlio dai genitori e di lui non voleva pi\u00f9 sapere.\nVerso la fine del 1880 quando s'era oramai accostato alle idee anarchiche e lavorava nelle officine Choubersky (stufe portatili)la sua attivit\u00e0 politica lo aveva messo in contatto con una giovane operaia con la quale si accompagn\u00f2; nel settembre mentre la ragazza era a fare la vendemmia dai suoi Duval si trov\u00f2 di nuovo preda di reumatismi paralizzanti e per circa 13 mesi peregrin\u00f2 da un ospedale all'altro senza poter lavorare.\nPoco dopo si accost\u00f2 allora al gruppo \"La Panth\u00e8re des Batignolles\" con cui inizi\u00f2 i famosi \"d\u00e8m\u00e8nagement \u00e0 la cloche de bois\" e dopo la grande manifestazione del 1\u00ba marzo 1883 in cui Luisa Michel ed Emile Pouget preconizzarono la immediata espropriazione dei capitalisti, ancor pi\u00f9 aument\u00f2 il suo impegno politico a detrimento del suo menage familiare, ecco il testo di uno dei dodici manifesti che stamp\u00f2 e affisse alle porte di dodici fabbriche della \"banlieu\":\nNon fu minaccia vana, bruci\u00f2 una fabbrica di pianoforti, poi i depositi della Compagnia degli Omnibus Bastille-St. Ouen, poi un'officina di ebanisteria dei Rotschild, e numerosi altri furono gli incendi che seguirono. Numerose altre furono le azioni a cui partecip\u00f2, di massa o di gruppo, fino a che, dopo un furto con incendio a casa di una milionaria, in quel momento in vacanza, la polizia venne a braccarlo a casa. Il momento dell'arresto fu concitato, il brigadiere Rossignol intim\u00f2 \"in nome della legge ti arresto\" la pronta risposta di Duval fu \"in nome della libert\u00e0 io ti sopprimo\" per poi accoltellarlo.\nAl processo svoltosi nel Febbraio 1887 fu difeso dall'avvocato Labori (che successivamente avrebbe partecipato come difensore al processo Dreyfus) e fu accusato di incendio doloso, furto qualificato e mancato assassinio. La dichiarazione di Duval al processo fu:\n\"Ah, se recuperassi la libert\u00e0, vi farei saltare tutti in aria. Per farvi saltare in aria era destinato quel denaro\"\nLe parole dell'anarchico infiammarono il pubblico che inneggia alla rivoluzione sociale e all'anarchia tanto che il giudice fa allontanare il Duval, a questo punto il pubblico invade il pretorio e infuria una battaglia fino a che interviene baionette in canna un distaccamento di soldati ed il pubblico arrestato.\nLa sentenza \u00e8 alla fine di condanna a morte per incendio doloso, furto qualificato, percosse e ferite in danno di Rossignol. Il 29 febbraio 1887 il Presidente della Repubblica commutava la pena di morte in quella di deportazione a perpetuit\u00e0 e il 25 marzo seguente Clement Duval part\u00ec da Tolone per la Guyana.\nLe \u201cMemorie Autobiografiche\u201d di Clemente Duval sono una testimonianza del sentire di un popolo che reduce dalla Comune di Parigi si trov\u00f2 esposto ai cambiamenti che l'avvento aggressivo del capitalismo industriale imponevano alla societ\u00e0, interessanti sono anche le sue opinioni etiche in campo sessuale e non solo. Antesignano di \"Papillon\" fece decine di tentativi di evasione prima di riconquistare la libert\u00e0 definitivamente con una fuga nel 1901."}
{"id": "1874709", "revid": "24823", "url": "https://it.wikipedia.org/wiki?curid=1874709", "title": "Partita spagnola (Ruy L\u00f3pez)", "text": ""}
{"id": "1874711", "revid": "3115", "url": "https://it.wikipedia.org/wiki?curid=1874711", "title": "Chiesa di Santo Stefano (Cividate Camuno)", "text": "La chiesa di Santo Stefano si trova nel territorio del comune di Cividate Camuno, in Valle Camonica, provincia di Brescia.\nStoria e descrizione.\nLa chiesetta, di modeste dimensioni, sorge sulla cima dell'omonima rupe, dalla quale si domina l'intero abitato. La sua fondazione conserva ancora tracce di muratura altomedievale con ciottoli e calce, ai quali si aggiungono le parti romaniche (monofore e campanile) e quattrocentesche fino alle ultime modifiche avvenute nel settecento, come la scalinata d'ingresso, l'allungamento verso ovest della struttura e l'apice del campanile \"a cipolla\".\nAll'interno vi sono tracce d'affresco attribuite a Giovanni Pietro da Cemmo o alla sua scuola, databile agli ultimi decenni del XV secolo. Nella sacrestia sono invece presenti ex voto con Madonna, bambino, santo intercessore e donna implorante.\nNel 1989 un intervento di restauro ha coperto le pareti che in origine erano in pietra a vista, cos\u00ec come il pavimento che ha sostituito quello precedente in cotto.\nIl ritrovamento di suppellettili in scavi effettuati intorno alla chiesa fa ritenere che la zona fosse precedentemente adibita ad abitazione. Le fondamenta sono probabilmente databili al periodo carolingio. Nei pressi della rupe di santo Stefano \u00e8 attualmente sotto analisi in possibile Capitolium della citt\u00e0 romana di Cividate Camuno."}
{"id": "1874718", "revid": "79520", "url": "https://it.wikipedia.org/wiki?curid=1874718", "title": "Clemente Duval", "text": ""}
{"id": "1874722", "revid": "587728", "url": "https://it.wikipedia.org/wiki?curid=1874722", "title": "Zip-line", "text": ""}
{"id": "1874725", "revid": "17204", "url": "https://it.wikipedia.org/wiki?curid=1874725", "title": "Alexia Ashford", "text": ""}
{"id": "1874729", "revid": "1573940", "url": "https://it.wikipedia.org/wiki?curid=1874729", "title": "Chiesa di Santa Maria in Castello (Losine)", "text": "La chiesa di Santa Maria Assunta in Castello si trova nel territorio del comune di Losine, in valle Camonica, nella posizione panoramica della localit\u00e0 \"Castello\".\nStoria e descrizione.\n\u00c8 una struttura ad una singola navata con un presbiterio di forma quadrata, che conserva un antico abside romanico con monofore sul fianco sinistro all'altezza della seconda campata. Il portale d'ingresso presenta una lunetta con un dipinto della piet\u00e0, sovrastata da un affresco rappresentate un cavaliere (un santo od una santa) con personaggio che tiene le briglie dell'animale, entrambi datati al XVIII secolo.\nAll'interno dell'abside sono presenti affreschi di un Cristo Pantocratore in mandorla, che tiene nelle mani un libro che riporta la scritta: \"ego sum via veritas vita\". Ai suoi lati sono rappresentate due figure di angeli, mentre ai suoi piedi vi sono le allegorie degli evangelisti Marco e Luca.\nA seguito di un ampliamento si suppone che l'attuale abside della chiesa romanica preesistente fosse divenuto un transetto laterale della struttura successiva.\nAltri affreschi restaurati del XVI secolo rappresentano sant'Antonio abate, accanto al quale si trova un ex voto che rappresenta il borgo di Losine in fiamme sovrastato da una Vergine col Bambino; al centro, tra gli abitanti affaccendati nello spegnimento delle fiamme, un personaggio che invoca l'aiuto della divinit\u00e0.\nNel 1624 l'inviato vescovile don Giovanni Maria Macario consigliava la rimozione di taluni affreschi perch\u00e9 sgraziati e di poca qualit\u00e0. \nIl notaio di Losine Marchetti Cattoni ricorda nel 1690 la presenza di \u201cmolte tavolette di voti di devotione\u201d indicanti ex voto, oggi scomparsi.L'altare maggiore \u00e8 un'opera lignea intagliata e dorata di Giovanni Giuseppe Piccini della fine del XVII secolo."}
{"id": "1874730", "revid": "17487291", "url": "https://it.wikipedia.org/wiki?curid=1874730", "title": "Taodue Film", "text": ""}
{"id": "1874731", "revid": "339392", "url": "https://it.wikipedia.org/wiki?curid=1874731", "title": "Alessandra d'Assia", "text": ""}
{"id": "1874736", "revid": "92723", "url": "https://it.wikipedia.org/wiki?curid=1874736", "title": "O\u010dakiv", "text": "O\u010dakiv (; , in tataro: \"\u00d6z\u00fc\"; in turco: \"\u00d6zi\"; in rumeno: \"Oceac\") \u00e8 una citt\u00e0 dell'Oblast' di Mykola\u00efv nell'Ucraina meridionale. \u00c8 situata su una penisola del Mar Nero, sull'estuario del fiume Dnipro, sulla riva opposta rispetto al promontorio di Kinburn.\nStoria.\nO\u010dakiv fu fondata nel XIV secolo nel luogo ove era fondata la fortezza turca di Achi-Kale. La citt\u00e0 \u00e8 posizionata vicino ai siti ove sorgevano la colonia mileta di Olbia e quella greca di Alektor. Imponenti fortificazioni furono costruite a O\u010dakiv e sul promontorio di Kinburn, per proteggere l'entrata del Dnieper, a opera prima dei polacchi e, nel 1492 dal khan della Crimea Me\u00f1li I Giray, epoca in cui era conosciuta con il nome di Kara Kerman. Alcuni decenni dopo, la fortezza fu conquistata dagli Ottomani e assunse il nome di \u00d6zi.\nSuccessivamente divenne il centro amministrativo di un sangiaccato ottomano che includeva Khajidereh (Ovidiopol'), Khadjibey (Odessa), e Dub\u0103sari e 150 villaggi. La provincia di Silistra a cui apparteneva era a volte chiamata provincia di \u00d6zi.\nL'Impero Russo assedi\u00f2 la citt\u00e0 nel 1737 (Guerra russo-turca (1735-1739)), considerandola un punto strategico per il controllo della fascia litoranea del Mar Nero. Occupata da Burkhard Christoph von M\u00fcnnich fu tuttavia abbandonata nell'anno successivo e nel 1739 fu nuovamente conquistata dagli ottomani.\nDurante la Guerra russo-turca (1787-1792), fu assediata una seconda volta dai Russi: l'assedio di O\u010dakov inizi\u00f2 nel 1788 e dur\u00f2 per sei mesi, fino alla capitolazione della fortezza in dicembre. Le temperature glaciali, che arrivarono anche a -23 C comportarono un ingentissimo dispendio di vite. L'assalto che port\u00f2 alla conquista della citt\u00e0 divenne in seguito il soggetto di un'ode del poeta Gavrijl Der\u017eavin. la Battaglia navale di O\u010dakov si verific\u00f2 simultaneamente nel tratto di mare antistante la citt\u00e0. Il Trattato di Ia\u0219i del 1792 comport\u00f2 l'annessione di O\u010dakiv nell'Impero Russo.\nDurante la Guerra di Crimea la fortezza di Kinburn fu bombardata dalla Flotta Anglo-francese e quindi conquistata il 17 ottobre 1855 nel corso della Battaglia di Kinburn. La fortezza rimase nelle mani di questi ultimi per tutto il prosieguo del conflitto, mentre i Russi abbandonarono O\u010dakiv e ne distrussero la fortezza. Dopo la guerra le difese costiere intorno alla citt\u00e0 furono ricostruite e rafforzate.\nOggi O\u010dakiv \u00e8 un centro minore che ha nella pesca la fonte di introiti principale. La popolazione odierna \u00e8 stimata intorno alle 17.190 unit\u00e0 (2004). Il luogo pi\u00f9 importante della citt\u00e0 \u00e8 il Museo Suvorov che, nel XV secolo, era utilizzato come moschea. Tale immobile fu prima convertito nella chiesa di San Nicola nel 1804 e, nel 1842, ricostruito in stile pseudo-russo.\nFonti.\nQuesta voce \u00e8 basata su materiale in pubblico dominio della Encyclop\u00e6dia Britannica Eleventh Edition."}
{"id": "1874737", "revid": "184755", "url": "https://it.wikipedia.org/wiki?curid=1874737", "title": "Chiesa di Santa Giulia", "text": ""}
{"id": "1874740", "revid": "688552", "url": "https://it.wikipedia.org/wiki?curid=1874740", "title": "Jean Manga Ongu\u00e9n\u00e9", "text": "Carriera.\nNel 1980 ha vinto il Pallone d'Oro Africano, succedendo cronologicamente al connazionale Thomas N'Kono, che giocava nella medesima squadra: Canon Yaound\u00e9.\nA causa di un infortunio al ginocchio (che insieme all'et\u00e0 fu la causa del suo ritiro), non pot\u00e9 partecipare con la sua Nazionale al Mondiale 1982 in Spagna dove i compagni di squadra divennero i famosi \"leoni indomabili\", Onguene sarebbe stato una delle stelle di quella squadra.\nTra il 1997 ed il 1998 \u00e8 stato Commissario Tecnico del Camerun, ma non durante la sfortunata trasferta francese del Mondiale 1998."}
{"id": "1874741", "revid": "85405", "url": "https://it.wikipedia.org/wiki?curid=1874741", "title": "O\u010dakov", "text": ""}
{"id": "1874744", "revid": "767487", "url": "https://it.wikipedia.org/wiki?curid=1874744", "title": "Raffaele De Martino", "text": "Caratteristiche tecniche.\nCentrocampista centrale con propensione difensiva, piede di calcio destro.\nCarriera.\nClub.\nCresciuto calcisticamente nell'Invicta Agro, societ\u00e0 di Sant'Egidio del Monte Albino, a 14 anni si trasferisce a Roma per giocare nelle giovanili della , con cui ha esordito in Serie A il 7 novembre 2004. Nel gennaio del 2005 ha firmato un contratto con il Bellinzona, svincolandosi dalla societ\u00e0 capitolina, e con la squadra svizzera ha disputato 11 presenze nella Challenge League 2004-2005.\nNel 2005 \u00e8 tornato in Italia per vestire la maglia del , con cui ha disputato 14 gare nella massima serie. Nel 2006 \u00e8 passato all' e, proprio con questa maglia, il 20 dicembre 2006 segna il suo primo ed unico gol nella massima serie contro l'Atalanta; a causa di un grave infortunio ha dovuto saltare tutta la stagione 2007-2008.\nIl 1\u00ba agosto 2008 viene acquistato dall', impegnato nel campionato di Serie B, a titolo definitivo per circa 400.000 Euro; la stagione sar\u00e0 triste per la compagine irpina, vedendola retrocessa e poi, per motivi economici, cessare l'attivit\u00e0 sportiva.\nIl 15 luglio 2009 il giocatore firma un contratto annuale con il Crotone.\nIl 27 gennaio 2011 firma un contratto che lo lega alla fino 30 giugno 2011. Esordisce in maglia rossonera il 16 febbraio, giocando tutta la partita vinta per 1-0 a Carpi, debutta poi in campionato il 13 marzo seguente.\nAl termine del contratto rimane svincolato.\nL'11 febbraio 2012 viene ingaggiato dalla Paganese.\nIl 19 luglio 2012, l'Aversa Normanna ingaggia il giocatore classe '86. Dopo una stagione altalenante, il 9 marzo 2013 De Martino firma la rescissione con l'Aversa Normanna.\nIl 20 agosto 2013 firma con il Brindisi, puntando ad essere protagonista nel campionato di Serie D e ritrovando il suo vecchio compagno e amico delle giovanili della Massimiliano Marsili. In seguito alla risoluzione del contratto con i brindisini, viene ingaggiato dal Martina Franca.\nLa stagione successiva voluto fortemente dal DS Ivano Pastore firma l'8 agosto per il , club appena retrocesso dalla Lega Pro e deciso a fare un campionato di vertice in Serie D per tornare subito tra i professionisti. Gli viene affidato dal mister Salvatore Campilongo il compito di dirigere la manovra di centrocampo della squadra biancorossa..\nL'11 dicembre 2015, dopo aver conquistato la promozione in Lega Pro col club romagnolo, e aver collezionato dieci presenze nella prima parte di stagione, torna in Serie D firmando con il Fondi.\nDopo aver trascorso una stagione al Latina in Serie D, si accasa al Pontinia, militante per la prima volta nella sua storia nel campionato di Eccellenza Lazio\nNazionale.\nNel dicembre del 2006 ha esordito con la Nazionale Under-21, in cui conta 2 presenze.\nStatistiche.\nPresenze e reti nei club.\n\"Statistiche aggiornate al 31 marzo 2015.\""}
{"id": "1874747", "revid": "12590", "url": "https://it.wikipedia.org/wiki?curid=1874747", "title": "MBUS", "text": ""}
{"id": "1874755", "revid": "122826080", "url": "https://it.wikipedia.org/wiki?curid=1874755", "title": "Detail", "text": "Detail (citata anche come DETAIL) \u00e8 una rivista internazionale specializzata in architettura e Dettagli costruttivi della casa editrice Detail. In ogni edizione viene trattato un particolare tema costruttivo (ad es. costruzioni in cemento armato, strutture portanti del tetto, risanamento ecc.). La qualit\u00e0 del dettaglio costruttivo \u00e8 al centro dell'argomentazione. Bozze con misure simulabili e fotografie presentano diversi esempi attuali a livello nazionale ed internazionale. \nIl punto focale sta nella rappresentazione di opere nuove in fotografie, testi e bozze. Il gruppo a cui si rivolge la rivista sono soprattutto architetti, ingegneri e altri tecnici del settore.\nStoria.\nLa rivista \u00e8 apparsa per la prima volta nel 1961. Nel 2008 la rivista viene pubblicata in 48 serie con dieci uscite. A partire dal 2009 la rivista viene ampliata di 2 esemplari con 12 uscite annuali.\nBreve caratterizzazione.\nIl titolo della rivista caratterizza il contenuto. Questo comprende le documentazioni e informazioni relative a progetti edili di tutte le categorie. Il punto focale sta nella rappresentazione di collegamenti costruttivi e architettonici. \nLa rivista \u00e8 composta da cinque rubriche: discussione, rapporti, documentazione, tecnica e prodotti e rappresenta una fonte d'informazione per uffici di pianificazione e di architettura. Le due uscite aggiuntive di \"Detail\" presentano oltre all'idea di partenza anche l'intero processo di pianificazione e costruzione di edifici eccezionali.\nContenuto.\nLa rivista contiene reportage e rapporti attuali, discussioni specializzate e rapporti specifici, documentazioni di progetti in merito a costruzioni e sale, con fotografie, bozze e spiegazioni, tecnica, informazioni relative al prodotto in merito al piano edile, di risanamento e di arredamento, ad es. con fotografie e avvisi relativi a eventi, diritto edilizio e la fisica delle costruzioni. \nOgni uscita si concentra su un particolare tema costruttivo, il quale viene rappresentato con esempi attuali a livello nazionale ed internazionale. I progetti selezionati rappresentano lo spettro del tema e creano cos\u00ec con la loro documentazione il cuore della rispettiva uscita. La discussione combacia sempre con le interviste, le affermazioni critiche e feedback inerenti al tema principale. La rappresentazione tecnica che segue approfondisce il tema con contributi specifici ed il tutto si conclude con informazioni relative al prodotto.\nPubblicazione.\nLa rivista appare 10 volte all'anno e viene presentata in 80 paesi in versione bilingue, tedesco-inglese. Oltre all'edizione internazionale la rivista si trova anche come semplice pubblicazione inglese 6 volte all'anno. Nel caso delle spedizioni all'esterno viene aggiunta una traduzione degli articoli pi\u00f9 importanti in francese, russo o italiano. Dal 2002 in Spagna viene inoltre pubblicata un'edizione completamente tradotta.\nDiffusione.\nLe copie della versione tedesca sono pari a 38 844 esemplari, le copie veramente pubblicate nella media annuale (nella settimana 3/06 fino al 2/07) \u00e8 pari a 33 076 esemplari. 12 000 copie in inglese, 10 000 in spagnolo, 6 000 in cinese/inglese e 10 000 in giapponese.\nLettori.\nI lettori sono soprattutto uffici di architettura, ingegneri, settori di pianificazione edile dell'industria, delle banche ecc., settori di pianificazione delle autorit\u00e0 competenti per costruzioni, associazioni costruttive, oltre ad uffici di ingegneri specializzati per la dotazione tecnica / statica / pianificazione delle strutture portanti.\nDETAIL International.\nLa rivista viene letta in pi\u00f9 di 80 Paesi e appare in 5 diverse lingue.\nDetail Network.\nLa rivista Detail appartiene alla rete Detail. Essa comprende Detail X, Detail 360, Deutscher Baukatalog (DBK) [Catalogo Costruttivo Tedesco], Detail (rivista) oltre a Detail Online. Serve alla community, alla banca dati, come opera in cui cercare informazioni, come mercato per informazioni specifiche nel settore dell'Architettura e quello Edile.\nDETAIL.de.\n Gli architetti o ingegneri possono trovare avvisi attuali relativi all'architettura, a consigli per eventi, informazioni relative al diritto edile e la fisica edile oltre a temi costruttivi dettagliati nel portale architettonico DETAIL. L'archivio contiene articoli gi\u00e0 pubblicati di DETAIL, i quali sono disponibile per il download. Ogni luned\u00ec il settore job-service pubblica nuove offerte di lavoro dal settore edilizio europeo. \u00c8 possibile abbonarsi tramite newsletter e c'\u00e8 una scaletta a seconda degli impieghi. Con DETAIL Topics e DETAIL Plus sono inoltre a disposizione due piattaforme gratis con informazioni specifiche relative a temi rilevanti per la pianificazione e specifici del settore.\nDETAIL X.\nIl portale internet gratis per gli studenti d'architettura. Qui gli studenti del settore edile trovano informazioni specifiche e compatte oltre ad una piattaforma per lo scambio di informazioni e la presentazione dei loro progetti o interessi. I contenuti redazionali provengono dalla rivista d'architettura DETAIL e dagli utenti stessi. In tal modo nasce un'ampia banca dati con nozioni di base, informazioni dell'Istituto superiore, e informazioni specifiche DETAIL. In particolare il forum e l'integrato weblog aiutano la comunicazione interattiva e lo scambio. I profili dell'Istituto superiore assieme alla classifica dell'Istituto superiore danno una visione d'insieme degli Istituti superiori d'architettura in Germania.\nDETAIL 360\u00b0.\nArchitetti, pianificatori, architetti d'interni, designer e ditte di consulenza hanno su DETAIL360\u00b0 la possibilit\u00e0 di presentare la propria azienda ed i loro progetti in maniera visiva e descrittiva. La community specifica offre una piattaforma per creare nuovi contatti oppure per approfondire i rapporti con partner e clienti. Nel maggio del 2008 ha avuto luogo l'internazionalizzazione con DETAIL360.com. Gli uffici possono presentare s\u00e9 stessi ed i loro progetti solamente in lingua inglese e trovare cos\u00ec partner in tutto il mondo.\nCatalogo edilizio tedesco.\nIl catalogo edilizio tedesco DETAIL \u00e8 un mezzo di ricerca gratis per informazioni relative al prodotto provenienti dal settore architettonico e costruttivo. L'architetto trova qui progetti di oltre 45.000 produttori provenienti da Germania, Austria e Svizzera. Cos\u00ec essi hanno una visione globale di tutti i progetti edilizi disponibili, descrizioni compatte delle aziende ed i dati di contatto per le aziende sul mercato. Una ricerca intelligente semplifica il procedimento per trovare dati di pianificazione rilevanti. In oltre 2000 parole chiave specifiche sono rappresentati prodotti e offerte. Quale parte di DETAILnetworks il catalogo edilizio tedesco \u00e8 una banca dati volta a sostenere gli architetti nella selezione di prodotti adatti per i propri progetti."}
{"id": "1874758", "revid": "1543377", "url": "https://it.wikipedia.org/wiki?curid=1874758", "title": "Facies metamorfica", "text": "Una facies metamorfica rappresenta un ambiente delimitato da un intervallo di temperatura e di pressione in cui, in funzione del chimismo della roccia di partenza, si sviluppano determinate associazioni mineralogiche.\nStoria.\nIl termine \"facies\" \u00e8 stato riferito per la prima volta ad uno specifico ambiente sedimentario, costituito da rocce tipiche, da parte del geologo svizzero Amanz Gressly nel 1838. Nell'ultima parte del secolo, George Barrow, geologo scozzese, viene incaricato di rilevare geologicamente una parte degli altopiani scozzesi in cui sono presenti varie rocce metamorfiche derivanti da protoliti appartenenti ai sedimenti pelitici. Barrow, durante questo rilevamento, \u00e8 il primo a introdurre il concetto di gradiente metamorfico e di minerale indice. Egli infatti suddivide le rocce rilevate, in zone caratterizzate dall'ingresso di un nuovo minerale, rispetto alla paragenesi della zona precedente; in particolare distingue zone a: clorite, biotite, granato, cianite, andalusite e sillimanite. Il grado metamorfico, nel suo modello, aumenta sempre di pi\u00f9 spostandosi dalla zona a clorite verso quella a sillimanite ed \u00e8 riferito ad un gradiente di circa 20\u00a0\u00b0C/km. La prima concezione di zona metamorfica, pertanto, \u00e8 l'insieme di varie rocce metamorfiche, che, se di simile composizione chimica, sono costituite da identiche associazioni mineralogiche.\nNel 1915 tale concetto viene precisato dal petrografo finlandese Pentti Eskola, che introduce la definizione di \"facies metamorfica\"; ovvero un ambiente delimitato da un intervallo di temperatura e di pressione in cui, in funzione del chimismo della roccia di partenza, si sviluppano determinate associazioni mineralogiche.\nTale concetto, essendo stato pubblicato dapprima in lingua madre, e successivamente in tedesco, al coincidere con lo scoppio della prima guerra mondiale, rimase pressoch\u00e9 sconosciuto fino a qualche anno successivo alla fine del conflitto.\nDue sono le deduzioni fondamentali a partire dalla definizione di Eskola:\nUn ulteriore passo avanti nello studio del metamorfismo va assegnato ad Akiho Miyashiro, il quale, nel corso degli anni sessanta introduce il concetto di \"serie di facies metamorfiche\".\nMiyashiro nota che in certe zone alcune facies sono presenti sempre in associazione tra loro, mentre altre mancano totalmente.\nEgli propone una stretta correlazione tra la successione di rocce presenti, le relative facies, e il variare del gradiente geotermico.\nGrazie a questo concetto, Miyashiro dimostra che il modello barrowiano degli altopiani scozzesi, non rappresenta l'unico possibile e sviluppabile con un gradiente geotermico di circa 20\u00a0\u00b0C/km, ed introduce una suddivisione delle facies metamorfiche a seconda delle condizioni di temperatura e di pressione e basato sulle associazioni di facies caratteristiche delle serie individuate.\nIn particolare raggruppa le facies in tre gruppi:\nLa classificazione delle facies di Eskola, legata alla cintura orogenetica da lui studiata, \u00e8 stata poi rivisitata negli anni settanta dal geologo neozelandese Francis John Turner. Grazie allo studio delle relazioni presenti tra macrostrutture e microstrutture metamorfiche, Turner adatta il lavoro di Eskola in maniera tale da renderlo applicabile a qualsiasi cintura orogenetica studiabile.\nOggigiorno si ritiene che non sia possibile la presenza, in diversi punti della terra, di gradienti geotermici variabili a tal punto da generare successioni di facies metamorfiche cos\u00ec diverse tra loro.\nSebbene sia noto che in alcune regioni del pianeta (vedi zone vulcaniche) vi siano gradienti anomali, si \u00e8 ipotizzato che il metamorfismo (con l'esclusione di quello di contatto), al contrario del gradiente, non sia un processo statico, ma dinamico.\nInfatti si ritiene che i corpi rocciosi non vengano automaticamente sottoposti a flussi termici o barici determinati dal gradiente presente in quella zona, ma che essi si muovano all'interno di zone con differenti condizioni statiche di pressione e temperatura; in particolare i corpi rocciosi verrebbero traslati da zone fredde e superficiali ad altre pi\u00f9 profonde (con conseguente aumento della pressione) e pi\u00f9 o meno calde a seconda delle situazioni.\nLa durata delle permanenza delle rocce in tali condizioni genera impronte e trasformazioni metamorfiche pi\u00f9 o meno intense, volte alla ricerca di un equilibrio mineralogico pi\u00f9 stabile alle diverse temperature e pressioni presenti.\nTali mutamenti agiscono fino al completo raggiungimento della condizione di equilibrio, oppure vengono interrotti, o cambiati di intensit\u00e0, da una successiva messa in movimento dei corpi rocciosi, dovuta a risalita per erosione dei livelli superiori, o ad un coinvolgimento in un nuovo evento metamorfico.\nI processi alla base dei movimenti responsabili del metamorfismo sono quelli di subduzione, di obduzione, di rifting, di accavallamento di falde tettoniche e, pi\u00f9 in generale, tutti quelli legati alla nascita di un'orogenesi.\nMinerali indice.\nQualsiasi facies metamorfica viene definita dalla presenza, al suo interno, di alcuni minerali indice.\nTuttavia, nel caso in cui la composizione chimica delle roccia non agevoli o permetta la loro crescita, i minerali indice possono non essere presenti o possono essere presenti ma invisibili ad occhio nudo.\nAlcuni minerali indice molto comuni sono, ad esempio i 3 polimorfi del silicato di alluminio (Al2SiO5): \"andalusite\", \"cianite\" e \"sillimanite\". L'andalusite \u00e8 stabile e viene riscontrata in rocce con metamorfismo di bassa pressione e bassa temperatura; salendo di grado metamorfico si riscontra il passaggio alla cianite, stabile ad alte pressioni e basse temperature ed infine, compare la sillimanite, stabile ad alte pressioni ed alte temperature.\nFacies metamorfiche e loro associazioni mineralogiche.\nFacies zeolitica (LP/LT).\nLa \"facies zeolitica\" rappresenta il primo e pi\u00f9 basso grado metamorfico riscontrabile in una roccia; essa infatti \u00e8 presente solo in condizioni di basse pressioni (tra 0,1 e 0,4\u00a0GPa) e basse temperature (tra 100\u00a0\u00b0C e 200\u00a0\u00b0C).\nAl di sotto di tali valori si rientra nella cosiddetta anchizona, dove le pressioni e le temperature agenti sono cos\u00ec basse, da rientrare in un semplice processo sedimentario chiamato diagenesi.\nNella facies zeolitica sono riscontrabili le seguenti associazioni mineralogiche:\nFacies a prehnite-pumpellyite (LP/LT).\nLa facies a prehnite-pumpellyite \u00e8 posta a temperature (200\u00a0\u00b0C - 300\u00a0\u00b0C) e pressioni (0,2\u00a0GPa - 0,5\u00a0GPa) leggermente superiori a quella zeolitica.\nPrende il nome dai minerali prehnite (un fillosilicato di calcio e alluminio) e pumpellyte (un sorosilicato).\nFacies a scisti verdi (MP/MT).\nLa facies a scisti verdi \u00e8 situata a temperature (350\u00a0\u00b0C - 450\u00a0\u00b0C) e pressioni (0.35\u00a0GPa - 0.6\u00a0GPa) medie.\nPrende il nome dalla tipica tessitura scistosa della roccia interessata e dal suo colore verde (non sempre presente), derivato dalla presenza dei minerali clorite, epidoto ed actinolite.\nFacies anfibolitica (MP/MT-HT).\nLa facies anfibolitica \u00e8 situata ad alte temperature (500\u00a0\u00b0C - 700\u00a0\u00b0C) ed a medie pressioni (0.35\u00a0GPa - 0.85\u00a0GPa).\nIl nome deriva dalla presenza preponderante del minerale anfibolo.\nFacies granulitica (MP/HT).\nLa facies granulitica \u00e8 situata ai massimi valori di temperatura (700\u00a0\u00b0C - 1000\u00a0\u00b0C) possibili prima dell'anatessi, a valori medio-alti di pressione (0.4\u00a0GPa - 1.2\u00a0GPa) e a profondit\u00e0 interne alla crosta profonda variabili tra 10\u00a0km e 40\u00a0km.\nFacies a scisti blu (MP-HP/LT).\nLa facies a \"scisti blu\" \u00e8 situata a temperature piuttosto basse (100\u00a0\u00b0C - 300\u00a0\u00b0C), ma a pressioni elevate (0.5\u00a0GPa - 0.9\u00a0GPa) tipiche delle zone di subduzione.\nPrende il nome dalla tessitura (geologia) scistosa della roccia e dal suo colore bluastro, donatole dai minerali glaucofane e lawsonite.\nFacies eclogitica (HP/HT).\nLa \"facies eclogitica\" rappresenta il massimo grado di pressione e temperatura raggiungibile prima della anatessi.\nPrende il suo nome dalla roccia eclogite, la quale ha, come associazione mineralogica:\nFacies delle cornubianiti.\nLe cornubianiti sono rocce formatesi tramite metamorfismo di contatto, in condizioni tipiche di alta temperatura, ma di bassa pressione e profondit\u00e0.\nCornubianite ad Albite-epidoto(LP/LT-MT).\nLa facies ad albite-epidoto \u00e8 caratterizzata da condizioni di bassa pressione e relative basse temperature. Prende il nome dai due minerali tipici, sebbene essi siano stabili anche in altre facies.\n\u00c8 caratterizzata dai seguenti minerali:\nNelle metabasites:\nNelle metapeliti:\nCornubianite ad Orneblenda (LP/MT).\nLa facies ad orneblenda \u00e8 tipica di condizioni di bassa temperatura, ma con un leggero incremento di essa rispetto alla facies ad albite-epidoto. Il suo nome deriva dal minerale orneblenda, sebbene esso non appartenga solo a questa facies.\n\u00c8 caratterizzata dai seguenti minerali:\nNelle metabasiti:\nNelle metapeliti:\nIn rocce sedimentarie povere di K2O o derivanti da rocce ignee:\nIn dolomie ricche di silice:\nCornubianite a Pirosseno (LP/MT-HT).\nLa cornubianite a pirosseno, tra le facies tipiche del metamorfismo di contatto, \u00e8 quella con la pi\u00f9 elevata temperatura ed \u00e8 caratterizzata, come la facies granulitica dal minerale ortopirosseno.\nI suoi minerali caratteristici sono:\nNelle metabasiti:\nNelle metapeliti:\nNelle roccia carbonatica:\nFacies a sanidino (LP/HT).\nLa facies a sanidino \u00e8 una facies rara di altissima temperatura e bassa pressione. A causa dell'estrema temperatura la roccia va incontro ad un principio di anatessi con formazione di zone amorfo-vetrose.\nLa facies prende il nome dal minerale sanidino ed \u00e8 caratterizzata dai seguenti minerali:\nNelle metapeliti:\nNelle roccia carbonatica:"}
{"id": "1874759", "revid": "12590", "url": "https://it.wikipedia.org/wiki?curid=1874759", "title": "Message Bus", "text": ""}
{"id": "1874760", "revid": "118551866", "url": "https://it.wikipedia.org/wiki?curid=1874760", "title": "Chiesa di Santa Giulia (Pian Camuno)", "text": "La chiesa di Santa Giulia si trova nel territorio del comune di Pian Camuno in Valle Camonica, provincia di Brescia.\nStoria e descrizione.\nLa chiesa sorge ai margini occidentali del centro abitato.\nDel fabbricato originale rimangono solamente l'abside e tracce dei muri occidentali e meridionali, ora inglobati in una costruzione pi\u00f9 recente.\nLa struttura \u00e8 a navata unica con un presbiterio rettangolare, fiancheggiata da una piccola sacrestia.\nLa prima attestazione della sua esistenza risale al 1180, che conferma il nome di un sacerdote officiante, ed \u00e8 dipendente pastoralmente dalla pieve di Rogno.\nNel corso del XV secolo la struttura viene ampliata e l'orientamento, prima verso est, viene mutato.\nNel 1567 il vescovo di Brescia Bollani sancisce il passaggio alla parrocchia di Pian Camuno della chiesa.\nNegli anni 1976-77 la struttura viene restaurata e l'affresco della Madonna con Ges\u00f9, prima all'esterno, viene collocato all'interno."}
{"id": "1874762", "revid": "73809", "url": "https://it.wikipedia.org/wiki?curid=1874762", "title": "Facies metamorfiche", "text": ""}
{"id": "1874765", "revid": "287204", "url": "https://it.wikipedia.org/wiki?curid=1874765", "title": "Unione Sportiva Esperia", "text": "L'Unione Sportiva Esperia \u00e8 una societ\u00e0 polisportiva di Cremona.\nStoria.\nLa sezione di pallavolo femminile, sorta nel 1961 all'interno della polisportiva con il nome di \"Scoiattoli\", approd\u00f2 per la prima volta in Serie B nel 1989; l'anno successivo, con sponsor Corte Buona, dopo la ripartizione della categoria, fu destinata alla B2. Nel decennio successivo si alternarono retrocessioni e promozioni, fino all'acquisto del titolo di Serie B1, nel 2004.\nAll'inizio della stagione 2005-06 la compagine lombarda acquist\u00f2 un altro titolo, quello del Curtatone Volley, ed esord\u00ec in Serie A2, con sponsor Magic Pack. Miglior risultato della sua storia fu quello conseguito al termine della stagione 2007-08, con il raggiungimento della finale \"play-off\" per la promozione in A1 persa contro la Pallavolo Villanterio.\nNel maggio del 2009 la societ\u00e0 scelse di mettere in vendita i suoi diritti di partecipazione al campionato di A2, acquistati in seguito dal Verona Volley Femminile, e di ripartire dal campionato regionale di Serie D.\nNel 2016 acquista i diritti per partecipare al campionato di Serie B2. Dopo tre stagioni nella quarta serie, nella stagione 2018-2019 viene promossa in Serie B1."}
{"id": "1874766", "revid": "599013", "url": "https://it.wikipedia.org/wiki?curid=1874766", "title": "Mariano Sotgia", "text": "Carriera.\nHa giocato gran parte della sua carriera nel , dove ha collezionato 239 presenze tra campionati di Serie C e Serie B, segnando 22 gol.\nHa militato in Serie A vestendo le maglie del Vicenza e del . Ha esordito nella massima serie il 22 settembre 1996 in Vicenza-Atalanta (4-1).\nHa giocato anche con l' (Serie C2), il (con cui ha esordito in Serie B), il Suzzara (Serie C2), il (Serie C2), il (Serie C1), il (Serie B) ed il Padova (Serie B).\nHa conquistato una promozione nella massima serie con il Venezia nella stagione 2000-2001."}
{"id": "1874777", "revid": "22475", "url": "https://it.wikipedia.org/wiki?curid=1874777", "title": "Chiesa di San Clemente (Vezza d'Oglio)", "text": "La chiesa di San Clemente si trova nel territorio del comune di Vezza d'Oglio in valle Camonica, provincia di Brescia.\nSi raggiunge seguendo una mulattiera dal paese di Vezza fino ad arrivare su uno sperone roccioso che permette un ampio sguardo sulla vallata sottostante.\nDell'originale struttura medievale rimase solo la torre campanaria, scandita da un doppio ordine di bifore. Il corpo della chiesa \u00e8 stato invece rifatto nel '500.\nSi ritiene che esistesse nei pressi della chiesa uno xenodochio. Essa, sebbene posta ad una certa quota dal fondovalle, si trovava un tempo sull'antica via di transito che scorreva a mezza costa.\nSecondo Gregorio Brunelli essa era l'antica parrocchiale di Vezza d'Oglio, ma gli studiosi contemporanei ritengono che questa supposizione fosse errata.\nNel 1580 il cardinal Carlo Borromeo ne ordina il completo restauro: la data impressa sull'architrave 1585 fa supporre che esso avvenne in tempi rapidi."}
{"id": "1874778", "revid": "76963", "url": "https://it.wikipedia.org/wiki?curid=1874778", "title": "Koyuki Kat\u014d", "text": "Biografia.\nEntra nel mondo dello spettacolo nel 1995, quando inizia la carriera di modella professionista, partecipando anche al contempo, come attrice, in diversi dorama giapponesi, oltre che per spot pubblicitari. Il primo ruolo che la port\u00f2 alla ribalta internazionale fu la partecipazione al film \"L'ultimo samurai\", con Tom Cruise. \nVita privata.\nIl 1\u00ba aprile 2011 ha sposato l'attore Ken'ichi Matsuyama, l'interprete di L in \"Death Note - Il film\", conosciuti sul set di \"Kamui Gaiden\". La coppia ha avuto tre figli: il primo nato il 5 gennaio 2012, il secondo nel gennaio 2013 nella Corea del Sud e il terzo nel luglio 2015."}
{"id": "1874779", "revid": "287204", "url": "https://it.wikipedia.org/wiki?curid=1874779", "title": "Koyuki Kato", "text": ""}
{"id": "1874780", "revid": "4711", "url": "https://it.wikipedia.org/wiki?curid=1874780", "title": "Koyuki", "text": ""}
{"id": "1874783", "revid": "6923", "url": "https://it.wikipedia.org/wiki?curid=1874783", "title": "Simone Campedelli", "text": "Nel 2007 ha vinto il Trofeo Rally Terra in Italia a bordo di una Mitsubishi Lancer Evo9.\nBiografia.\nIl suo esordio negli sport motoristici \u00e8 avvenuto nelle minimoto all'et\u00e0 di dodici anni.\nHa partecipato per tre stagioni al campionato italiano ed europeo andando a cogliere discreti risultati.\nDa poco compiuti i 18 anni, la sua voglia e la determinazione di iniziare questa avventura hanno spinto suo padre (proprietario della Scuderia Rubicone Corse) a noleggiargli la Citro\u00ebn C2 Challenge per il Rally Ronde del Rubicone 2004, gara di casa su fondo asfaltato e classica di fine stagione.\nIl risultato di questa prima esperienza \u00e8 stato incoraggiante con un secondo posto di classe.\nIl 2005 \u00e8 iniziata una partecipazione continuativa alle gare del Campionato terra nazionale a bordo della Seat Ibiza Cupra a trazione anteriore.\nA met\u00e0 stagione il debutto con la Mitsubishi Lancer Evo VI, al Rally di San Marino; in quella gara conquist\u00f2 la vittoria riservata ai piloti Under 25 ed un importante quindicesimo posto assoluto che spingeva tutti a credere nelle sue potenzialit\u00e0, dandogli la possibilit\u00e0 di proseguire in questa avventura.\nDiverse le partecipazioni e risultati ottenuti con svariati modelli di Mitsubishi Lancer Evolution durante la stagione per arrivare al risultato pi\u00f9 importante di quell'anno, il terzo posto conquistato al Memorial Bettega Super N del Motorshow di Bologna.\nNel 2006 ha partecipato al Trofeo Mitsubishi Evo Cup, cogliendo un quarto posto in campionato con l'esordio nel Campionato Mondiale Rally, in Sardegna e a Cipro dove conquistava un ulteriore quarta posizione e cinque punti nella classifica del Mondiale Rally Piloti Produzione.\nOttimo anche il risultato arrivato al Motorshow al debutto con la Peugeot 206 WRC nella sfida avvenuta con piloti del carico di Gigi Galli, Toni Gardemeister e Chris Atkinson.\nIl 2007 \u00e8 stato l'anno della consacrazione a campione del Trofeo Rally Terra 2007, con tre vittorie e due secondi posti su sei appuntamenti in programma, a bordo della Mitsubishi Lancer Evo IX del Tecno junior team e coadiuvato da Danilo Fappani.\nA questo importante e meritato trionfo si sono aggiunti i risultati del Mondiale Rally, con il secondo posto in Sardegna, l'ottavo in Grecia e lo splendido quarto in Irlanda che gli hanno valso 6 punti nella classifica mondiale a fine stagione.\nA fine anno ha conquistato un premio ritirato alla festa di Autosprint \u2013 Caschi d'oro al palazzo dei congressi di Bologna: il casco d'argento come giovane promessa del rallysmo."}
{"id": "1874785", "revid": "72265", "url": "https://it.wikipedia.org/wiki?curid=1874785", "title": "Richiamo di procedura remota", "text": ""}
{"id": "1874786", "revid": "3115", "url": "https://it.wikipedia.org/wiki?curid=1874786", "title": "Congettura di Andrica", "text": "La congettura di Andrica \u00e8 una congettura della teoria dei numeri, riguardante gli intervalli tra due successivi numeri primi, formulata dal matematico romeno Dorin Andrica nel 1986. Afferma che, per ogni coppia di numeri primi consecutivi \"pn\" e \"p\"\"n\"+1, si ha\nSe poniamo formula_2, allora la congettura pu\u00f2 essere riscritta come\nsemplicemente spostando formula_4 a destra ed elevando entrambe le quantit\u00e0 al quadrato.\nLa congettura \u00e8 stata verificata empiricamente per tutti i numeri primi minori di formula_5.\nUna generalizzazione della congettura \u00e8 lo studio dell'equazione\nSi pensa che il pi\u00f9 piccolo \"x\" per cui questa equazione sia risolubile sia formula_7 (la \"costante di Smarandache\"); per questo numero, i primi coinvolti sono \"p\"30=113 e \"p\"31=127.\nConseguentemente, la \"congettura generalizzata di Andrica\" afferma che per ogni \"x\" minore di questa costante la disequazione\nvale per ogni \"n\"."}
{"id": "1874787", "revid": "110157", "url": "https://it.wikipedia.org/wiki?curid=1874787", "title": "Indice dei prezzi alla produzione dei prodotti industriali", "text": "L'indice dei prezzi alla produzione dei prodotti industriali misura le variazioni nel tempo dei prezzi che si formano nel primo stadio di commercializzazione.\nL'indice, come calcolato dall'ISTAT secondo le regole europee, si riferisce ai settori industriali appartenenti alle sezioni \"C\" (estrazione di minerali), \"D\" (attivit\u00e0 manifatturiere) ed \"E\" (produzione e distribuzione di energia elettrica, gas e acqua) della classificazione ATECO 2002.\nSi rilevano i prezzi franco fabbrica o magazzino, al netto dell'IVA, di 1.102 voci di prodotto, rilevati presso un campione di 3.667 imprese, per un totale di circa 12.600 osservazioni per ciascun mese.\nLe voci di prodotto vengono aggregate sia risalendo la gerarchia di ATECO (categorie, classi, gruppi, divisioni e sezioni), sia distinguendo tra beni di consumo durevoli, beni di consumo non durevoli, beni strumentali, beni intermedi ed energia.\nA ciascun aggregato viene attribuito un peso determinato sulla base del valore delle vendite fatturate sul mercato interno, come rilevato dall'ISTAT nell'indagine sui conti economici delle imprese realativa al 2000.\nVengono calcolate cinque variazioni percentuali degli indici (tra parentesi le variazioni degli indici generali a maggio 2008):"}
{"id": "1874790", "revid": "1573940", "url": "https://it.wikipedia.org/wiki?curid=1874790", "title": "Chiesa di Sant'Andrea (Sonico)", "text": "La chiesa di Sant'Andrea si trova nel territorio del comune di Sonico in Valle Camonica, provincia di Brescia.\nLa chiesa si pone su un rialzo isolato dal paese di Sonico, lungo l'argine destro del fiume Oglio.\nDella primitiva costruzione romanica rimangono i muri della navata, largamente restaurati, mentre in luogo dell'abside originale si presta un ampio presbiterio.\nL'ingresso, a causa della morfologia della facciata, \u00e8 collocato sul lato meridionale.\nLe fonti che ne trattano sono molto scarne. Si suppone che presso la chiesa fosse disponibile uno xenodochio.\nFino ai primi del Cinquecento la chiesa rimase parrocchiale, di seguito verr\u00e0 sostituita da San Lorenzo. Sempre in questo periodo era presente in loco un eremita che celebrava messa solo per la festivit\u00e0 del santo."}
{"id": "1874792", "revid": "287204", "url": "https://it.wikipedia.org/wiki?curid=1874792", "title": "Life Volley Milano", "text": "Il Life Volley Milano \u00e8 stata una societ\u00e0 pallavolistica femminile italiana con sede a Milano.\nStoria.\nIl Life Volley Milano viene fondato nel 2007 con a capo il presidente Enzo Russiello: grazie all'acquisto del titolo sportivo dallo Start Volley Arzano la squadra partecipa al campionato di Serie A2 a partire dalla stagione 2007-08, raggiungendo poi le semifinali nei \"play-off\" promozione; lo stesso risultato sar\u00e0 raggiunto anche al termine dell'annata successiva, oltre all'eliminazione in semifinale nella Coppa Italia di Serie A2. Al termine del campionato 2008-09, la societ\u00e0 si ritira, terminando ogni tipo di attivit\u00e0."}
{"id": "1874793", "revid": "767487", "url": "https://it.wikipedia.org/wiki?curid=1874793", "title": "Jonatan Bartoletti", "text": "Carriera.\nFantino con venticinque esperienze al Palio di Siena, pu\u00f2 tuttavia vantare il primato (condiviso con soli nove fantini nell'ultimo secolo) di aver vinto il Palio all'esordio in Piazza.\nNel 2006 partecipa al Palio di Asti con il Rione Santa Caterina e si rende protagonista nella prima batteria dove trattiene per le briglie il cavallo montato da Virginio Zedde (Lo Zedde) che correva per l'avversaria Borgo Torretta.\nIl fantino della Torretta replica immediatamente nerbando l'avversario e dando vita ad un duello che si protrae fino al traguardo. All'arrivo, il Capitano del Palio Mario Vespa squalifica Torretta e Santa Caterina per trattenuta reciproca su segnalazione dei giudici di gara, suscitando le ire dei borghigiani di Torretta. A posteriori verr\u00e0 stabilito che le irregolarit\u00e0 sono solo a carico del fantino di Santa Caterina e la squalifica al fantino Virginio Zedde sar\u00e0 revocata mentre a Bartoletti verranno inflitti 3 anni di squalifica.\nA Siena lega la sua presenza al Palio alla Contrada del Leocorno, per la quale ha corso i suoi primi due palii. Nel 2007, a cavallo del baio \"Brento\" (ironia della sorte: \"Scompiglio\" esordiente e \"Brento\" il cavallo pi\u00f9 anziano della corsa), \u00e8 balzato in testa dopo la prima curva di San Martino superando la Giraffa, ed ha mantenuto con autorit\u00e0 la prima posizione fino alla fine della corsa.\nNon si ripete con il cavallo Iada nel luglio 2008: nonostante una buona partenza, non riesce a rimontare sulle prime contrade.\nIl 16 agosto 2008 ha corso invece con la Contrada del Drago, ed \u00e8 stato protagonista di una sfortunata caduta alla prima curva del Casato dopo una partenza bruciante, che lo aveva visto rimontare dalla posizione di rincorsa sino ai primi posti. Poi lo scosso del Drago (Fedora Saura, gi\u00e0 vincitrice nel 2007 con l'Oca) non \u00e8 riuscito a tenere la prima posizione.\nNel 2009 corre il Palio del 2 luglio per i colori della Pantera con Elfo di Montalbo, senza successo.\nDopo ad aver saltato il palio del 16 agosto 2009, nel 2010 viene ingaggiato dalla Contrada dell'Onda per il Palio del 2 luglio. \"Scompiglio\" ed il cavallo Giove Deus fanno ben sperare il popolo dell'Onda, che li vede sfilare in prima posizione per due giri; tuttavia la Selva prende la testa all'inizio dell'ultimo giro, e vince il Palio. Dopo la mancata vittoria di luglio, \"Scompiglio\" torna ancora nell'Onda con il cavallo esordiente Lo Specialista, senza per\u00f2 riuscire a lottare per la vittoria. Nello stesso anno partecipa nuovamente al palio di Asti per il Borgo Santa Maria Nuova. Dopo una terza batteria da manuale in cui Jonatan crea il vuoto tra lui e gli avversari, giunge terzo in finale portando al borgo di via Ar\u00f2 il premio degli speroni.\nIl 2 luglio 2011 Scompiglio \u00e8 nuovamente protagonista del Palio di Siena. La Contrada di Valdimontone gli d\u00e0 la possibilit\u00e0 di montare nuovamente il cavallo Lo Specialista. Dopo un'ottima partenza non riesce a passare in prima posizione ed \u00e8 costretto a rimanere indietro. Ad agosto dello stesso anno torna nel Leocorno, montando il promettente Ivanov. L'accoppiata lecaiola \u00e8 protagonista di una partenza bruciante che la porta subito in prima posizione. Dopo un giro di testa, tuttavia, Bartoletti viene superato e giunge infine secondo.\nNel 2012 veste nuovamente il giubbetto del Drago per il Palio di luglio sulla cavalla Lampante. Nonostante l'accoppiata sia data tra le favorite, Bartoletti realizza una partenza mediocre, tentando il recupero che per\u00f2 lo porta solo in terza posizione. Il 16 agosto arriva la rivalsa, nella Contrada di Valdimontone, ancora una volta con Lo Specialista, poich\u00e9 Jonatan vince il Palio riportando la vittoria alla Contrada, che mancava il successo da 22 anni. Nello stesso anno prosegue la scia positiva vincendo anche il Palio di Castel del Piano nella Contrada Storte, con il cavallo Istrix. In settembre torna al Palio di Asti, dove indossa per la seconda volta la gavardina del Borgo Santa Maria Nuova, senza per\u00f2 riuscire a vincere. \nL'anno successivo, il 2013, vede ancora una volta Scompiglio montare Lo Specialista per il Montone in occasione del Palio di luglio; nonostante una discreta corsa l\u2019accoppiata non riesce ad imporsi. Ad agosto corre il suo quinto Palio con Lo Specialista, stavolta per i colori della Contrada della Lupa a digiuno di vittorie dal 1989. Una partenza fulminea lo proietta in testa alla corsa, ma al secondo San Martino non pu\u00f2 arrestare la rimonta dell\u2019Onda, che con la potente Morosita Prima e Titt\u00eca vince il Palio.\nAd Asti, \u00e8 coinvolto in un grave incidente: alla mossa della prima batteria eliminatoria, il suo cavallo Mamuthones subisce un infortunio mortale al collo. Riconosciuto colpevole dell'incidente da parte del Capitano del Palio e dei suoi magistrati, \u00e8 stato squalificato per 10 anni dalla corsa astigiana.\nNell\u2019anno 2014 lo vediamo impegnato, in Piazza del Campo, in entrambi i Palii nella Contrada della Chiocciola.\nA luglio monta Porto Alabe. Il posto alto al canape e l\u2019avversaria Tartuca di rincorsa certamente non lo favoriscono. Corre un Palio discreto senza per\u00f2 impensierire pi\u00f9 di tanto chi gli sta davanti.\nAd agosto in San Marco arriva Polonski, cavallo che a luglio aveva sfiorato la vittoria per l\u2019Aquila con Giuseppe Zedde. Anche in quest\u2019occasione disputa una buona corsa, arrivando terzo, ma la vittoria va alla Civetta con Occol\u00e8 ed Andrea Mari.\nIl 2 luglio 2016 conquista la sua terza vittoria al Palio di Siena con il cavallo Preziosa Penelope per la Contrada della Lupa, la Contrada \"nonna\" fino a quel momento, dopo un'attesa di 27 anni. Il 16 agosto 2016, l'accoppiata Bartoletti - Preziosa Penelope centra il cappotto, portando nuovamente in trionfo i colori della Lupa. In tutta la storia del Palio di Siena, questa \u00e8 la seconda volta (dopo la Tartuca nel 1933) in cui il cappotto viene centrato da una Contrada con lo stesso fantino e cavallo. L'ultimo Cappotto risaliva al 1997: quando a vincere fu la Giraffa con Giuseppe Pes (anche se, in quell'occasione, il cappotto venne effettuato con due cavalli diversi: Penna Bianca e Quarnero).\nIl 2 luglio 2017 vince per la terza volta consecutiva il Palio, montando \"Sarbana\" per i colori della Giraffa. Dal 1900, \u00e8 il solo fantino con Luigi Bruschelli detto \"Trecciolino\" a esserci riuscito.\nTorna nella Contrada di Valdimontone il 16 agosto 2017, ritrovando \"Sarbana\", cavalla con cui aveva vinto il Palio per la Giraffa poche settimane prima. Nonostante un'ottima partenza, l'accoppiata non riesce a bissare il successo di luglio."}
{"id": "1874794", "revid": "3831", "url": "https://it.wikipedia.org/wiki?curid=1874794", "title": "I.R.C.C.S.", "text": ""}
{"id": "1874796", "revid": "1573940", "url": "https://it.wikipedia.org/wiki?curid=1874796", "title": "Aotus", "text": "Aotus \u00e8 un genere di primati aplorrini comprendente le cosiddette scimmie notturne o mirichine. Vengono comunemente chiamati anche aoti, nittipiteci e saltatori notturni.\nDistribuzione.\nQuesti animali sono diffusi in tutta l'America centro-meridionale, da Panama all'Argentina settentrionale, anche se pare che l'areale di alcune specie si estenda ancora pi\u00f9 a nord, fino al Nicaragua.\nDescrizione.\nSi tratta di animali di piccole dimensioni, con la coda lunga almeno una volta e mezza il corpo.\nIl nome del genere, \"Aotus\", deriva dal greco \"a-\" (particella negativa) + \"otos\" (orecchio), significa quindi \"privo di orecchie\": in realt\u00e0 queste scimmiette possiedono l'orecchio esterno, che tuttavia \u00e8 di piccole dimensioni e spesso difficilmente distinguibile poich\u00e9 nascosto nel pelame. Il nome comune di questi animali, scimmie notturne, \u00e8 riferito alle loro abitudini: sono infatti le uniche scimmie vere e proprie dalle abitudini esclusivamente notturne. Il loro stile di vita \u00e8 intuibile dai loro enormi occhi di colore bruno, capaci solamente di una visione monocromatica, ma tuttavia in grado di raccogliere il massimo della luce disponibile durante la notte.\nFormano coppie stabili, oppure vivono in piccoli gruppi familiari che difendono un proprio territorio tramite segnali odorosi e vocalizzazioni: sono in grado di emettere fino a 100 differenti richiami.\nSi riproducono una volta l'anno: viene partorito un unico cucciolo, che viene inizialmente trasportato dalla madre, ma gi\u00e0 ad una settimana di vita \u00e8 quasi esclusivamente il maschio a prendersene cura.\nTassonomia.\nInizialmente, al genere veniva ascritta solamente la specie \"Aotus trivirgatus\": le diverse reazioni al \"Plasmodium\" della malaria portarono gli studiosi a riconoscere come nuova specie \"Aotus azarae\", e questa ripartizione in due specie rimase invariata fino al 1983, quando, in seguito ad analisi molecolari del DNA, si \u00e8 optato per una divisione di queste due specie in 7-8 specie a s\u00e9 stanti. Alcuni autori, tuttavia, propendono al mantenimento della vecchia classificazione, considerando tutte le specie come sottospecie di \"Aotus trivirgatus\" ed \"Aotus azarae\" od addirittura non considerandole affatto sottospecie, ma solamente variet\u00e0 locali."}
{"id": "1874800", "revid": "1305772", "url": "https://it.wikipedia.org/wiki?curid=1874800", "title": "Scritto col sangue", "text": "Il titolo Scritto col sangue pu\u00f2 riferirsi a differenti romanzi:"}
{"id": "1874801", "revid": "228587", "url": "https://it.wikipedia.org/wiki?curid=1874801", "title": "Clunia", "text": "La Colonia di Clunia Sulpicia \u00e8 una citt\u00e0 romana localizzata nell'Alta Castiglia, a pi\u00f9 di 1.000 m s.l.m., tra le localit\u00e0 di Coru\u00f1a del Conde e Pe\u00f1alba di Castiglia, nel Sud della Provincia di Burgos tra Coru\u00f1a del Conde e Pe\u00f1alba de Castro (Spagna). Pu\u00f2 essere considerata una delle citt\u00e0 romane pi\u00f9 importanti della Meseta settentrionale della Spagna e fu la capitale di una circoscrizione giuridica nella provincia della Spagna Citeriore Tarragonese, denominata \"Giurisdizione di Clunia\". La citt\u00e0 sorgeva sulla strada che collegava \"Caesaraugusta\" (Saragozza) con \"Asturica Augusta\" (Astorga). Clunia \u00e8 un toponimo di origine celtiberica (trib\u00f9 degli Ar\u00e9vaco).\nStoria.\nEpoca pre-romana.\nLa citt\u00e0 di Clunia fu fondata su una collina non distante da un insediamento celtibero denominato \"Cluniaco\" o \"Kolounioukou\", nome facente capo alla cultura degli Ar\u00e9vaco, una trib\u00f9 preromana appartenente alla etnia delle popolazioni celtibere.\nDalla nascita all'apogeo.\nA Clunia il politico e militare romano Quinto Sertorio resistette ad un assedio durato 20 anni ad opera di Pompeo, che nel 72 a.C. distrusse tutto ci\u00f2 che esisteva della citt\u00e0.\nDiversi anni pi\u00f9 tardi la citt\u00e0 fu fondata di nuovo durante l'impero di Tiberio, all'interno della Provincia romana denominata Spagna Citeriore Tarragonese. Inizialmente essa fu eletta al rango di municipium, ed emise moneta propria in formati che rappresentavano i quattro dirigenti locali che costituivano il quadriumvirato ai cui comandi era la citt\u00e0.\nIn un certo momento tra gli imperi di Tiberio e di Claudio essa divenne sede di uno dei \"Legati Giuridici\" della Provincia di Tarragona, assumendo il ruolo di \"capitale\" della Giurisdizione Cluniense.\nClunia acquis\u00ec il rango di colonia romana assumendo la denominazione di \"Sulpicia\" in quanto in essa si autoproclam\u00f2 imperatore il generale Servio Sulpicio Galba, che vi si rifugi\u00f2 durante la rivoluzione anti-neroniana. Quivi egli fu raggiunto dalla notizia della morte di Nerone e di essere stato nominato Imperatore dai legionari (perci\u00f2 alcuni storici aggiungono il nome di Galba alla denominazione della citt\u00e0).\nIl definitivo riconoscimento dello stato di colonia romana \u00e8 da attribuirsi all'imperatore Vespasiano.\nAi tempi di Sulpicio Galba, Clunia fu la capitale dell'Impero.\nLo splendore della citt\u00e0 romana di Clunia si estese durante i secoli I e II della nostra era, alla stessa stregua di altre citt\u00e0 della Meseta Settentrionale, come Asturica Augusta o Iuliobriga, nelle province di Le\u00f3n e della Cantabria, rispettivamente.\nDurante il massimo del suo apogeo si calcola che la citt\u00e0 di Clunia arriv\u00f2 a contare oltre 30.000 abitanti.\nLa decadenza.\nNel corso del III secolo si verifica un decremento della popolazione collegato alla crisi di tale secolo ed alla incipiente decadenza dell'Impero Romano d'Occidente. Esistono evidenti riscontri di incursioni barbariche a Clunia.\nInoltre, \u00e8 storicamente certo che alla fine del terzo secolo la citt\u00e0 fu incendiata ad opera dei Barbari, per l'esattezza ad opera di popolazioni franco-germaniche. Questo contribu\u00ec alla inesorabile decadenza della citt\u00e0.\nCiononostante, pare che non si tratt\u00f2 di una distruzione violenta e generalizzata, tuttavia fu il preludio della fine della influenza della cultura romana nella citt\u00e0 di Clunia e nel territorio ad essa circostante.\nDurante la conquista della Spagna Visigota da parte dei Mori, la citt\u00e0 ed i suoi dintorni furono conquistati dalle truppe del generale berbero \u1e6c\u0101riq ibn Ziy\u0101d intorno all'anno 713.\nPi\u00f9 tardi, i cristiani la rioccuparono nel 912, ricostruendo la citt\u00e0 nel luogo occupato attualmente da Coru\u00f1a del Conde, localit\u00e0 da cui si possono contemplare i notevoli resti romani della citt\u00e0 di Clunia.\nIn seguito, si ricostitu\u00ec la popolazione di Pe\u00f1alba de Castro che riscatt\u00f2 la meseta dell'enclave di Clunia in cambio di acqua in un'epoca in cui il valore dell'acqua era molto pi\u00f9 prezioso dei pochi resti ancora non interrati che testimoniavano della citt\u00e0 romana abbandonata.\nIl patrimonio archeologico.\nClunia costituisce un sito archeologico di interesse eccezionale nel contesto della intera Penisola Iberica. Tale interesse deriva sia dalla sua morfologia urbanistica che per la stratificazione storica dei reperti che vi si ritrovano. D'altronde, le sue rovine sono tra le pi\u00f9 rappresentative di tutte le testimonianze dell'epoca romana nel nord della Spagna.\nLe prime operazioni di scavo risalgono al 1915, ma i lavori furono ripresi nel 1931 prima ed infine nel 1958. Alla fine \u00e8 stato riportato alla luce il passato glorioso di una delle principali citt\u00e0 antiche della Penisola Iberica, la cui superficie - a giudicare dagli esiti dei lavori di scavo in questo prezioso giacimento archeologico - si aggirava attorno ai 120 ettari, essendo questa una delle citt\u00e0 di maggior rilevanza di tutta la Spagna romana. Gli scavi consentirono di portare alla luce - dopo secoli di occultamento - un teatro scavato nella roccia, innumerevoli case con mosaici, strade, resti degli edifici del foro ed una grande cloaca, cos\u00ec come importanti reperti scultorei, quali una effigie di Iside ed un busto di Dioniso, che si conservano nel Museo Archeologico Nazionale di Madrid ed in quello di Burgos, oltre ad una grande quantit\u00e0 di monete, resti di epigrafi, ceramica romana come la \"terra sigillata\", vetri, oggetti di bronzo, eccetera.\nMorfologia urbana.\nCome accade in ogni citt\u00e0, a Clunia la maggior parte dello spazio edificato era occupato dalle abitazioni dei residenti.\nGli scavi archeologici hanno consentito di conoscere l'evoluzione dell'urbanistica residenziale e di esaminare alcuni dei suoi tratti pi\u00f9 caratteristici.\nNel giacimento archeologico si possono osservare i seguenti edifici\nTeatro romano di Clunia Sulpicia.\nL'edificio pi\u00f9 significativo \u00e8 il teatro, scavato nella roccia, capace di contenere fino a 10.000 spettatori, il che lo fa annoverare in uno dei maggiori della sua epoca in Spagna. Esso fu costruito allo scopo di rappresentarvi le opere teatrali del periodo classico. Il suo recupero ha costituito la motivazione del premio conferito nella sezione di Restauro e Risanamento nell'ambito dei \"Premi biennali di Architettura\" di Castiglia e Le\u00f3n per il 2004-2005. Nella fattispecie il testo mette in luce \u00abil rispettoso restauro del teatro e la cura dell'inserimento paesaggistico in generale\u00bb.\nForo romano di Clunia Sulpicia.\nIl centro delle citt\u00e0 romane, l\u00ec dove si incrociavano il \"Cardo massimo\" ed il \"Decumano massimo\", frequentemente era il luogo in cui sorgeva il foro della citt\u00e0, una piazza pubblica delimitata da un colonnato. In esso si svolgevano attivit\u00e0 politiche, commerciali, giudiziarie e, abitualmente, anche religiose. A Clunia, il foro si trova non molto lontano dal teatro, e nelle sue vicinanze si ergono i resti di tre \"domus\", una \"basilica\" e un \"macellum\" (mercato).Richiamano inoltre l'attenzione dei visitatori i mosaici, le abitazioni sotterranee ed i sistemi di distribuzione del riscaldamento in alcune di queste case. Nel secolo XVII sul mercato fu edificato un eremo di scarso valore artistico, danneggiando il giacimento sottostante.\nTerme romane di Clunia Sulpicia.\nAccanto al foro romano si trovano le rovine delle terme romane, dalla mole maestosa e rivestite di mosaici anche se pi\u00f9 semplici di quelli presenti nel foro. Anche qui \u00e8 ben visibile il sistema di distribuzione del calore dei distinti settori delle terme e l\"'ipocausto\".\nAltri edifici.\nNel sottosuolo della citt\u00e0, non visitabili a causa della loro vulnerabilit\u00e0, sono molto interessanti i sistemi di approvvigionamento dell'acqua, che si sviluppano su pi\u00f9 livelli con le loro corrispondenti canalizzazioni di presa dell'acqua, costruite utilizzando le grotte naturali esistenti nel sottosuolo calcareo dello sperone sopra il quale si eleva la citt\u00e0, e anche un santuario pri\u00e1pico."}
{"id": "1874803", "revid": "1702319", "url": "https://it.wikipedia.org/wiki?curid=1874803", "title": "Chiesa della Santissima Trinit\u00e0 (Esine)", "text": "La chiesa della Santissima Trinit\u00e0 si trova nel territorio del comune di Esine in Valle Camonica, provincia di Brescia. Essa sorge sulla collina Bardisone che sovrasta l'abitato, sulle mura di un antico castello.\nStoria.\nLa struttura risale all'VIII secolo, durante il periodo longobardo, anche se la forma architettonica \u00e8 stata assunta solamente nel XII secolo. Secondo lo studioso locale don Alessandro Sina la parte pi\u00f9 antica venne edificate nel 771. Successivi rimaneggiamenti nel XV secolo hanno portato anche all'aggiunta della cappella laterale dedicata a san Rocco. Fu consacrata nel 1154 da Raimondo dai Monte Chiaro vescovo di Diocesi di Brescia.\nL'esistenza della chiesa viene confermata da un atto del 1150 nel quale si parla di una cerimonia di battesimo.\nUn'iscrizione in caratteri gotici affrescata su una parete rende testimonianza delle prime ristrutturazioni dell'edificio, commissionate nel 1373 dal nobile Marchesio Federici (figlio di Ziliolo).Solo nel XV secolo fu edificata la cappella di San Rocco a fianco dell'aula principale.\nDescrizione.\nLa maestosa facciata preeduta da un grande rato, presenta un campaniletto a vela sulla sommit\u00e0, decorato alle estremit\u00e0 da due pinnacoli piramidali. Nel centro della stessa si pi\u00f9 ancora notare la presenza di un'antica finestra oggi murata. Il portale d'ingresso \u00e8 invece ad arco a tutto sesto. L'angolo nord presenta ancora delle tracce architettoniche del XII secolo.\nL'interno \u00e8 a navata singola, con volte a crociera e archi traversi. Subito alla sinistra dell'ingresso si presenta la cappella quadrangolare dedicata a San Rocco, che presenta affreschi di Giovanni Pietro da Cemmo, eseguiti nel 1476 come ex voto a seguito della peste. Tra e rappresentazioni San Rocco, San Sebastiano, una Trinit\u00e0, gli evangelisti, i quattro elementi e una imponente \"crocefissione\".\nNel 2004 \u00e8 stato iniziato un programma di restauro della struttura a cura dell'architetto Carlotta Coccoli di Brescia."}
{"id": "1874804", "revid": "767487", "url": "https://it.wikipedia.org/wiki?curid=1874804", "title": "Buco coronale", "text": "I buchi coronali sono aree dove la corona del Sole \u00e8 pi\u00f9 scura, pi\u00f9 fredda delle aree circostanti; anche il plasma possiede qui una densit\u00e0 inferiore. I buchi coronali sono stati scoperti quando i telescopi a raggi X della missione Skylab furono lanciati oltre l'atmosfera terrestre per rilevare la struttura della corona. Questi buchi sono in relazione con delle concentrazioni unipolari di linee di campo magnetico aperte; durante il minimo solare, i buchi coronali si trovano principalmente nelle regioni polari del Sole, mentre durante il massimo solare sono dislocate in tutta la superficie solare. I componenti ad alta velocit\u00e0 del vento solare si sa che transitino lungo le linee magnetiche che passano attraverso i buchi coronali."}
{"id": "1874809", "revid": "831312", "url": "https://it.wikipedia.org/wiki?curid=1874809", "title": "Campionati svizzeri di ciclismo su strada", "text": "I campionati svizzeri di ciclismo su strada sono la manifestazione annuale di ciclismo su strada che assegna il titolo di campione di Svizzera. I vincitori hanno il diritto di indossare per un anno la maglia di campione svizzero, come accade per il campione mondiale. Dal 1995 si corre anche una prova a cronometro. I plurivincitori della corsa sono Heiri Suter e Ferdi K\u00fcbler per la prova in linea con 5 successi ciascuno e Fabian Cancellara per la prova a cronometro con 10 successi.\nAlbo d'oro.\nTitoli maschili.\n\"Aggiornato all'edizione 2020.\"\nTitoli femminili.\n\"Aggiornato all'edizione 2020.\""}
{"id": "1874810", "revid": "278954", "url": "https://it.wikipedia.org/wiki?curid=1874810", "title": "Archibald Wavell", "text": ""}
{"id": "1874815", "revid": "287204", "url": "https://it.wikipedia.org/wiki?curid=1874815", "title": "Donald Wandrei", "text": "Biografia.\nNato a Saint Paul (Minnesota), primo di quattro fratelli, si diplom\u00f2 alla Universit\u00e0 del Minnesota in letteratura inglese, nel 1928. Gi\u00e0 dal 1926, il giovane Wandrei rimase affascinato dai racconti della rivista \"Weird Tales\", di cui in seguito diventer\u00e0 uno strenuo collaboratore, entrando in corrispondenza con due dei pi\u00f9 importanti autori pubblicati dalla rivista, H. P. Lovecraft e Clark Ashton Smith. Gi\u00e0 a partire dall'inizio della sua carriera di scrittore di genere fantastico, Wandrei divenne collaboratore di diverse riviste \"pulp\", tra le quali \"Astounding\" e \"Black Mask\", tuttavia l'elevata qualit\u00e0 del suo stile gli permise di essere pubblicato anche da riviste meno \"popolari\" come \"Esquire\". Appassionatosi all'universo di Lovecraft, ne continu\u00f2 il ciclo con i due racconti del 1933 \"The Fire Vampires\" e \"The Tree-Men of M'Bwa\" e con l'unico romanzo scritto da Wandrei, \"I giganti di pietra\" (\"Dead Titans, Waken!\"), scritto nel 1932 ma pubblicato solo nel 1948 col nuovo titolo \"The Web of Easter Island\". La prima versione del romanzo \u00e8 stata pubblicata in edizione limitata solo nel 2012.\nIl suo primo racconto risale al 1927, dal titolo \"Il cervello rosso\" (\"The Red Brain\"), che lo fecero apprezzare al cosiddetto \"Circolo Lovecraft\". Nel 1942 fu richiamato alle armi per combattere nella seconda guerra mondiale.\nAlla morte del suo maestro Lovecraft, Wandrei fond\u00f2 insieme a August Derleth, scrittore ed editorialista (il primo a pubblicare opere di Lovecraft), la casa editrice Arkham House, con il preciso scopo di mantenere vivo l'universo di Lovecraft, con la pubblicazione di opere antologiche e di romanzi e racconti di scrittori di ispirazione lovecraftiana. In particolar modo Wandrei si occup\u00f2 della pubblicazione della vastissima opere epistolare di Lovecraft, curandone personalmente l'edizione dei primi tre volumi intitolati \"Selected Letters\". Nel 1971, alla morte di Derleth, Wandrei entr\u00f2 in conflitto con la casa editrice con la quale interruppe ogni tipo di rapporto al termine di una lunga disputa legale.\nDopo questa esperienza che lo amareggi\u00f2 moltissimo, Wandrei continu\u00f2 a pubblicare racconti e soprattutto poesie, sempre ispirandosi all'universo del suo mentore Lovecraft. In Italia questo autore \u00e8 stato poco tradotto, nonostante le sue opere siano state pubblicate gi\u00e0 a partire dal 1956 nella collana Arnoldo Mondadori Editore I romanzi di Urania con \"I giganti di pietra\" (\"The Web of Easter Island\"), successivamente ristampato nella stessa collana nel 1965 e infine nuovamente riedito nei \"Classici\" nel 1978.\nAttualmente la maggior parte delle opere autografe dell'autore si trovano nella biblioteca della Universit\u00e0 del Minnesota, beneficiaria anche della sua biblioteca personale, dove \u00e8 presente una pregevole raccolta di edizioni relativa al personaggio pi\u00f9 amato da Wandrei, Sherlock Holmes."}
{"id": "1874823", "revid": "33921", "url": "https://it.wikipedia.org/wiki?curid=1874823", "title": "The Verve Music Group", "text": ""}
{"id": "1874824", "revid": "33921", "url": "https://it.wikipedia.org/wiki?curid=1874824", "title": "Verve Music Group", "text": ""}
{"id": "1874826", "revid": "1702319", "url": "https://it.wikipedia.org/wiki?curid=1874826", "title": "Chiesa di San Lorenzo Martire (Sonico, Garda)", "text": "La chiesa di San Lorenzo si trova nel territorio del comune di Sonico, nella frazione di Garda, in Valle Camonica, provincia di Brescia.\nStoria e descrizione.\nL'edificio si affaccia da un terrapieno ricavato nella roccia ai margini di Garda, in posizione dominante la valle.\nLa chiesa \u00e8 orientata ad est, e presenta una poderosa torre campanaria. Si presenta divisa in due navate, con un ampio presbiterio rettangolare.\nTracce della struttura romanica sono visibili nella parte inferiore della facciata e nel fianco meridionale. Una incisione alla destra del portale sembrerebbe datarla al 1159.\nA met\u00e0 del XII secolo doveva essere una struttura ad aula singola, quasi certamente conclusa da un'abside semicircolare. Dipendeva comunque dalla pieve di Edolo.\nNel Seicento subisce una profonda ristrutturazione con l'aggiunta della seconda navata, e del campanile, forse in sostituzione della torre precedente.\nNel corso del Novecento l'altare marmoreo viene trasferito in Santa Maria Nascente, che ne prende anche il posto di parrocchiale."}
{"id": "1874828", "revid": "6923", "url": "https://it.wikipedia.org/wiki?curid=1874828", "title": "Microcooperazione", "text": "Il termine microcooperazione, declinato anche come micro-cooperazione e micro cooperazione, identifica uno dei possibili livelli (da alcuni chiamato \"approccio\") di cooperazione internazionale allo sviluppo, in particolare le attivit\u00e0 realizzate dai soggetti direttamente interessati, siano essi beneficiari o gestori di programmi, progetti o iniziative.\nStoria.\nLa microcooperazione si distingue da almeno un altro livello della cooperazione allo sviluppo, definibile gerarchicamente \"superiore\", che \u00e8 quello della macrocooperazione, connotato da temi di portata pi\u00f9 ampia (giustizia, economia e finanza, grandi infrastrutture, circolazione delle persone etc.) la cui competenza \u00e8 delle istituzioni che rappresentano le alte cariche e/o gli organi di uno Stato a ci\u00f2 deputati in base al dettato costituzionale.\nSe la macrocooperazione \u00e8 stato l'approccio dominante dagli anni sessanta fino a met\u00e0 degli anni ottanta, un diverso approccio ai paesi in via di sviluppo ha spinto la cooperazione internazionale verso gli interventi di microcooperazione, ampliatisi a partire dalla fine degli anni ottanta, cresciuti ulteriormente negli anni novanta ed infine assestatisi negli anni duemila. Gli interventi di microcooperazione, lungi dal sostituire la macrocooperazione, si sono affiancati ad essa colmandone alcune lacune.\nCaratteristiche.\nLa microcooperazione pu\u00f2 definirsi come modello decentralizzato di cooperazione allo sviluppo, a differenza del modello centralizzato espresso dalla macrocooperazione.\nI soggetti che si occupano di microcooperazione sono gli enti locali, ONG, volontari, sindacati, immigrati, PMI, cooperative sociali, ed altri enti che cercano di sviluppare reti locali di capitale sociale, assumendo che i paesi in via di sviluppo siano soggetti attivi nell'individuare i propri bisogni e nel migliorare le proprie condizioni (approccio \"bottom-up\")."}
{"id": "1874832", "revid": "172345", "url": "https://it.wikipedia.org/wiki?curid=1874832", "title": "Gian Paolo Meucci", "text": "Biografia.\nGian Paolo Meucci si laurea nel 1942 alla Scuola Normale Superiore di Pisa con una tesi in diritto amministrativo con il professor Giovanni Miele. Durante gli studi universitari Meucci aderisce alla Fuci (il ramo universitario dell'Azione cattolica). Miele era uno dei pi\u00f9 significativi esponenti della corrente di umanesimo giuridico del periodo, e trasmette al suo giovane allievo la profonda consapevolezza \u00abdelle ragioni umanistiche del diritto\u00bb centrata sul valore della dignit\u00e0 umana di fronte all'organizzazione dei pubblici poteri.\nMeucci svolge le funzioni di dirigente dell'Azione cattolica fiorentina nel periodo segnato dalla personalit\u00e0 di don Giulio Facibeni, con cui mantiene nel tempo un profondo legame. Il principio della testimonianza cristiana verso gli orfani e l'infanzia pi\u00f9 debole, perno dell'esperienza della Madonnina del Grappa di don Facibeni, diventa una pietra miliare nella sua coscienza di uomo e di magistrato. Su questa radice comune nasce il legame con don Lorenzo Milani, che dar\u00e0 vita a un'intensa collaborazione fra Meucci e la scuola di San Donato e di Barbiana, come testimonia l'intensa corrispondenza fra i due fin dal 1949.\nil 31 ottobre 1942 entra in magistratura come uditore giudiziario; viene chiamato sotto le armi il 12 ottobre 1943; una volta congedato, nel 1944, diventa sostituto procuratore della Repubblica a Firenze; incarico che svolge fino alla nomina a magistrato della Corte d'appello (1966).\nDurante la guerra di Liberazione Gian Paolo Meucci si schiera senza esitazioni nel campo dell'antifascismo. Per questo, al termine del conflitto, quando ci fu necessit\u00e0 di affidare incarichi a magistrati non compromessi con il regime, Meucci fu applicato alla Sezione speciale della Corte d'Assise per i processi contro i collaborazionisti. \u00abHa dato prova di sapere con energia e profonda conoscenza del diritto sostenere l'accusa, anche in delicati e gravi processi, riportando notevoli vittorie\u00bb dicono le sue note caratteristiche dedicate a questo argomento. Su questa esperienza pubblicher\u00e0 nel 1946 \u201cIl delitto di collaborazionismo al tedesco invasore\u201d (cit. in Opere), in cui analizzer\u00e0 la propria conoscenza diretta, esaminando le varie questioni sorte sull'interpretazione dell'art. 5 della legge sulle sanzioni dei delitti fascisti, e in particolare sugli elementi materiali e psicologici del reato di collaborazionismo.\nDopo la fine della guerra (1945-1947) viene applicato alla Procura generale, Sezione speciale della Corte d'Assise, per svolgere funzioni di pubblico ministero nei procedimenti contro i collaborazionisti;\nNegli anni successivi viene chiamato a istruire il processo per l'attentato a Palmiro Togliatti (14/7/1948); nel 1948 si trasferisce temporaneamente a Roma per dirigere l'ufficio legislativo del ministero del Lavoro e della Previdenza sociale con Amintore Fanfani ministro e Giorgio La Pira sottosegretario.\nPer tutti gli anni cinquanta e fino a met\u00e0 anni sessanta, si snoda l'intenso impegno nella vita sociale a fianco di Giorgio La Pira, di cui diventa anche consulente giuridico. Fa parte del mondo culturale che ruota intorno alla Madonnina del Grappa di don Giulio Facibeni e alla scuola di Barbiana di don Lorenzo Milani. In quegli anni diventa protagonista di tutti gli episodi pi\u00f9 significativi della vita civile fiorentina. Dopo il 1963 il suo impegno sociale e politico si focalizza sul grande tema del dialogo fra cattolici e comunisti. In questo quadro nasce il suo contributo \u201cIl Dialogo alla prova\u201d (1964, cit. in Opere). Si approfondisce il rapporto con personalit\u00e0 del mondo cattolico fiorentino come padre Ernesto Balducci e Mario Gozzini. Collabora con la rivista Testimonianze. Nascono in questi anni i libri di educazione civica per le scuole scritti in collaborazione con Mario Gozzini;\nIl 12 settembre 1966 diventa magistrato di Corte d'Appello e il primo ottobre 1966 viene eletto presidente del Tribunale dei minori di Firenze. Meucci \u00e8 fra i primi a introdurre nella cultura giuridica il principio che anche il bambino \u00e8 portatore di diritti che gli devono essere riconosciuti e garantiti. Un magistrato che si occupa di soggetti in et\u00e0 evolutiva deve obbligatoriamente far proprio un approccio interdisciplinare e coniugare la conoscenza del diritto con la psicologia e pi\u00f9 in generale con le scienze umane. L'attivit\u00e0 giurisdizionale doveva perci\u00f2 collegarsi ai servizi sociali sul territorio e costruire una \u201crete\u201d per recuperare il minore. Sotto lo stimolo di Meucci si inaugura una nuova stagione per la cultura giuridica: si trasforma il vecchio diritto \u201csui\u201d minori in un diritto che cerca di interpretarne le esigenze pi\u00f9 profonde. Per Meucci c'\u00e8 un diritto inalienabile all'educazione, alla sicurezza, all'autonomia, alla socializzazione e infine uno che tutti li riassume: il diritto alla propria identit\u00e0. Il minore, insomma, da suddito diventa un cittadino.\n\u00abIl giudice dei minori nasce come figura di supplenza di un \u201cpater\u201d che, nella nuova civilt\u00e0 industriale, non riesce pi\u00f9 a esprimere un'autorit\u00e0 capace di un duro controllo del figlio\u00bb. Una premessa \u201csociologica\u201d che comunque scardina la figura di \u201cgiudice - pater\u201d e lo obbliga a non restare arbitro passivo \u00abdi conflitti proposti dalle parti\u00bb, ma a interpretare e garantire il diritto del minore con conseguenze importanti sul piano pratico.\nLa funzione del giudice, in primis, diventa quella di comprendere e tutelare il suo interesse contro ogni prevaricazione dell'adulto: non solo dell'adulto-genitore, ma anche dell'operatore sociale, che \u00e8 spesso impegnato a soddisfare i bisogni della parte genitoriale. Questa figura nuova di giudice deve essere capace, attraverso un'adeguata formazione professionale, di unificare il senso dei vari interventi a favore del minore: psicologico, sociale, di tutela giuridica e \u201cgarantista\u201d. Dovr\u00e0 pertanto essere in grado di valutare l'apporto degli psicologi e dei singoli specialisti, \u201cdecodificando\u201d tutte le informazioni necessarie. Vigilare per far s\u00ec che non si verifichi una frattura fra istituzioni penali e quelle di intervento educativo. E dunque in ogni caso lavorare sempre in \u00e9quipe interdisciplinare, non solo con il collegio giudicante, ma soprattutto con gli operatori coinvolti negli interventi di sostegno del minore sul territorio.\nNon cesser\u00e0 mai la sua attivit\u00e0 di pubblicista e studioso: la sua sterminata produzione di articoli, saggi e conferenze (oltre 800 voci), contribuisce a diffondere una nuova sensibilit\u00e0 nei confronti delle problematiche giovanili e del minore come soggetto di diritti. Suo l'apporto determinante alla Riforma del diritto di famiglia (1975) e a tutta la nuova legislazione nel campo dell'adozione e tutela del minore divenuta una pietra miliare per la giustizia minorile in Italia. Questo intenso lavoro confluir\u00e0 in una sorta di \u201csumma\u201d del suo pensiero giuridico sull'argomento: \u201cI Figli non sono nostri\u201d (1974). \nDopo una permanenza ventennale al Tribunale dei minori di Firenze, Gian Paolo Meucci muore nella sua citt\u00e0 prima di poter ricoprire l'incarico di procuratore generale di Venezia, a cui era stato nominato l'11 dicembre 1985.\nControversie.\nRimane controversa la figura del magistrato, in qualit\u00e0 di Giudice del Tribunale dei Minori, riguardo alle vicende della comunit\u00e0 toscana Forteto.\nNel 1978, a seguito dell'arresto dei fondatori Rodolfo Fiesoli e Luigi Goffredi, condannati poi dopo alterne vicende definitivamente nel 1985 per violenza sessuale su minori e maltrattamenti, il tribunale dei minori, guidato allora da Gian Paolo Meucci, continu\u00f2 ad affidare minori alla comunit\u00e0 malgrado fossero gi\u00e0 emersi i dettagli dello scandalo."}
{"id": "1874833", "revid": "107831", "url": "https://it.wikipedia.org/wiki?curid=1874833", "title": "Thomas Randolph", "text": ""}
{"id": "1874835", "revid": "1444345", "url": "https://it.wikipedia.org/wiki?curid=1874835", "title": "Rockferry (singolo)", "text": "Rockferry \u00e8 un singolo della cantante britannica Duffy, pubblicato in download digitale il 19 novembre 2007 come primo estratto dall'album omonimo.\nIl singolo, il 3 dicembre successivo, \u00e8 stato pubblicato anche in edizione limitata come vinile (500 copie) nel solo Regno Unito.\nDescrizione.\nLa canzone \u00e8 stata scritta dalla stessa cantante insieme a Bernard Butler che ha curato anche la produzione, mentre la b-side del singolo, \"Oh Boy\", \u00e8 stata scritta da Richard J. Parfitt."}
{"id": "1874838", "revid": "767487", "url": "https://it.wikipedia.org/wiki?curid=1874838", "title": "Rise Up (Yves Larock)", "text": "Rise Up \u00e8 un singolo house del disc jockey e produttore svizzero Yves Larock. Pubblicato nel 2007, il brano ha ottenuto un notevole successo di vendite nell'estate del 2008, raggiungendo ottimi risultati nelle classifiche di diversi paesi europei."}
{"id": "1874839", "revid": "287204", "url": "https://it.wikipedia.org/wiki?curid=1874839", "title": "Gaston Kabor\u00e9", "text": "Biografia.\nHa ottenuto la laurea in Storia alla Sorbonne a Parigi. Mentre faceva ricerche per la sua tesi sulla storia dei pregiudizi razziali sull'Africa da parte dei suoi colonizzatori, ha preso interesse per i film documentari contemporanei che secondo lui perpetuavano la propagazione di tali stereotipi. Al fine di comprendere al meglio questo linguaggio ha frequentato una scuola di cinema. Pensava prima di tutto di utilizzare questo media come mezzo divulgativo del sapere storico ma si avvicin\u00f2 invece sempre di pi\u00f9 all'arte cinematografica tout court. Ottiene il diploma in Produzione cinematografica nel 1976 e torna nel suo paese natale in quanto direttore del Centre National du Cin\u00e9ma. Il suo film \"Wend Kuuni\" \u00e8 stato il secondo film ad essere prodotto in Burkina Faso. La sua opera allo schermo, che guarda soprattutto all'eredit\u00e0 rurale del suo paese ha ricevuto numerosi premi internazionali tra cui il premio C\u00e9sar francese.\n\u00c8 stato membro della giuria alla Biennale di Venezia nel 1994 e al Festival di Cannes nel 1995.\nNel 1997 ha vinto il primo premio al 15\u00ba Festival Panafricain du Cin\u00e9ma et de la T\u00e9l\u00e9vision de Ouagadougou (FESPACO) con il film \"Buud Yam\"."}
{"id": "1874847", "revid": "809148", "url": "https://it.wikipedia.org/wiki?curid=1874847", "title": "Curtis Callan", "text": "Attualmente insegna all'Universit\u00e0 di Princeton. Le sue ricerche vertono principalmente sulla teoria di gauge, sulla teoria delle stringhe, sui solitoni, sui buchi neri, sulle interazioni forti e su molti altri argomenti. \u00c8 stato premiato con la medaglia Dirac nel 2004. Callan \u00e8 conosciuto principalmente per l'equazione di Callan-Symanzik."}
{"id": "1874848", "revid": "339392", "url": "https://it.wikipedia.org/wiki?curid=1874848", "title": "James Rennell", "text": ""}
{"id": "1874852", "revid": "121393605", "url": "https://it.wikipedia.org/wiki?curid=1874852", "title": "Elicottero d'attacco", "text": "Con elicottero d'attacco, definito in inglese \"helicopter gunship\", si definisce un elicottero armato ad uso militare, specificamente progettato per attaccare obiettivi terrestri quali fanteria nemica, mezzi corazzati e infrastrutture. La loro normale dotazione comprende mitragliatrici, cannoncini automatici, razzi e missili guidati come ad esempio gli Hellfire. Possono essere equipaggiati anche con missili aria-aria in funzione di autodifesa.\nAl giorno d'oggi un elicottero d'attacco ha due principali funzioni, quella di fornire un diretto e preciso supporto aereo ravvicinato per le truppe a terra e un'azione anticarro per distruggere concentrazioni di mezzi avversari. Gli elicotteri d'attacco possono anche fornire assistenza agli elicotteri leggeri in servizio di pattugliamento.\nStoria.\nL'idea di dotare un elicottero con armamento, in quel caso solo difensivo, risale alla guerra di Corea ma non fu una sperimentazione programmata quanto frutto di esigenze estemporanee. Successivamente l'idea venne ripresa anche nella guerra d'Algeria ma fu con la guerra del Vietnam che si inizi\u00f2 a pensare ad un elicottero appositamente creato per questo ruolo. Nelle fasi iniziali di quest'ultima gli elicotteri leggeri erano equipaggiati con armi offensive spesso imbracciate da membri dell'equipaggio, poco pi\u00f9 che l'equivalente volante di un veicolo leggero da perlustrazione armato. Per avere a disposizione un vero elicottero d'attacco bisogner\u00e0 aspettare il Bell AH-1 Cobra destinato al Close Air Support. Dopo il Vietnam, soprattutto durante gli anni novanta, gli elicotteri d'attacco dello U.S. Army ed alcuni di produzione sovietica divennero sempre pi\u00f9 specializzati nel ruolo di anticarro.\nNell'U.S. Marine Corps al contrario si continu\u00f2 ad impiegare gli elicotteri, come del resto anche la flotta di velivoli ad ala fissa, nel ruolo di appoggio alle truppe.\nIn Unione Sovietica si prefer\u00ec mantenere intatte le capacit\u00e0 di trasporto truppa piuttosto che attacco al suolo.\nMentre gli elicotteri si sono rivelati efficaci nel ruolo di anticarro nel teatro mediorientale, gli elicotteri d'attacco sono al giorno d'oggi progettati per impieghi multiruolo. Le tattiche come la tank plinking hanno dimostrato che i velivoli ad ala fissa potrebbero essere efficaci contro i carri armati ma gli elicotteri hanno in questo caso il vantaggio di mantenere una bassa quota e velocit\u00e0 oltre ad avere la capacit\u00e0 di chiudere un supporto aereo.\nAltri elicotteri specifici vennero sviluppati per missioni condotte dalle forze speciali, tra cui il MH-6 Little Bird per Close Air Support. Il ruolo operativo indipendente chiamato \"deep attack\" affidato agli elicotteri d'attacco venne messo in discussione dopo la fallita missione durante l'attacco al Karbala Gap, durante la guerra d'Iraq del 2003\n. Una seconda missione effettuata quattro giorni pi\u00f9 tardi nella stessa zona, questa volta coordinata con l'artiglieria e velivoli ad ala fissa, risult\u00f2 infatti di gran lunga pi\u00f9 efficace, con il contenimento ad un numero minimo di perdite.\nI moderni elicotteri d'attacco.\nNel corso della seconda parte degli anni settanta, l'U.S. Army si accorse della necessit\u00e0 di una maggiore specializzazione con dei corpi dotati di elicotteri d'attacco, che avrebbero consentito loro di operare in qualsiasi condizione meteorologica per cui venne avviato un programma denominato \u201cAdvanced Attack Helicopter\u201d dal quale risult\u00f2 vincitore lo Hughes YAH-64. I sovietici, per contrastare lo sviluppo tecnologico dei velivoli di produzione statunitense, avviarono un analogo programma di adeguamento dei propri elicotteri d'attacco.\nI vertici militari sovietici richiesero agli OKB Kamov e Mil di presentare dei nuovi modelli adatti allo scopo. Bench\u00e9 nel concorso venne riconosciuto ufficialmente vincitore il Kamov Ka-50, la Mil ritenne di sviluppare ugualmente il progetto da loro presentato, il Mil Mi-28.\nGli anni novanta possono essere considerati l'inizio dell'era operativa degli elicotteri d'attacco statunitensi. L'AH-64 Apache venne utilizzato intensamente e con grande successo nell'operazione Desert Storm. Furono gli Apache a sparare i primi colpi in quella guerra distruggendo i radar nemici ed i siti SAM grazie ai loro Hellfire. Successivamente sono stati utilizzati con successo in entrambi i loro ruoli operativi, quello di attacco diretto contro i mezzi corazzati nemici e come artiglieria aerea a sostegno delle truppe di terra. Gli attacchi degli Apache effettuati tramite gli Hellfire ed il cannone in loro dotazione riuscirono efficacemente a distruggere un gran numero di carri armati ed autoblindo avversari.\nAttualmente la filosofia dell'elicottero d'attacco \u00e8 stata ulteriormente perfezionata, e l'AH-64 Apache Longbow riunisce in s\u00e9 molte delle tecnologie avanzate che saranno impiegate nello sviluppo di futuri simili progetti."}
{"id": "1874853", "revid": "169529", "url": "https://it.wikipedia.org/wiki?curid=1874853", "title": "Chiesa di Sant'Andrea Vecchia", "text": "La chiesa di Sant'Andrea Vecchia si trova nel comune di Malegno in Valle Camonica, provincia di Brescia; l'aggettivo \"vecchia\" nasce dal fatto che esiste nel paese un altro luogo di culto dedicato a Sant'Andrea apostolo, datato al seicento, e definita appunto \"Nuova\".\nStoria.\nLa chiesa risale al XII secolo sebbene rimaneggiata fortemente nel XV e nel XVII secolo con una modifica della navata. Negli anni cinquanta \u00e8 stata sottoposta a restauro. Nel 1878 fu ceduta alle suore canossiane.\nLa facciata, rivolta ad ovest, \u00e8 decorata da un portale cinquecentesco con lunetta in \"pietra di Sarnico\"; di questo periodo \u00e8 anche il campanile. Sulla parete nord vi \u00e8 invece il portale quattrocentesco, che presenta un architrave decorato da una croce greca e da fiori della vita. Sempre su questa parete si possono ammirare, databili tra il XV e il 1517, numerosi affreschi tra i quali un San Cristoforo e le storie della vita di Simonino di Trento.\nAnche l'interno si presenta affrescato da immagini di tipo devozionale, con \"Madonne in trono\", \"Piet\u00e0\", santi, tra le quali \u00e8 possibile ancora leggere il nome del committente. Particolari sono i dipinti del presbiterio, databili ai primi anni del Quattrocento, molto rari in Valle Camonica. Tra questi spicca il Cristo tra gli apostoli nella parte inferiore dell'abside, d'ispirazione tardo-gotica lombarda, certamente non locale, una \"nativit\u00e0\" e un \"San Pietro\"."}
{"id": "1874866", "revid": "122315", "url": "https://it.wikipedia.org/wiki?curid=1874866", "title": "Aotus brumbacki", "text": "L'aoto di Brumbach o scimmia notturna di Brumbach (\"Aotus brumbacki\") \u00e8 un primate platirrino della famiglia degli Aotidi. \nVeniva fino a poco tempo fa considerato una sottospecie di \"Aotus lemurinus\" (\"A. lemurinus brumbacki\").\nDistribuzione.\nQuesto animale \u00e8 diffuso nell'area che va dalla Colombia orientale alla Guyana, dove abita le foreste rade.\nDescrizione.\nDimensioni.\nMisura circa 80 cm di lunghezza, con la coda lunga una volta e mezza il corpo (50 cm).\nAspetto.\nIl mantello \u00e8 grigiastro sul dorso, coi lati del collo che tendono al giallastro, cos\u00ec come la gola e la gola. A differenza delle altre specie del medesimo gruppo, in questi animali \u00e8 presente una cresta interscapolare.\nLe zampe posteriori sono leggermente pi\u00f9 lunghe di quelle anteriori, il che aiuta questi animali nel salto. Similmente ai lemuri ed ai tarsi, presenta sull'anulare di ciascun piede un artiglio per il \"grooming\".\nCome i tarsi, pur essendo una specie notturna manca del \"tapetum lucidum\" tipico degli animali notturni (ad esempio, i lemuri ne sono provvisti): sopperisce a questa mancanza con le grandi dimensioni degli occhi.\nBiologia.\nCome tutte le specie congeneri, si tratta di animali esclusivamente notturni. Entrano in attivit\u00e0 soprattutto quando la luna \u00e8 alta nel cielo, poich\u00e9 si orientano principalmente con la vista: visto che percorrono sempre gli stessi tragitti, \u00e8 probabile che memorizzino un percorso quando la luna \u00e8 particolarmente luminosa, per poi percorrere esclusivamente quello.\nVive in coppie od in piccoli gruppi familiari formati da una coppia coi propri cuccioli e subadulti, che si mantengono in contatto con tutta una serie di richiami.\nAlimentazione.\nQuesti animali hanno una dieta prevalentemente frugivora, ma non disdegnano nutrirsi anche di altri materiali vegetali (foglie, germogli) ed anche di insetti. Le loro abitudini notturne abbattono la probabilit\u00e0 di entrare in competizione con altre specie frugivore e permettono loro di trovare insetti di taglia maggiore.\nRiproduzione.\nDurante il corteggiamento viene utilizzata la tecnica del lavaggio con urina, in maniera simile ai galagoni (che per\u00f2 utilizzano tale metodo per delimitare il territorio): il maschio cosparge d'urina le palme delle mani ed in seguito percorre determinati sentieri, cos\u00ec da cospargerli del proprio odore.\nIl maschio corteggia la femmina utilizzando versi assai simili a quelli del cucciolo che cerca la poppata: in seguito i due sessi si annusano a lungo, per poi accoppiarsi nel giro di pochi secondi.\nAL termine della gestazione nasce un unico cucciolo, che viene accudito esclusivamente dal maschio e dato alla madre solo per la poppata."}
{"id": "1874867", "revid": "1123217", "url": "https://it.wikipedia.org/wiki?curid=1874867", "title": "Fanon", "text": ""}
{"id": "1874868", "revid": "122315", "url": "https://it.wikipedia.org/wiki?curid=1874868", "title": "Tarsius specturm", "text": ""}
{"id": "1874869", "revid": "62748", "url": "https://it.wikipedia.org/wiki?curid=1874869", "title": "Arte anglosassone", "text": "La definizione di arte anglosassone indica la produzione artistica della Gran Bretagna dall'epoca del re Alfredo il Grande (871-899) alla conquista normanna del 1066, dopo la quale si diffuse nell'isola l'arte romanica.\nDopo la loro conversione al Cristianesimo, tecniche e motivi decorativi propri delle tradizioni celtiche e anglosassoni avevano dato origine nelle isole britanniche allo stile artistico definito come arte insulare, applicato in particolare alla decorazione di opere di metallurgia e oreficeria e alla miniatura. L'arte anglosassone deriva dalla fusione di questa tradizione con gli influssi della contemporanea arte italiana, maggiormente legata alla tradizione dell'arte romana tardoantica, portati dai missionari provenienti da Roma.\nL'arte anglosassone sopravvive soprattutto nella miniatura dei manoscritti, nell'architettura e nell'intaglio su avorio. Sono anche conosciute opere di metallurgia, come la spilla Fuller, del IX secolo), che tuttavia dovettero scomparire in larga parte nello spoglio di chiese e abbazie delle fasi iniziali della conquista normanna e sono dunque per la maggior parte oggetto di ritrovamenti archeologici.\nL'arazzo di Bayeux, commissionato dai Normanni a celebrazione della conquista venne realizzato da artigiani anglosassoni, che lavorarono nella propria tradizione.\nLa cultura anglosassone ebbe contatti sempre pi\u00f9 frequenti con il resto dell'Europa latina medioevale, con reciproche influenze. Nell'XI secolo esercit\u00f2 il proprio influsso sulla Francia settentrionale con la cosiddetta \"scuola del Canale\".\nArchitettura anglosassone.\nL'architettura anglosassone era principalmente costituita in materiali poveri. Gli edifici dei nuovi insediamenti, sorti dopo l'abbandono dei centri romani, erano costruiti prevalentemente in legno con tetti in paglia ed esistevano solo pochi edifici pubblici, soprattutto sale di riunione. Solo le chiese vennero costruite in pietra o in mattoni, a volte con materiali romani di reimpiego, ma spesso il loro originario impianto anglosassone \u00e8 sopravvissuto solo parzialmente ai successivi rimaneggiamenti.\nLe incursioni vichinghe dell'VIII secolo avevano comportato la distruzione di numerose chiese e abbazie costruite nel periodo precedente. Durante il regno di Alfredo il Grande molte citt\u00e0 vennero fortificate e la pianta basilicale delle chiese, derivata dal modello romano, venne modificata con la costruzione di torri al posto del nartece. In alcuni casi sono presenti decorazioni scolpite, che riprendono i motivi geometrici tipici della tradizione anglosassone.\nTra le chiese di questo periodo sono:\nManoscritti anglosassoni.\nTra i manoscritti miniati \u00e8 particolarmente significativo il benedizionale di Sant'Etelvoldo, del X secolo, che fonde caratteristiche insulari, carolinge e bizantine nello stile decorativo e nell'iconografia.\nNell'XI secolo si diffuse il cosiddetto \"stile di Winchester\", che fonde il decorativismo astratto delle tradizioni settentrionali con il figurativismo di quelle mediterranee (messale di Leofric).\nAlcuni manoscritti anglosassoni comprendono illustrazioni realizzate a penna, senza uso del colore, influenzati dal salterio di Utrecht, del IX secolo, che era custodito a Canterbury intorno all'anno Mille e di cui il salterio di Harley, dell'XI secolo, \u00e8 una copia.\nIl contributo della miniatura anglosassone all'iconografia altomedievale \u00e8 costituito dalla rappresentazione della \"bocca dell'inferno\" in forma della bocca di un mostro, e nel motivo dell'Ascensione di Cristo, rappresentata con un paio di gambe che spariscono in cima all'immagine: entrambi i motivi ebbero in seguito ampia diffusione nell'arte europea.\nVetri anglosassoni.\nOggetti in vetro sono stati rinvenuti negli scavi archeologici sia di necropoli che in insediamenti. Comprendono recipienti, perle per collane, smalti ed elementi inseriti in opere di oreficeria, e soprattutto vetri per finestre, in alcuni casi anche colorati, utilizzati in chiese e monasteri gi\u00e0 a partire dal VII secolo.\nPer la fabbricazione del vetro si utilizzava come materia prima il silicio, ottenuto dalla sabbia, soda ottenuta dal natron, sostituita nel corso del X secolo dal potassio ricavato dalla cenere di legno, calcio come stabilizzante, spesso gi\u00e0 presente nella sabbia. Le naturali impurit\u00e0 presenti nelle materie prime o deliberatamente aggiunte in piccole quantit\u00e0 consentivano inoltre effetti coloranti o opacizzanti. Le tecniche erano state riprese dalla precedente tradizione romana e in alcuni casi i frammenti di vetro rotti venivano rilavorati per la produzione di nuovi oggetti.\nLa lavorazione del vetro avveniva in officine legate ai monasteri e probabilmente da parte di maestranze itineranti che si spostavano a seconda delle necessit\u00e0. Le tecniche si erano tuttavia impoverite rispetto all'epoca romana.\nNuove forme di recipienti furono introdotte in epoca anglosassone, utilizzate sia come vasellame da mensa (con fondo piatto), ma soprattutto con fondi arrotondati o appuntiti. Gli orli erano ispessiti e arrotondati. Una tipologia di queste forme fu per la prima volta redatta da Donald Harden nel 1956. e successivamente rivista nel 1978. La decorazione era costituita da applicazioni sempre in vetro. Spesso i vetri erano colorati e si usavano anche due colori per la decorazione.\nCollane in perline di vetro e di altri materiali (ambra, pietre dure, osso, corallo), erano ampiamente diffuse, come provano i numerosi ritrovamenti nelle sepolture femminili, mentre larghe perle in vetro erano utilizzate per la decorazione di armi da parata. Potevano essere sia importate che prodotte localmente."}
{"id": "1874870", "revid": "287204", "url": "https://it.wikipedia.org/wiki?curid=1874870", "title": "Chad Reed", "text": "Carriera.\nInizia la sua carriera nel 1998 in Australia, uscendo dalla categoria juniores, ed esordendo direttamente nella classe 250cc, e non come di tradizione nella 125cc. Si dimostra ben presto molto competitivo, sia in motocross che in supercross, vincendo il titolo australiano sia nel 1999 che nel 2000.\nNel 2001 si trova a competere nel Campionato Motocross 250cc, in sella alla Kawasaki del team Jan DeGroot. Reed si trova subito a suo agio nel nuovo campionato, a bordo della sua KX250 vince la tappa di Lierop nei Paesi Bassi, diventando il primo pilota australiano a vincere una gara di questo campionato.\nNel 2002 esordisce nel campionato statunitense di supercross 125cc, conquistando subito al primo anno il titolo di campione, che lo pone tra le pi\u00f9 grandi promesse del motociclismo cross. Lo stesso anno vince anche la sua prima, e unica, gara del campionato National a Mount Morris in Pennsylvania, disputer\u00e0 anche 4 gare della classe 250cc, il miglior piazzamento per\u00f2 sar\u00e0 un quinto posto nella gara di San Diego, CA\nNel 2003 passa alla classe 250cc, in sella alla Yamaha Factory. Nella sua stagione da rookie, finisce secondo dietro a Ricky Carmichael, perdendo il titolo per soli 7 punti, nonostante le 8 vittorie rispetto alle 7 del suo rivale. Nel campionato motocross invece terminer\u00e0 terzo dietro Carmichael e Kevin Windham.\nNel 2004, con l'assenza per infortuni di Ricky Carmichael, vince il titolo del campionato supercross, battendo tutti e conquistando 10 vittorie su 16 prove.\nIl 2005 vede il ritorno di Carmichael e l'approdo di James Stewart Jr., la nuova promessa del supercross, nella classe maggiore. La lotta a tre per il titolo alla fine si conclude con la vittoria di Carmichael che la spunta con 7 vittorie, Reed finisce secondo con 5 vittorie e terzo James Stewart con 3 vittorie.\nNel 2006 Reed \u00e8 ancora molto competitivo, molto pi\u00f9 dell'anno scorso, ma nonostante questo il titolo andr\u00e0 di nuovo a Carmichael, stavolta soltanto per 2 punti. A pari punti si classificher\u00e0 assieme a Reed anche Stewart, che per\u00f2 vince pi\u00f9 gare e quindi si classifica secondo.\nNel 2007 Reed annuncia di voler lasciare a fine contratto la Yamaha per creare un team tutto suo, come fece Jeremy McGrath in passato. A fine stagione terminer\u00e0 2\u00ba, con una sola vittoria conquistata.\nNel 2008 arriva il secondo titolo nella classe maggiore del supercross AMA, vincendo 9 delle 17 prove. Quest'ultima \u00e8 una stagione piena di battaglie con Windham, Davi Millsaps e Josh Hill, alla fine Reed la spunta su Windham con 13 punti di distacco.\nNel 2009 passa al tem Rockstar Makita Suzuki. Sar\u00e0 una stagione piena di battaglie con Stewart, ma alla fine l'australiano dovr\u00e0 cedere la corona allo statunitense per soli 7 punti. \nIl 23 agosto dello stesso anno si impone nel campionato AMA motocross (National), e a fine anno lascia la squadra dopo solo una stagione per approdare nel team ufficiale Kawasaki Monster Energy.\nLa stagione 2010 inizia con un grave incidente che gli compromette la stagione stessa. Finir\u00e0 solamente 17\u00ba in campionato, conquistando un solo podio nell'ultima gara di Las Vegas.\nA fine stagione corre e vince la prima gara del Campionato Australiano Supercross su una Honda del Team Vodafone che partecipa alle maggiori competizioni automobilistiche in Australia.\nPer la stagione 2011 crea un proprio team privato di supercross, il TwoTwo Motorsports Honda, per correre il Campionato del Mondo Supercross.\nA fine stagione 2011 Reed si piazza in seconda posizione dietro al solo Ryan Villopoto con un distacco di 4 punti vincendo la prova finale al Sam Boyd Stadium di Las Vegas. Sempre nel 2011 viene nominato Membro dell'Ordine di Australia, massima onorificenza che gli permette di entrare di diritto nella Queen's Honour, la lista di personalit\u00e0 invitate a festeggiare il compleanno della Regina Elisabetta II (21 aprile). Reed \u00e8 il secondo pi\u00f9 giovane australiano a ricevere l'onorificenza e si aggiunge al cinque volte Campione del Mondo Mick Doohan.\nIl 2012 \u00e8 una stagione sfortunata per Reed, dopo un inizio incoraggiante, condito anche da una vittoria nella gara di Los Angeles, durante la gara di Arlington in Texas, mentre era in lotta per la vittoria, cade rovinosamente a terra e si frattura due costole, tibia, perone e si lesiona il crociato anteriore, stagione finita.\nNel 2013 corre per l'ultima stagione con la Honda, non sar\u00e0 una stagione entusiasmante per l'australiano. A fine campionato si piazza solamente quinto, senza conquistare nemmeno una vittoria, solo due terzi posti.\nNel 2014 torna alla Kawasaki, la nuova moto gli permette di essere di nuovo competitivo come nelle passate stagioni, ma una brutta caduta nella gara di San Diego gli impedisce di concludere la stagione, stavolta Chad si frattura la scapola, clavicola e la vertebra T1. A fine stagione conclude al 14\u00ba posto.\nIl 2015 non inizia benissimo, due decimi posti, nella terza gara viene squalificato per aver spinto Trey Canard fuori dal circuito a seguito di un contatto precedentemente subito. Nella gara successiva ad Oakland conquista il suo primo podio finendo terzo dietro Ryan Dungey e lo stesso Canard, l'unica vittoria arriver\u00e0 nella prima gara ad Atlanta, davanti a Dungey, che poi diventer\u00e0 anche la sua ultima vittoria in carriera. A fine stagione subisce un intervento alla spalla che lo costringe a saltare qualche gara del National, sar\u00e0 anche l'ultima stagione per il TwoTwo Motorsports, l'australiano ha dichiarato che non riusciva a reggere il doppio ruolo manager/pilota.\nNel 2016 Chad ritorna in Yamaha, la casa che lo ha reso 3 volte campione nell'AMA Supercross, la stagione per\u00f2 non sar\u00e0 esaltante, solo 3 podi e nessuna vittoria, stagione viziata anche da un problema al gomito. Prima della fine del campionato vola in Europa come \"wild card\" per le ultime due gare del mondiale, l'ultima volta per Reed nel mondiale fu nel 2002, stagione che lo vide vicecampione con una vittoria nel Gp di Lierop in Olanda, le due gare sono in Gran Bretagna e Italia, in Gran Bretagna finisce quattordicesimo in gara 1 e diciassettesimo in gara 2, in Italia cade e si fa male al polso in gara 1 non prendendo poi il via in gara 2. Conclude la stagione AMA al quinto posto con 250 punti.\nNel 2017 \u00e8 ancora in Yamaha, la stagione comunque non sar\u00e0 esaltante, riuscir\u00e0 a conquistare solo un podio, un secondo posto in Arizona. Durante la gara di St. Louis si rende protagonista di un episodio non molto felice, mentre si trovava in sedicesima posizione viene raggiunto da Dungey, che lottava per le prime e si apprestava a doppiarlo, l'australiano invece di rallentare e farlo passare, come da prassi, inizia a girare pi\u00f9 veloce rendendo pi\u00f9 complicato il sorpasso, che avverr\u00e0 comunque qualche giro pi\u00f9 tardi quando ormai la gara per Dungey \u00e8 compromessa, questo episodio scatena molte polemiche sui social incrementando il malumore tra i due, malumori derivanti anche da un tamponamento alla prima curva della gara precedente a Detroit, incidente che ha fatto sbattere a terra Justin Bogle e Reed compromettendo il resto della loro gara."}
{"id": "1874872", "revid": "339392", "url": "https://it.wikipedia.org/wiki?curid=1874872", "title": "Cynthia Genzano", "text": ""}
{"id": "1874875", "revid": "1798099", "url": "https://it.wikipedia.org/wiki?curid=1874875", "title": "Dinamo solare", "text": "Per dinamo solare si intende il processo fisico che genera il campo magnetico solare. Il Sole \u00e8 circondato da un campo magnetico dipolare, cos\u00ec come molti altri corpi celesti, fra i quali la Terra. Il campo dipolare \u00e8 prodotto da una corrente elettrica circolare che fluisce in profondit\u00e0 seguendo la legge di Amp\u00e8re. Questa corrente \u00e8 prodotta da uno sforzo di taglio (uno \"stiramento di materia\") fra parti differenti del Sole che ruotano a velocit\u00e0 diverse e per il fatto che il Sole stesso sia un ottimo conduttore elettrico (e dunque governato dalle leggi della magnetoidrodinamica).\nI fluidi con caratteristiche di conduttori elettrici possono formare una dinamo semplicemente tagliando il fluido stesso come conseguenza della Legge di Lenz dell'induzione: muovendo un fluido attraverso un campo magnetico preesistente si induce la corrente elettrica nel fluido che distorce il precedente campo magnetico. La direzione della distorsione \u00e8 quella in cui le linee di campo tendono ad essere trascinate via col fluido. Se il flusso possiede una componente di sforzo di taglio, ogni linea di campo \u00e8 tirata dalla corrente amplificando cos\u00ec il campo magnetico esistente. Questi sistemi sono chiamati dinamo MHD. A seconda della struttura del flusso, la dinamo pu\u00f2 essere autoeccitata e stabile, autoeccitata e caotica o decadente.\nLa dinamo solare \u00e8 autoeccitante e caotica: la direzione del campo si inverte ogni 11 anni, causando il ciclo delle macchie solari. Il meccanismo dettagliato della dinamo solare non \u00e8 noto ed \u00e8 oggetto di ricerche."}
{"id": "1874882", "revid": "1702319", "url": "https://it.wikipedia.org/wiki?curid=1874882", "title": "Chiesa di San Remigio (Vione)", "text": "La chiesa di San Remigio \u00e8 la parrocchiale di Vione, in provincia e diocesi di Brescia; fa parte della zona pastorale dell'Alta Val Camonica.\nL'edificio originario risale al XII secolo e nel 1336 la chiesa risulta intestataria di importanti benefici nell'alta Val Camonica. Nel 1339 fu danneggiata a seguito di un assedio durante combattimenti tra guelfi e ghibellini. Venne ricostruita nel XV secolo. Nel 1580 san Carlo Borromeo impose la realizzazione di lavori di restauro, che furono terminati nel 1598, come testimonia la data incisa su una colonna.\nL'antica abside della chiesa romanica \u00e8 inglobata nel fianco orientale della nuova costruzione ed \u00e8 stata attualmente rimessa in vista. Altre tracce della struttura originale rimandono nelle fondamenta sotto i muri laterali."}
{"id": "1874886", "revid": "339392", "url": "https://it.wikipedia.org/wiki?curid=1874886", "title": "Associazione Sportiva Cynthia Genzano", "text": ""}
{"id": "1874890", "revid": "11497", "url": "https://it.wikipedia.org/wiki?curid=1874890", "title": "CoverFlow", "text": ""}
{"id": "1874894", "revid": "729019", "url": "https://it.wikipedia.org/wiki?curid=1874894", "title": "Lockheed AH-56 Cheyenne", "text": "Il Lockheed AH-56 Cheyenne era un elicoplano d'attacco, o con altri termini una girodina o elicottero composito, monomotore con rotore a pale rigide, realizzato dall'azienda statunitense Lockheed Corporation nella seconda parte degli anni sessanta.\nStoria del progetto.\nL'AH-56A era il progetto vincitore del programma Advanced Aerial Fire Support System indetto dall'U.S. Army del 1965 per la realizzazione di un elicottero da attacco tecnologicamente avanzato.\nIl contratto venne stipulato con la Lockheed nel 1967 ma l'azienda non fu in grado di cominciare la produzione in serie che nel 1968, e successivamente il governo annull\u00f2 il contratto nel 1969. Lo sviluppo venne comunque continuato nella speranza che l'esercito decidesse infine di richiedere una nuova fornitura. Una relazione congressuale del Senato risalente al 1972 che stanziava finanziamenti per lo sviluppo degli A-10 per l'USAF e degli Harrier per la U.S. Navy sanc\u00ec la fine delle speranze della Lockheed e la definitiva chiusura del progetto da parte del Secretary of Army nell'agosto 1972.\nSviluppo.\nNella met\u00e0 degli anni sessanta la U.S. Army ritenne che sarebbe stato necessario dotarsi di un elicottero \u201cgunship\u201d, costruito appositamente per quel ruolo, caratterizzato da una superiore velocit\u00e0 e potenza di fuoco. Si riteneva fosse necessario per contrastare la minaccia dovuta all'incremento dell'intensit\u00e0 di fuoco da terra da parte dei Viet Cong e le truppe NVA, i quali spesso ricorrevano ad armamenti pesanti come mitragliatrici dal grosso calibro e razzi anticarro. \nSulla base di questa realizzazione, e con il crescente coinvolgimento in Vietnam, l'U.S. Army eman\u00f2 delle specifiche per un elicottero d'attacco specializzato, l'\"Advanced Aerial Fire Support System\" (AAFSS). Il velivolo doveva essere in grado di mantenere una velocit\u00e0 di crociera di 195 kt e riuscire a raggiungere i 212 kt per brevi tratti, avrebbe dovuto riuscire a rimanere in hovering ad effetto suolo (OGE) a 6\u00a0000 ft (PA) e 95 \u00b0F (35 \u00b0C) ed inoltre avere una ottima capacit\u00e0 di carico utile finalizzata al trasporto di armamenti.\nNell'agosto 1964, l'U.S. Army emise il bando di concorso per la realizzazione dell'AAFSS e dopo aver valutato le varie proposte decise di selezionare come finaliste la Lockheed e la Sikorsky. Alla fine, nel novembre dello stesso anno, dichiararono vincitore il progetto Lockheed in base alla maggiore economicit\u00e0 di realizzazione, minori tempi di consegna e minor rischio tecnico . L'esercito emise la commessa il 17 dicembre 1965, dove era specificato, oltre alla quantit\u00e0 dei mezzi, la richiesta per apportare una serie di modifiche incluso l'inserimento di un pod dotato di missili aria-terra . Alla fine vennero richiesti 14 esemplari oltre a quelli proposti originariamente dalla Lockheed.\nNel marzo 1966 venne inoltre siglato un contratto di collaborazione tra l'azienda costruttrice e l'esercito finalizzato allo sviluppo congiunto del Cheyenne, quindi, nel corso dell'anno, vennero definiti le opzioni per la produzione aggiungendole al contratto originale. Nel gennaio 1967 l'U.S. Army ordin\u00f2 375 esemplari per la somma complessiva di US$ 31,4 milioni con un'opzione per una successiva fornitura una volta evasa la prima.\nL'AH-56 continuava lo sviluppo di un rotore a pale rigide che precedentemente equipaggiava l'elicottero sperimentale Lockheed XH-51. Le sperimentazioni pratiche iniziarono con il volo inaugurale risalente al 21 settembre 1967 continuate fino all'incidente del 12 marzo 1969 quando, a causa del malfunzionamento su uno dei prototipi, il rotore venne in contatto con la cabina di pilotaggio uccidendo chi vi era ai comandi. Nel frattempo l'ordine dei 375 esemplari approvato nel 1968 venne annullato a causa dei tagli di bilancio nel settore difesa. La Lockheed continu\u00f2 a sviluppare il progetto in proprio nella speranza della disponibilit\u00e0 di nuovi fondi governativi ma la destinazione di questi ultimi ad altri progetti fece interrompere all'azienda ogni ulteriore sforzo nel 1972, dopo aver realizzato solo dieci esemplari, uno dei quali distrutto durante le prove effettuate nella galleria del vento.\nDopo la cancellazione.\nLo sviluppo delle nuove tecnologie necessarie alla realizzazione del Cheyenne ebbero come conseguenza l'innalzamento dei costi ed il superamento dei tempi previsti per la produzione. Questo, unito alle esperienze negative della partecipazione statunitense alla guerra del Vietnam, ad un aggiornamento delle specifiche richieste dall'U.S. Army e alle pressioni esercitate dall'USAF per cercare di promuovere l'A-10, ha portato alla scomparsa del progetto Cheyenne in favore dello Hughes AH-64 Apache e la produzione di Bell AH-1 Cobra, un elicottero di successo nelle vicende belliche nel Vietnam, che sarebbe stato assegnato all'U.S. Marine Corps oltre il 2000. \nDescrizione tecnica.\nL'AH-56A era un elicoplano monomotore con rotore a pale rigide integrato posteriormente da un rotore anticoppia posizionato sul piano orizzontale sinistro della trave di coda e da un'elica in configurazione propulsiva posta all'apice di quest'ultima. Il corpo centrale era stretto e filante integrato dalla cabina biposto in tandem completamente chiusa, con il posto di pilotaggio posizionato posteriormente e quello riservato al copilota e mitragliere in posizione anteriore, caratterizzata dall'ampia finestratura. Lateralmente era dotato di piccole ali basse che contribuivano, seppur in misura minore, a fornire portanza. Il carrello d'atterraggio, la cui funzione era essenzialmente quella di mantenere l'AH-56 in posizione orizzontale quando era a terra, era triciclo posteriore semiretrattile, dotato anteriormente di ruote di grande diametro integrate in sponson ai lati del corpo centrale e posteriormente da un ruotino di coda integrato nella deriva di coda che si allungava verso terra. L'armamento consisteva in un cannone da 30\u00a0mm posizionato in una torretta ventrale integrato da una mitragliatrice da 7,62\u00a0mm o un lanciagranate da 40\u00a0mm installati in una torretta nel muso. Poteva anche essere equipaggiato con dei 2.75 inch rockets e missili BGM-71 TOW. Era stato concepito per raggiungere i 212 kt (393 km/h) in modo da essere impiegato come scorta armata agli elicotteri da trasporto della U.S. Army."}
{"id": "1874897", "revid": "1924342", "url": "https://it.wikipedia.org/wiki?curid=1874897", "title": "Sabrina (album)", "text": "Sabrina \u00e8 l'album di esordio della cantante italo disco Sabrina. Pubblicato nel 1987 in tutta Europa, ha riscosso un ottimo successo in numerose nazioni.\nL'album, che conteneva anche cover di brani famosi come \"Lady Marmalade\", \"My Sharona\" e \"Da Ya Think I'm Sexy?\", \u00e8 stato trascinato dal grande successo dei singoli \"Sexy Girl\", \"Boys (Summertime Love)\" e \"Hot Girl\" ed \u00e8 stato certificato disco d'oro in Spagna."}
{"id": "1874899", "revid": "75421", "url": "https://it.wikipedia.org/wiki?curid=1874899", "title": "Youth Crew", "text": ""}
{"id": "1874920", "revid": "36426", "url": "https://it.wikipedia.org/wiki?curid=1874920", "title": "Profumeria Venus", "text": ""}
{"id": "1874922", "revid": "1305772", "url": "https://it.wikipedia.org/wiki?curid=1874922", "title": "Siciliana (pollo)", "text": "La Siciliana \u00e8 un'antica razza leggera di pollo originaria della Sicilia, da cui prende il nome, presente nei libri dedicati all'avicoltura di tutto il mondo, ma estremamente rara. \u00c8 il tipico pollo leggero di origine mediterranea, presente in diverse variet\u00e0 di colore, ma che si differenzia dalle altre razze per la peculiare forma della cresta, definita \"a corona\", caratteristica che l'ha resa popolare e unica al mondo. Come per la Livorno, anche la Siciliana \u00e8 stata oggetto di allevamento in USA, tanto che si possono osservare due tipi distinti: la Siciliana di tipo italiano, che \u00e8 da considerarsi l'originale, e quella di tipo americano, definita Sicilian Buttercup, o semplicemente Buttercup.\nOrigini.\nLe origini della razza sono piuttosto controverse; tuttavia, pare che esista da molti secoli, come attestano opere pittoriche che la riproducono, risalenti al sedicesimo secolo. Secondo alcuni studiosi la razza si sarebbe originata da accoppiamenti tra polli locali e polli provenienti dall'Africa settentrionale; in effetti la razza nordafricana chiamata Tripolina, oltre a vantare un ciuffo di penne, presenta anche una cresta a coppa proprio come la Siciliana. Tra il 1850 e il 1860 il Capitano Daves acquist\u00f2 un notevole numero di polli, al fine di rifornire l'equipaggio di uova e carne durante il suo viaggio di ritorno a Boston. Le galline dimostrarono di essere ottime ovaiole, e cos\u00ec gli esemplari che arrivarono vivi negli Usa divennero oggetto di intensa selezione da parte di alcuni allevatori statunitensi che divennero sostenitori della razza, tra cui l'avvocato Cough e il reverendo Brown. La razza venne ribattezzata Flower Bird, grazie alla forma della cresta, e poco pi\u00f9 tardi Sir Loring import\u00f2 i polli dalla Sicilia anche in Inghilterra, dove furono chiamati Sicilian Buttercup. Gli allevatori statunitensi crearono una Siciliana diversa da quella originale, pi\u00f9 pesante e con orecchioni bianchi, chiamata appunto Sicilian Buttercup, un ceppo discretamente allevato all'estero, mentre la Siciliana originale \u00e8 andata progressivamente scomparendo. Fortunatamente alcuni allevatori italiani si sono impegnati nel conservare questa razza e salvarla dall'estinzione. L'associazione T.R.S.(Tutela Razze Siciliane) detiene i registri e si occupa della tutela e selezione dei capi. \nCaratteristiche morfologiche.\n\u00c8 un pollo di tipo campagnolo, snello e leggero, dalle forme eleganti ma meno vistose di altre razze mediterranee.\nIl tronco \u00e8 di media grandezza. La testa \u00e8 arrotondata, abbastanza larga e profonda. Il becco \u00e8 forte, di media lunghezza, striato di nero. Gli occhi sono vivaci, grandi, prominenti e di colore rosso. La cresta rappresenta il punto forte della razza: \u00e8 rossa e di tessitura fine, inizia come cresta semplice alla base del becco per acquisire la forma a coppa ben arrotondata; si chiude nella parte posteriore. I denti della cresta devono essere cinque e regolari, non troppo lunghi, ben definiti e senza una base troppo larga. La cresta \u00e8 portata ben dritta in entrambi i sessi. I bargigli sono rossi, di media grandezza, ben distesi e non aperti. La faccia \u00e8 rossa, liscia e senza peluria. Gli orecchioni sono medi, ben arrotondati, fini e di colore rosso; \u00e8 ammessa una leggera presenza di bianco.\nIl collo \u00e8 arcuato ed elegante, dotato di un'abbondante mantellina. Le spalle sono larghe e ben arrotondate. Il dorso \u00e8 largo e non troppo lungo. Le ali sono lunghe, aderenti al corpo e portate alte. La coda \u00e8 abbastanza larga, con timoniere abbastanza lunghe, portata alta fino ad angolo retto.\nIl petto \u00e8 portato abbastanza alto, \u00e8 pieno, largo ed arrotondato.\nLe zampe sono di media grandezza, ben staccate dal tronco, dotate di tarsi sottili, nudi e abbastanza lunghi, di colore verde salice. Il peso \u00e8 di kg 2,000/2,400 per il gallo e di kg 1,600/1,800 per la gallina. Il piumaggio si presenta abbondante e morbido, ben aderente su tutto il corpo.\nDifetti gravi.\nForma alterata e grossolana. Coda a scoiattolo. Orecchioni con pi\u00f9 di un terzo bianco. Cresta deformata doppia e aperta dietro nel gallo, piegata o aperta davanti; denti della cresta filiformi o troppo lunghi; presenza di escrescenze o infossature nella cresta. Zampe di altro colore; tarsi impiumati.\nColorazioni.\nLa colorazione originale \u00e8 selvatica bruna, o selvatica melanizzata, tipica di questa razza. Il piumino del pulcino \u00e8 simile a quello del tipo selvatico, fatta eccezione per le strisce bianco giallastre del dorso che sono pi\u00f9 ampie e per la striscia al capo interrotta e irregolare.\nI maschi adulti sono di tipo selvatico, cio\u00e8 rossoneri, mentre le femmine adulte sono senza salmone al petto e sono del tutto simili a femmine eb, con possibile presenza nelle piume di strisce grossolane dovute a scarsa quantit\u00e0 di pigmento nero nel contesto della feomelanina.\nSecondo Carefoot si possono osservare due fenotipi differenti dovuti a questo allele, in quanto i soggetti sono dotati solamente di ebc, oppure sono portatori sia di ebc che del gene Db, ambedue allo stato omozigote. I due fenotipi vengono chiamati perniciato bruno chiaro e scuro. Attualmente in purezza esistono pochi amatori che allevano in queste colorazioni: la maggioranza degli esemplari esistenti sono stati incrociati con colorazioni di base genetica differente.\nLo standard italiano non riconosce le colorazioni differenti da quelle originarie: blu e nera\nQualit\u00e0.\nLa Siciliana \u00e8 un pollo molto rustico e vivace, con una spiccata attitudine alla produzione di uova. Un pollo con poche pretese, dalla grande resa: in sintesi questa \u00e8 la Siciliana.\nMolto resistente ai climi caldi e asciutti, ha un temperamento vivace, sanguigno ma in genere non \u00e8 una buona volatrice.\nIl suo aspetto \u00e8 fiero e battagliero, coraggioso e territoriale, particolarmente resistente alle malattie pi\u00f9 comuni, di indole vagabonda: se lasciata libera di pascolare pu\u00f2 procurarsi buona parte dell'alimentazione giornaliera, anche se pu\u00f2 continuare a vivere e a produrre confinata in piccoli ambienti.\nInoltre \u00e8 una razza molto precoce: i pulcini nascono vispi e robusti, quasi sempre con un anticipo di 12 ore circa; prima dei 20 giorni si distinguono gi\u00e0 i sessi, le galline depongono gi\u00e0 dal quinto mese di vita uova dal caratteristico guscio affusolato color bianco ed in numero di oltre 150 per ciclo; anche la carne \u00e8 gustosa, si avvicina molto al gusto della pernice, con buone caratteristiche organolettiche.\nNonostante non sia stata oggetto di grossi programmi di recupero, la sua particolare resistenza e adattamento al territorio ha permesso la sua sopravvivenza fino ai giorni nostri, non \u00e8 difficile trovarla distribuita nel territorio Siciliano.\nLa razza \u00e8 allevata a scopo di recupero con l'obiettivo di essere conservata e recuperata, non ha mai assunto una notevole importanza economica ma culturale. Il peso minimo dell'uovo \u00e8 di 45 grammi."}
{"id": "1874925", "revid": "124261199", "url": "https://it.wikipedia.org/wiki?curid=1874925", "title": "Super Sabrina", "text": "Super Sabrina \u00e8 il secondo album della cantante italo disco Sabrina.\n\u00c8 stato pubblicato in Italia nel tardo 1988 e nel resto d'Europa nella primavera 1989. Comprende i singoli \"All of Me (Boy Oh Boy)\", \"My Chico\", \"Like a Yo-Yo\" (in Italia utilizzata come sigla di chiusura del programma di prima serata \"Odiens\") e \"Gringo\". Ha ottenuto notevoli risultati nelle classifiche d'Europa. \u00c8 stata poi pubblicata anche una versione con remix, intitolata \"Super Sabrina Remix\"."}
{"id": "1874927", "revid": "656701", "url": "https://it.wikipedia.org/wiki?curid=1874927", "title": "Centotr\u00e9", "text": ""}
{"id": "1874928", "revid": "1573940", "url": "https://it.wikipedia.org/wiki?curid=1874928", "title": "Chiesa di San Glisente", "text": "La chiesa di San Glisente si trova nel territorio del comune di Berzo Inferiore, in Valle Camonica, provincia di Brescia.\nStoria e descrizione.\nLa chiesa \u00e8 adagiata ad alta quota (quasi 2.000 m s.l.m.).\nLa prima attestazione della chiesa risale al 1222, in un documento conservato nella parrocchia di Esine. L'attuale aspetto si deve ad una ricostruzione del XV secolo.\nSan Carlo Borromeo visit\u00f2 l'edificio durante la sua visita pastorale in valle Camonica nel 1580.\nPresenta in facciata un rustico e asimmetrico profilo a capanna.\nAl di sotto della struttura \u00e8 presente una cripta di stile romanico di notevole interesse; vi si accede da un lungo e stretto cunicolo. La leggenda vuole che in questo luogo vivesse san Glisente."}
{"id": "1874929", "revid": "287204", "url": "https://it.wikipedia.org/wiki?curid=1874929", "title": "La corona di ghiaccio", "text": "La corona di ghiaccio (Wintersmith) \u00e8 un romanzo fantasy di Terry Pratchett, pubblicato per la prima volta nel 2006. Fa parte di una serie di libri rivolti ai ragazzi (ma non solo), ed ambientati nel Mondo Disco. \u00c8 il terzo libro della serie dedicata a Tiffany Aching e segue \"Un cappello pieno di stelle\". \nStoria.\nTiffany \u00e8 cresciuta. Non \u00e8 forse ancora una \"piccola donna\", ma inizia a fare i conti con i primi problemi di cuore. Roland, salvato due libri prima, si \u00e8 rivelato meno scemo di quanto apparisse ed il continuo scambio epistolare intercorrente fra i due sembrerebbe un preludio perfetto per un'idilliaca storia d'amore. O almeno cos\u00ec sarebbe stato se Tiffany non avesse seguito i suoi piedi. Una strega, infatti, ha molti nemici, il primo dei quali \u00e8 se stessa. Per una strega danzare durante un ballo propiziatorio semplicemente perch\u00e9 trasportata dal ritmo pu\u00f2 essere pericoloso: soprattutto quando il ballo \u00e8 in onore dell'Invernaio (\"Winthersmith\" in originale). Soprattutto quando l'elementare creatura si invaghisce di lei. Quando poi lo stesso elementare inizia a seguirti ovunque, portando freddo e neve, scrivendo il tuo nome con la brina sulle finestre e imprimendo la tua faccia su ogni fiocco di neve, al pericolo si aggiunge un certo imbarazzo. \nTiffany continua quindi a crescere, fra lusinghe amorose e responsabilit\u00e0 stregonesche, presumibilmente nell'ultimo libro che la vede apprendista: d'altra parte con una Nonnina Weatherwax che ti insegna ad essere strega ed una Tata Ogg che ti insegna ad essere donna, un libro basta e avanza. Nell'ultima (per il momento) avventura di Tiffany il personaggio matura probabilmente definitivamente, gettando le basi (si spera) per una nuova generazione di Streghe. Il libro, come al solito, \u00e8 scontatamente intelligente e divertente e sguazza nel tema del divino e della credenza popolare (e di quanto la credenza, in un mondo di fantasia, possa essere reale), tema caro e pi\u00f9 che ricorrente alla penna inglese di Pratchett."}
{"id": "1874933", "revid": "287204", "url": "https://it.wikipedia.org/wiki?curid=1874933", "title": "Il tristo mietitore", "text": "Il tristo mietitore (titolo originale \"Reaper Man\") \u00e8 l'undicesimo romanzo fantasy di Terry Pratchett ambientato nel Mondo Disco. \u00c8 il secondo romanzo incentrato sulla Morte.\nIl titolo del romanzo \u00e8 un riferimento al film di culto \"Repo Man - Il recuperatore\" (1984), il cui titolo, ironicamente, \u00e8 a sua volta un riferimento alla vecchia espressione \"reaper man\".\nRiferimenti ad altre opere.\nNel libro viene citato un personaggio del Mondo Disco apparso in un altro libro dell'autore. Si tratta di Maurice il gatto, cui accennano i maghi dell'Universit\u00e0 Invisibile al rientro dalla visita al palazzo del Patrizio. Da quanto raccontano tra loro si evince che il gatto truffatore e la sua ciurma di topi sono stati scoperti durante l'ennesimo tentativo di truffa ai danni di una citt\u00e0 vicina."}
{"id": "1874934", "revid": "17490239", "url": "https://it.wikipedia.org/wiki?curid=1874934", "title": "Konrad von Preysing", "text": ""}
{"id": "1874938", "revid": "1702319", "url": "https://it.wikipedia.org/wiki?curid=1874938", "title": "Chiesa di Santa Maria al Ponte", "text": "La chiesa di Santa Maria al Ponte o dell'Ospedale si trova nel territorio del comune di Malegno in Valle Camonica, provincia di Brescia.\nLa piccola struttura sorge su un'ansa del fiume Oglio, nelle vicinanze dell'antico ponte che congiungeva i territori di Cividate Camuno e Malegno.\nPresso l'edificio \u00e8 visibile uno slanciato campanile con delle monofore molto strombate.\nLe origini della chiesa si legano all'antico ospizio - xenodochio (da cui il nome ospedale) amministrato dalla pieve di Cividate, gi\u00e0 attestato nell'anno Mille e sotto l'amministrazione dell'ordine degli Umiliati.\nNella met\u00e0 del XIII secolo si ha l'erezione dell'attuale chiesa, sulla precedente cappella dedicata all'Epifania ed ai Magi, protettori dei viandanti. \nLa struttura esterna venne nuovamente rimaneggiata nel XVII secolo.\nAll'interno sono presenti affreschi del XIV e XV secolo, riportati alla luce da recenti restauri. \nRiporta sull'ingresso tali iscrizioni:"}
{"id": "1874941", "revid": "1543377", "url": "https://it.wikipedia.org/wiki?curid=1874941", "title": "Steve Redgrave", "text": "Carriera.\nHa vinto cinque medaglie d'oro ai giochi olimpici in cinque edizioni consecutive dal 1984 al 2000. Ha anche vinto la medaglia di bronzo ai giochi olimpici del 1988, in coppia con Andy Holmes, battuto nella storica sfida con i fratelli Abbagnale. Redgrave ha inoltre vinto nove medaglie d'oro ai campionati del mondo di canottaggio. Ha smesso definitivamente di remare a livello internazionale nel 2000.\nRedgrave \u00e8 l'unico britannico ad aver vinto cinque Olimpiadi consecutivamente. \u00c8 considerato da molti il pi\u00f9 forte vogatore di sempre, grazie alla sua tecnica di voga e alla sua strabiliante forza. Gode di ottima fama sia nella sua nazione che all'estero, tanto che la BBC gli ha dedicato un intero documentario ed \u00e8 spesso ospite d'onore ad eventi e trasmissioni.\nNel 2001 gli viene attribuita la Medaglia Thomas Keller, alto riconoscimento del canottaggio.\nGi\u00e0 insignito nel 1987 del titolo di Membro dell'Ordine dell'Impero Britannico e, successivamente, nel 1997, di Comandante dello stesso Ordine, nel 2001 gli fu conferito il Cavalierato e il titolo di \"Sir\", primo atleta olimpico britannico a ricevere tale riconoscimento.\nNel 2012 \u00e8 il tedoforo che porta la fiaccola olimpica all'interno dello stadio al termine della cerimonia di inaugurazione dei Giochi della XXX Olimpiade: qui passa la fiaccola a un gruppo di sette giovani atleti che in rappresentanza del futuro dello sport vi accendono il braciere olimpico."}
{"id": "1874945", "revid": "118709197", "url": "https://it.wikipedia.org/wiki?curid=1874945", "title": "Noi siamo angeli", "text": "Noi siamo angeli \u00e8 una serie televisiva italiana, andata in onda nel 1997 su Rai 1 con protagonisti Bud Spencer e Philip Michael Thomas.\nTrama.\nCentro America. Bob (Bud Spencer) e Joe (Philip Michael Thomas) sono due detenuti dal cuore tenero imprigionati nel carcere di massima sicurezza \"Santa Consuelo\", comandato dal feroce e prepotente capitano Delgado (David Hess), il quale maltratta tutti i detenuti, in Costa Rica.\nDurante un attacco da parte dei rivoluzionari capeggiati da Napoleon Duarte (Kabir Bedi), i due riescono a scappare e, per non essere riconosciuti dalla polizia, picchiano due frati e ne prendono le vesti. Si rifugiano sotto mentite spoglie nella sperduta missione di San Rolando, un piccolo paradiso terrestre in cui indios e monaci cattolici, tra cui padre Campana (Renato Scarpa), vivono in armonia.\nGli ex-galeotti Bob e Joe diventano cos\u00ec padre Orso e padre Zaccaria, due simpatici frati che vivranno avventure incredibili. In poco tempo conquisteranno l'affetto e l'amicizia di tutti, e difenderanno la quiete di San Rolando da tutti i peggiori criminali in circolazione tra cui Medina (Marc Macaulay), il ricercatore senza scrupoli Graziani (Erik Estrada), il potentissimo presidente Aneto (Carlo Reali) e il pi\u00f9 potente boss mafioso del Brasile, Don Alfonso Santiana (Richard Lynch), responsabile dei dieci anni trascorsi ingiustamente da Bob in galera, quest'ultimo preparer\u00e0 la sua vendetta in maniera perfetta, vendicandosi dei torti subiti.\nEpisodi.\nSceneggiatura: Alessandro Moretti, Lorenzo De Luca\nSceneggiatura: Alessandro Moretti, Lorenzo De Luca\nSceneggiatura: Rosario Galli, Alessandro Capone, Ruggero Deodato\nSceneggiatura: Alessandro Moretti, Lorenzo De Luca\nSceneggiatura: Rosario Galli, Alessandro Moretti, Alessandro Capone\nSceneggiatura: Rosario Galli, Ruggero Deodato, Alessandro Capone"}
{"id": "1874946", "revid": "31092", "url": "https://it.wikipedia.org/wiki?curid=1874946", "title": "Yes\u00fcgei khan", "text": ""}
{"id": "1874953", "revid": "72396", "url": "https://it.wikipedia.org/wiki?curid=1874953", "title": "Pedro Mar\u00edn", "text": "Biografia.\nPedro Mar\u00ecn ha debuttato nella scena musicale spagnola alla fine degli anni settanta con i singoli \"Que no\" e \"Aire\" che ottennero un notevole successo, con la vendita di oltre due milioni di dischi in meno di tre anni in Spagna, Francia, Germania, Portogallo, Messico, Argentina, Colombia, Per\u00f9 e negli altri paesi latino americani.\nDurante gli anni novanta si \u00e8 ritirato dalla scena musicale e ha lavorato nel mondo bancario nel Regno Unito e Africa dell'Ovest.\nNel 2005 ha partecipato per la televisione spagnola Antena 3 al format \"La selva de los famosos\" (corrispondente all'italiano \"L'isola dei famosi\").\nNel 2006 ha pubblicato \"Diamonds\", prodotto da Javier Losada e pubblicato da Susurrando/Subterfuge, un album tributo ad Amanda Lear cantato in inglese. Subterfuge ha poi pubblicato la prima canzone dell'album, \"Run Baby Run\", nella raccolta \"Viva el pop\". In seguito Marin, rivelando di essere gay, ha affrontato il tema dei diritti degli omosessuali e ha partecipato a una serie di gay pride in Spagna.\nNel 2007 ha pubblicato l'album \"Nero Octopus 2007\". Nel 2008 ha presentato una nuova versione della canzone \"Aria\"."}
{"id": "1874958", "revid": "287204", "url": "https://it.wikipedia.org/wiki?curid=1874958", "title": "San Donnino (Piazza al Serchio)", "text": "San Donnino \u00e8 una frazione del comune di Piazza al Serchio, in Toscana. Si trova sul lato destro del fiume Serchio, proprio di fronte alla confluenza del fiume Serchio di Sillano con il torrente Acqua Bianca, a una altitudine di 530 m s.l.m.\nStoria.\nSecondo lo storico Domenico Pacchi, le prime notizie di questo piccolo borgo , risalgono a una \u201ccarta lucchese\u201d del 1179, nella quale viene citato insieme al \u201cCastrum Vetus\u201d l'antico castello di Sala; la sua rocca, eretta sopra uno sperone roccioso, dirimpetto al \u201cDoglione\u201d che ospitava \u201cCastrum Vetus\u201d (o Castelvecchio), fu probabilmente edificata dopo il 1228.\nNel 1370 San Donnino, istigato dalla famiglia degli Antelminelli, signori in quel momento di Castiglione e ansiosi di ripristinare a Lucca la loro Signoria, si ribell\u00f2 insieme ad altri castelli della valle al dominio di Lucca. I lucchesi soffocarono prontamente la ribellione in tutta la Garfagnana e il 22 maggio 1370, dopo aver espugnato la sua rocca, lo obbligarono nuovamente a giurare fedelt\u00e0 alla Repubblica di Lucca.\nNel 1401 Paolo Guinigi, giudicando il castello fondamentale per la difesa dei confini della Repubblica, lo inser\u00ec nell'elenco dei castelli da ristrutturare e rinforzare.\nNel XV secolo San Donnino, come altri castelli vicini, si diede volontariamente agli estensi e il 24 luglio 1451, nel riordinamento della Provincia Estense della Garfagnana, dopo una lunga appartenenza alla Vicaria di Camporgiano (iniziata sotto le insegne lucchesi), gli estensi lo posero sotto la giurisdizione della neocostituita \u201cVicaria delle Terre Nuove\u201d.\nNel 1469 il Duca di Ferrara Ercole I, lo concesse in feudo al Vescovo di Modena Nicola Sandonnini (casato nativo di San Donnino), che nel 1579, dopo esser stato nominato Vescovo di Lucca, ricostru\u00ec la chiesa dedicata a San Donnino e ristruttur\u00f2 l'intero borgo. Nel 1518 il Duca Alfonso I, entusiasta dell'iniziativa, conferm\u00f2 agli eredi del Vescovo il feudo e il titolo di Conti, privilegi confermati in seguito anche dal suo successore, il Duca Ercole II (1535).\nFra i nobili che governarono San Donnino sono da ricordare il Conte Ugolino Sandonnini, seguace dell'Imperatore Arrigo VII e di Giovanni Re di Boemia, e un certo Andrea reso nobile dall'Imperatore Carlo IV di Boemia, il cui figlio Pietro nel 1450 divent\u00f2 Rettore dell'Universit\u00e0 di Pisa.\nMonumenti e luoghi d'interesse.\nIl paese conserva ancora oggi il suo tipico borgo medioevale, con case in sasso lungo la strada statale.\nLa chiesa parrocchiale, edificata nel 1490 dal vescovo di Lucca Nicola Sandonnini, nativo del paese, \u00e8 intitolata a San Donnino martire di Fidenza. All'interno della chiesa \u00e8 di particolare interesse l'altare maggiore in legno decorato del XVII secolo."}
{"id": "1874962", "revid": "287204", "url": "https://it.wikipedia.org/wiki?curid=1874962", "title": "Monte Peglia", "text": "Il monte Peglia \u00e8 una montagna umbra (837 ) situata nel territorio del comune di San Venanzo, appartenente ad un gruppo di rilievi che separano il territorio di Orvieto dalla valle del Tevere, nel segmento mediano del suo percorso nell'area della regione Umbria. \n\u00c8 compreso nell'area del parco del Monte Peglia e della Selva di Meana, con una zona racchiusa tra il corso dei torrenti Fersinone, Chiani, Faena e Calvana. La zona di propriet\u00e0 demaniale \u00e8 affidata in gestione all'omonima comunit\u00e0 montana. Nel settore settentrionale del Peglia nasce il Calvana, nel versante meridionale nasce il Faena.\nIl suo profilo \u00e8 riconoscibile a distanza per la presenza sulla sua sommit\u00e0 di numerose antenne di telecomunicazione radiotelevisiva o di telefonia fra le quali il centro trasmittente della Rai inaugurato il 1\u00ba novembre del 1953.\nFlora e fauna.\nNei 40.000 ettari del Monte Peglia si possono ammirare oltre mille specie vegetali, quali cerri, roverelle, lecci e tutte le variet\u00e0 appartenenti alla famiglia delle querce, ma anche il carpinello, il corbezzolo, l\u2019orniello, l\u2019acero campestre, l\u2019ailanto e la robinia e persino gruppi di pino nero innestati i primi del novecento, oltre che specie specie rarissime come l'ipocisto rosso (Cytinus Ruber) e l'ipocisto giallo (Cytinus Hipocistis). \nVariet\u00e0 estrema si rileva anche tra eriche, cornioli e biancospini, con la filliera e il pungi topo, mentre le variet\u00e0 selvatiche, anche da frutto, abbandonate, sopravvissute e riprodottesi, sono oggi specie rare come il melo, il pero, il prugno e il ciliegio selvatici ed uliveti storici impiantati negli anni risorgimentali e abbandonati. \nNel comprensorio si osservano attualmente ben quarantaquattro specie di mammiferi selvatici, oltre a trentaquattro variet\u00e0 di uccelli, tra cui la moretta tabaccaia. Tra gli animali protetti qui si trova il gatto selvatico, la martora, il falco pellegrino, il gufo reale, la salamandrina pezzata e quella dagli occhiali, il cavedano etrusco ed il gambero di fiume ormai scomparsi altrove.\nAspetti geologici.\nLa riserva naturale del Monte Peglia, oltre che per le presenze di fauna e flora, si caratterizza anche per la presenza di giacimenti di fossili preistorici e per i tre vulcani, oramai spenti, nei pressi del paese di San Venanzo. Dall'arcaica attivit\u00e0 di questi ultimi si pu\u00f2 osservare l'associazione di rocce rarissime presenti altrimenti solo in Cina, Uganda e Brasile. Nello specifico si tratta della \"venanzite\", roccia emessa dal vulcanetto di Pian di Celle presso San Venanzo.\nRiconoscimento M.A.B. dell'UNESCO.\nNel luglio 2018 il Monte Peglia \u00e8 stato proclamato Riserva M.A.B. (\"Man and Biosphere\") dall'Unesco, avendovi riscontrato un rapporto equilibrato tra attivit\u00e0 umana e conservazione dei valori naturali.\nLe aree interessate dal riconoscimento, oltre quelle di San Venanzo, sono quelle dei comuni di Orvieto, Parrano e Ficulle."}
{"id": "1874963", "revid": "93556", "url": "https://it.wikipedia.org/wiki?curid=1874963", "title": "Ambaghai", "text": "Vita.\nAmbaghai era un discendente di Tumbinai Khan, nonch\u00e9 figlio di Sengun Bilge; quest'ultimo sarebbe il nome alternativo, segnato ne \"La storia segreta dei Mongoli\", di Sorqaduqtu China, figlio di Charaqai Lingqum, a sua volta figlio di Khaidu Khan. Di lui poco \u00e8 noto tranne che apparteneva al gruppo tribale dei Taidjud e al ramo cadetto dei Borjigin, e che fu nominato dal cugino Kabul Khan come suo successore.\nDurante il suo regno, venne catturato insieme a T\u00f6d\u00f6'en Otchigin, figlio di Kabul Khan, mentre celebravano un matrimonio tra Qadaan Taishi, figlio di Ambaghai e la figlia di un capo dei Tatari Airuti; i due furono fatti ostaggi dagli stessi Tatari, pagati dai Jurchi, sovrani della dinastia J\u012bn in Cina, e vennero poi giustiziati dai Jin nella loro capitale Zhongdu, nella prefettura di Huining, dove Ambaghai fu inchiodato a un asino di legno e poi infilzato con delle lance.\nDopo di lui, successe Hotula come Khan dei Mongoli Khamag, l'ultimo unitario prima di Gengis Khan (in quanto il padre di quest'ultimo, Yesugei, fu nominato \"baghatur\", o cavaliere, una sorta di reggente della confederazione mongola che fungeva da suo capo). Nel dichiarare guerra contro i Jurchi, lo stesso Gengis annover\u00f2 tra i motivi scatenanti l'uccisione del suo predecessore Ambaghai. Di riflesso, Qadaan Taishi segu\u00ec il padre Ambaghai come capo \"de facto\" dei Tai-giuti, e si un\u00ec a Hotula Khan nelle sue campagne contro i Tatari, ma fu avvelenato negli anni '60, forse dai fratelli e cugini che si contendevano la sua successione. Gli sarebbe succeduto il nipote Targutai Kiriltuk figlio di Adal - il futuro rivale di Gengis Khan nato Temujin.\nDiscendenze.\nEbbe molti figli dalle mogli Orbei e Sokhatai:"}
{"id": "1874968", "revid": "36426", "url": "https://it.wikipedia.org/wiki?curid=1874968", "title": "Museo Archeologico Nazionale di Orvieto", "text": ""}
{"id": "1874972", "revid": "256896", "url": "https://it.wikipedia.org/wiki?curid=1874972", "title": "Presidente dell'Unione Africana", "text": ""}
{"id": "1874979", "revid": "1702319", "url": "https://it.wikipedia.org/wiki?curid=1874979", "title": "Chiesa di San Martino (Darfo Boario Terme)", "text": "La chiesa di San Martino si trova nel territorio del comune di Darfo Boario Terme, nella frazione di Erbanno, in Valle Camonica, provincia di Brescia.\nStoria e descrizione.\nLa dedicazione a San Martino di Tours fa supporre l'origine del luogo di culto al periodo della dominazione carolingia nell'VIII secolo. Nel quattrocento diventa la parrocchiale del paese di Erbanno, con annesso cimitero. Nei documenti cinquecenteschi era definito come \"di ampie dimensioni\".\nIl portale d'ingresso al cimitero riporta la data \"1465\"; ivi erano seppelliti membri della nobile famiglia Federici, a ricordo dei quali rimane solo una lapide dedicata ad \"Abram Federici\".\nNel 1593, a causa dello stato di degrado della struttura, si impone il trasferimento della parrocchiale in Santa Maria in Restello. I sacramenti vi ritorneranno solamente nel 1651.\nNon vi sono notizie circa la demolizione della chiesa, sebbene vengano ricordate la presenza di diverse cappelle dedicate a San Giobbe, a San Lorenzo di propriet\u00e0 della famiglia Federici e quella del battistero. La cappella di San Martino \u00e8 l'unica ancora oggi visibile assieme al campanile romanico.\nCappella di San Martino.\nLa cappella di San Martino riporta diverse tracce d'affresco. Sul lato meridionale esterno vi sono pitture del XV secolo che rappresentano San Cristoforo e l'Arcangelo Gabriele; una edicola del XVI secolo contiene invece una \"Madonna con bambino\" ed altri santi.\nAll'interno della cappella, chiusa da una cancellata, gli affreschi sono stati compromessi dall'inserimento di alcune lapidi nella parti inferiori delle pareti. Al centro della volta a crociera vi \u00e8 la raffigurazione di un Cristo Pantokrator in mandorla, attorniato da evangelisti, profeti, padri della chiesa e l'allegoria dei quattro elementi.\nNella parete est di fondo vi \u00e8 nella parte superiore una Annunciazione e nella sezione inferiore parte di una crocifissione. Il lato destro, a sud, riporta un Cristo che emerge dal sepolcro, con figure di santi tra i quali Sant'Antonio. La parete nord riporta invece una raffigurazione di San Francesco che riceve le stigmate e un affresco di Sant'Anna con la Vergine col bambino su un trono goticheggiante."}
{"id": "1874980", "revid": "767487", "url": "https://it.wikipedia.org/wiki?curid=1874980", "title": "Mario Gianni", "text": "Caratteristiche tecniche.\nEra soprannominato \"Gatto Magico\" per le sue doti acrobatiche.\nCarriera.\nCalciatore.\nClub.\nHa militato nel anche nella stagione 1920-21 in cui i pisani persero la finale Scudetto contro la Pro Vercelli. In totale con la maglia del Pisa disput\u00f2 57 partite.\nHa poi legato la sua carriera alla maglia del , con cui ha disputato 342 partite di campionato (201 nella Serie A a girone unico) vincendo tre scudetti, piazzandosi al decimo posto (primo tra i portieri) fra i \"rossobl\u00f9\" di tutti i tempi per numero di presenze; ha inoltre detenuto, per circa 70 anni, il record di presenze consecutive in campionato con il Bologna (172, disputate tra il 1931 e il 1936), prima di essere scavalcato da Gianluca Pagliuca (che toccher\u00e0 quota 226).\nNazionale.\nVenne chiamato sei volte in nazionale, in un periodo in cui aveva la concorrenza di Gianpiero Combi, Giovanni De Pr\u00e0, Carlo Ceresoli e Giuseppe Cavanna. Arriv\u00f2 secondo nel 1932 nella Coppa Internazionale.\nGioc\u00f2 anche in nazionale B, nella prima partita della rappresentativa, terminata con la vittoria a Esch-sur-Alzette del 17 aprile 1927 sul Lussemburgo per 5-1.\nAllenatore.\nTerminata l'esperienza al , Gianni guid\u00f2 il , nel duplice ruolo di allenatore-giocatore, vincendo il girone unico emiliano della Prima Divisione 1937-1938 e ottenendo la promozione in Serie C. \nQuando il club conflu\u00ec nel per poter disputare la Serie C, ne divenne l'allenatore, conquistando una promozione in Serie B nella stagione 1938-1939. Allen\u00f2 inoltre il , l', l' e la ."}
{"id": "1874985", "revid": "88740", "url": "https://it.wikipedia.org/wiki?curid=1874985", "title": "Malombra", "text": ""}
{"id": "1874992", "revid": "101665652", "url": "https://it.wikipedia.org/wiki?curid=1874992", "title": "Ernfrid Malmgren", "text": "Diresse lo Sveda Esperanto Istituto e ne guid\u00f2 la commissione preposta ai corsi, la commissione finanziaria e la commissione statistica a partire dal 1930; dal 1931 fu segretario della Sveda Esperanto Federacio. Fra il 1929 ed il 1931 fu inoltre segretario della Sveda Instruista Esperanto Federacio. Presiedette anche la Sveda Esperanto Turista Asocio e la Esperanto Turista Komisiono.\nMalmgren organizz\u00f2 numerosi corsi di lingua esperanto a Stoccolma, a partire dal 1928, avvalendosi della collaborazione di docenti svedesi e stranieri; tenne corsi ufficiali di esperanto rivolti ad insegnanti svedesi nell'estate 1928 e nel periodo 1929-31, dietro sovvenzione del governo svedese; cur\u00f2 le conferenze itineranti di Sinha (1929-30) e Scherer (1931).\nFra il 1929 ed il 1931 organizz\u00f2, con la collaborazione di H. Seppik, un viaggio turistico fra Svezia ed Estonia cui presero parte un gran numero di esperantisti.\nNel 1933 divenne delegato capo dell'Associazione universale esperanto (UEA); nel 1934 fu segretario generale in occasione del Congresso universale di esperanto a Stoccolma.\nNel 1934 entr\u00f2 nel consiglio direttivo dell'UEA, all'interno del quale si occup\u00f2 principalmente dell'attivit\u00e0 di informazione. Nella sua abitazione di Stoccolma realizz\u00f2 un centro di promozione dell'esperanto, e durante la seconda guerra mondiale cur\u00f2 la diffusione nei paesi occupati di bollettini relativi allo stato del movimento esperantista.\nDopo la fusione della Internacia Esperanto-Ligo e dell'UEA, nel 1947, divenne presidente di quest'ultima. Nonostante la rielezione occorsa nel 1955, si dimise nel 1956 per motivi di salute. Nel 1962 ricevette il titolo di presidente onorario dell'UEA."}
{"id": "1875004", "revid": "174925", "url": "https://it.wikipedia.org/wiki?curid=1875004", "title": "Peliti", "text": ""}
{"id": "1875005", "revid": "1543377", "url": "https://it.wikipedia.org/wiki?curid=1875005", "title": "Pibiones", "text": "Pibiones \u00e8 una tecnica tradizionale di tessitura a \"grani\" tipica della Sardegna. La parola pibiones in Sardo significa \"acini d'uva\", \u00e8 il nome dato ai piccoli anelli di filato (pippiolini) che sporgono dalla superficie del tessuto formando un disegno.\nTecnica.\nIl pibiones \u00e8 un tessuto abbastanza pesante e compatto ad armatura tela, dove il disegno, il vero e proprio pibones, \u00e8 creato da un filo di trama supplementare, di dimensione maggiore di quelli che costituiscono la tela di fondo. Questo filo supplementare, detto \"tramone\", dopo essere stato fatto entrare nel passo viene alzato con le dita, facendolo passare tra due fili d'ordito vicini viene fatto girare attorno ad una sottile bacchetta metallica, detta \"agu\", formando un anellino. Alz\u00e0ti tutti gli anelli della riga il \"tramone\" viene bloccato con la battitura di qualche riga della trama di fondo e successivamente la bacchetta sfilata. La dimensione dell'anellino \u00e8 determinata dal diametro della bacchetta che \u00e8 posata sopra i fili dell'ordito. Alzando il filo a formare gli anelli solo in corrispondenza dei punti stabiliti dallo schema, tradizionalmente disegnato su un foglio quadrettato, si crea il disegno, che pu\u00f2 essere geometrico o riportare animali, fiori o personaggi fortemente stilizzati.\nUso.\nAnticamente il pibones tessuto a mano era destinato ai copriletti di pregio, detti \"f\u00e0nugas\", che comparivano solo nei corredi pi\u00f9 ricchi, oggi trova applicazione in molti oggetti di arredamento come cuscini, tovaglie, tappeti, tende. Esistono tuttora abilissime tessitrici che in numerosi centri della Sardegna continuano la tradizione di questi oggetti eseguiti al telaio a mano. Tale lavorazione pu\u00f2 essere anche imitata e quindi riprodotta da telai meccanici e Jacquard. Non mancano gli innovatori, che, utilizzando i tradizionali telai e mantenendo invariata la tecnica, producono tappeti con disegni moderni. Realizzato tradizionalmente in lana in bianco o \u00e9cru si trova oggi in molti colori. Il diverso colore del fondo rispetto ai pibiones contribuisce ad evidenziare il disegno, anche con materiali come cotone, tecnofibre e lino.\nIl centro dove si trova il maggior numero di imprese artigiane, per la produzione di tessuti sardi a pibiones \u00e8 Samugheo."}
{"id": "1875007", "revid": "2055789", "url": "https://it.wikipedia.org/wiki?curid=1875007", "title": "Sacro Latte", "text": "Il Sacro Latte \u00e8 una reliquia conservata nella Collegiata di San Lorenzo a Montevarchi ed \u00e8 tradizionalmente e devozionalmente considerata come quel che resta di quel latte materno con cui Maria avrebbe allattato Ges\u00f9.\nAnamnesi.\nLa reliquia si presenta come una esile e quasi impercettibile crosta bianca sedimentatasi sul fondo e su parte delle pareti dell'ampolla in cui \u00e8 contenuta. In mancanza di analisi scientifiche che ne comprovino l'autenticit\u00e0 come latte umano liofilizzato e la sua datazione come liquido biologico secreto nel periodo della Maria evangelica, \nIl fenomeno, assolutamente naturale, date le giuste precondizioni geologiche si manifesta in presenza di corsi d'acqua, soprattutto in ambito sotterraneo, dando vita, un po' ovunque, a veri e propri \"fiumi di latte\" dall'Italia alla Spagna al Canada ad appunto il Medio Oriente. \nIl Sacro Latte di Parigi.\n\u00abPer soddisfare ad alcune persone pi\u00f9 curiose che pie quali vanno dubitando in che modo possa essere che in Parigi ci sia pervenuto di questo glorioso Latte di Maria sempre Vergine, legghino l'infrascritta fede da me a' mesi passati di Parigi: \"\"Transcriptum seu Copia Imperatoris Costantinopoliani de Sacrosantis Reliquiis existentibus in Sacrosanta Capella Palatii Regis Parisiis, quas concessit et donavit S. Ludovico Francorum Regi Christianissimo, quis eas redemit magna pecuniae quantitate, et consequenter collocavit in praefata Capella Parisiensi\" [...], \"De Lacte Beatae Mariae Virginis\", [...]\u00bb\nIn effetti l'imperatore di Costantinopoli Baldovino II aveva donato, o meglio venduto, al re di Francia San Luigi tutta una serie di reliquie che erano poi state collocate, in gran parte, nella Sainte-Chapelle di Parigi costruita appositamente per contenerle. Baldovino infatti, nel 1238, si trovava in Francia per cercare di rastrellare fondi e aiuti militari per sostenere il suo impero latino dal tentativo di riconquista dei legittimi proprietari ossia i Bizantini che avevano perduto la citt\u00e0 per mano dei Veneziani durante la cosiddetta IV Crociata. In quell'occasione Baldovino impegn\u00f2 presso la Corona francese la Contea di Namur per 500.000 lire di Parigi e consegn\u00f2 al re di Francia la reliquia nota come \"Corona di Spine di Nostro Signore\" che per\u00f2 non aveva con s\u00e9 visto che l'aveva impegnata presso i Veneziani a fronte di una forte compensazione in denaro e che San Luigi riscatt\u00f2 portandola poi a Parigi.\nAlcuni anni dopo Baldovino, sempre alla ricerca di fondi e alleati, invi\u00f2 in Francia una lunga serie di supposte reliquie cristiane quali \u00ab\"Praedictas Sacrosantam Spineam Coronam Domini,\" [...] \"Pannos Infantiae Salvatoris, quibus fuit in Cunabulis involutus. [...] Catenam etiam sive vinculum ferreum quasi in modum annuli factum, quo creditur isdem Dominus noster fuisse ligatus.\" [...] \"Magnam Partem de Lapide Sepulchri Domini Nostri Jesu Christi.\" [...] \"Item Sacrae Lanceae, qua perforatum fuit in Cruce [...] Clamydem Coccineam quam circumdederunt milites Domino Nostro.\" [...] \"Spongiam, quam porrexerunt ei sitientii in Cruce aceto plenam\"\u00bb e appunto \u00ab\"De Lacte Beatae Mariae Virginis\"\u00bb.\nLa supposizione che il Sacro Latte di Montevarchi altro non fosse che una porzione di quello conservato in Francia si diffuse in citt\u00e0 grazie a ser Giuliano di Lattanzio Magiotti che nel 1543 si trovava a Parigi a studiare. Ma solo un secolo dopo, il cavaliere fiorentino Ferdinando Antinori venne incaricato di provarne la fondatezza. Scrive Antinori, il 18 agosto 1657, a Camillo Grassi priore di Montegonzi \u00ab\"Mi trovo a Roma dove da Parigi sono arrivato stante una buona congiuntura\" [...]. \"La prego di dire a Messer Bartolommeo Spagnoli, come io intorno alla congiunzione della verit\u00e0 per la Santa Reliquia del SS. Latte ho fatte infinite diligenze; e sono state necessarie molte maggiori, perch\u00e9 le notizie che mi dettero loro erano, che si dovesse cercare nella Santa Cappella, e nella S. Cappella del Pal\u00e8 non si trova niente. \u00c8 ben vero che mi sono informato e per via di Mons. Illustrissimo e Reverendissimo Nunzio Piccolomini con molta fatica ho avuto campo di cercare ne' registri della Badia di S. Denis, dove sono le maggiori Reliquie e Tesoro del Regno, essendo la chiesa dedicata a S. Dionigi, il quale convert\u00ec la Francia, e quivi ho trovato che circa l'anno accennato nell'istruzione datami dal Sig. Canonico Cantucci venne un Petit-Cascet, cio\u00e8 un biglietto del Re all'Abate per cavare di questo SS. Latte; quello che poi il Re se ne facesse, non apparisce nel Libro, perch\u00e9 l'Abate non ha da rivedere il conto al Re di quello se ne voglia fare: \u00e8 ben vero, e di questo ne fo grandissimo capitale, che l\u00e0 \u00e8 fama che di questa S. Reliquia ne sia in Toscana e questo ho sentito dire da persone di qualit\u00e0 e Vescovi\" [...]. \"Desidero sapere il loro sentimento, quale stando io scriver\u00f2; e facendo estrarre Copia dell'ordine del Re con l'attestazione in forma autentica\" [...] \"perch\u00e9 sottosopra non mi pare poca cosa, gi\u00e0 che di codesta S. reliquia da quel tempo in qua non n'\u00e8 stata cavata\"\u00bb.\nMa nessuno volle mai avere quella copia in originale dell'ordine del re di Francia perch\u00e9 il monaco benedettino Pietro di Rousseau, quello che incontr\u00f2 Antinori e che all'abbazia ricopriva l'incarico di vicario per il vero abate ossia Giulio Mazzarino, rilasci\u00f2 al gentiluomo fiorentino un certificato in cui dichiarava che nel Libro C del Tesoro dell'Abbazia al foglio 59, aveva trovato un'annotazione dell'ordine del re di consegnare a un suo inviato una piccola porzione del Latte e la registrazione dell'avvenuta consegna della reliquia a un suo messo in una piccola ampolla di cristallo chiusa in una custodia d'argento. Peccato per\u00f2 che la consegna era datata 1213 e non 1266 e che quelle \"persone di qualit\u00e0 e Vescovi\" di cui parlava Antinori erano s\u00ec Camille de Neufville de Villeroy, arcivescovo di Lione e primate di Francia, ma il cardinale che ci fosse del sacro latte in Toscana l'aveva sentito dire in Italia quando studiava teologia a Roma, e l'altro, pur essendo vescovo di Chartres gi\u00e0 di Saint Mal\u00f2, si chiamava Ferdinand de Neufville de Villeroy e quella storia l'aveva sentita raccontare solo dal fratello porporato e solo al suo ritorno in Francia.\nL'arrivo a Montevarchi.\nInfatti, secondo la vulgata ufficiale per secoli propagandata a Montevarchi, era stato il Re di Francia ad aver donato quella reliquia al Conte Guido Guerra dei Conti Guidi per aver guidato le truppe guelfe nella vittoriosa Battaglia di Benevento il 26 febbraio 1266. Battaglia vittoriosa per Guido Guerra e soprattutto per il fratello del re, Carlo d' Angi\u00f2, che conquist\u00f2 il Regno di Napoli e quello di Sicilia.\n\u00ab\"Il Conte Guido della cospicua potentissima Famiglia de' Conti Guidi\" [...] \"che port\u00f2 il soprannome di Werra o Guerra [...] avendo molto contribuito col suo valore e dell'invitto Squadrone de' Guelfi da lui guidati\" [...] \"fu quegli che di tanto tesoro arricch\u00ec la sua diletta Terra di Montevarchi. Si vuole che dal suddetto Carlo, o dal fratello di lui S. Lodovico Re di Francia, gli fosse proposto di domandare qual pi\u00f9 degna ricompensa ei bramasse del suo servigio, sicuro di ottenerla. E chiesto da lui tempo a rispondere, domandasse una porzione del Sacro latte di Maria Vergine\". [...] \"Ottenuto pertanto, quando che fosse, questo stimabile tesoro, pens\u00f2 tosto il magnanimo Conte, a preferenza di tutti gli altri luoghi di sua giurisdizione arricchire il prediletto, ed ancor nascente Castello di Montevarchi, per viepi\u00f9 contribuire all'ingrandimento, popolazione, e gloria del medesimo\" [...]. \"Qu\u00e0 la fece egli dunque trasferire colla maggior solennit\u00e0, [...] diede una Schiera di Uomini, di Armi, che da Firenze a Montevarchi l'accompagnasse; ove ricevuta venne dal Clero e dal popolo uscito ad incontrarla fino ai confini di sua giurisdizione con trasporto di gioia ed apparato di festa, siccome naturalmente possiamo immaginarlo\"\u00bb.\nComunque sia, dicono le cronache, l'ampolla, appena giunta a Montevarchi, venne riposta in un calice di cristallo con piede, coperchio e ornamenti di rame dorato, e sistemata nella Chiesa di San Ludovico e a conferma di questo starebbe il fatto che, secondo quanto riporta il cronachista Jacopo Sigoni, ancora nel 1616 era visibile in San Ludovico un affresco, oggi scomparso, raffigurante un re con tanto di corona in testa che consegnava un tabernacolo ad un uomo inginocchiato e con una armatura addosso. Al di l\u00e0 di chi fosse rappresentato nell'affresco e perch\u00e9 e ammesso pure che questo affresco sia mai esistito, se quello che racconta Sigoni fosse vero, siccome San Ludovico non fu ultimata prima del 1327, non solo la leggenda di Guido Guerra sarebbe solo una favola ma anche la storiella secondo cui il conte l'avrebbe originariamente donata a San Lorenzo sarebbe da considerarsi falsa perch\u00e9 solo in un secondo momento la reliquia sarebbe stata traslata in quella che voleva essere la principale chiesa della citt\u00e0 nella secolare competizione con Sant'Andrea a Cennano.\n Non aveva cappelle ma molti altari addossati alle pareti che erano cos\u00ec brutti e maltenuti che nel 1581 il Vescovo di Fiesole Francesco Cattani da Diacceto ordin\u00f2 che venissero abbattuti. Quello per\u00f2 che ospitava la reliquia, che era addossato sul lato destro della facciata interna, rimase anche perch\u00e9 era il pi\u00f9 ricco e il pi\u00f9 lussuoso per l'elegante forma a baldacchino e soprattutto per le terrecotte invetriate di Andrea della Robbia.\nD'altra parte era sotto il patronato della potentissima e ricchissima Fraternit\u00e0 del Sacro Latte.\nVisitatori Illustri.\nPapa Leone X, la sera del 23 novembre 1515, mentre si recava a Bologna per incontrare Francesco I, si ferm\u00f2 per la notte a Montevarchi alloggiando a casa di Francesco Nacchianti mentre i suoi cortigiani si sistemarono a San Giovanni Valdarno e a Figline Valdarno. Dalla cronaca fatta da Ser Carlo Bartoli, presente all'evento, l'indomani mattina il Pontefice si rec\u00f2 in Collegiata e dai cardinali Adriaan Florenszoon Boeyens futuro papa Adriano VI, Giovanni Cornaro, Bernardo Dovizi detto il Bibiena, Giovanni Salviati e Innocenzo Cybo. Il pontefice assistette alla messa e poi chiese di vedere la reliquia e, genuflettendosi, si mise a pregarla. Ma \u00ab\"datoli in mano la Reliquia del SS. Latte nella solita Coppa si fu per Sua Santit\u00e0 due volte detto tal Reliquia non vedere, e replicato a S. S. dal detto Maestro Antonio Pettoni l'infrascritte formali parole, cio\u00e8\", aspiciat Sanctitas Tua guttam in fundo, \"per le quali parole mosso di nuovo, col suo occhiale d'argento risguardando di subito genuflesso disse le formali parole,\" nunc video, \"e quella con grandissima venerazione ador\u00f2\"\u00bb. E non solo. Per tutto il giorno 24 il papa volle che \u00ab\"lucrassero Indulgenza Plenaria tutti quelli, che visitavano la Chiesa. E richiesto di lasciare detta indulgenza perpetua, non volle accordare, che quella di 100 anni, e di 100 Quarantene, la quale fu pubblicata in Chiesa ai circostanti dal Cerimoniere Pontificio\"\u00bb.\nSuccessivamente, nell'anno 1629, si presentarono a Montevarchi il duca Jacopo Salviati insieme alla moglie Donna Veronica Cybo dei Duchi di Massa domandando di vedere la reliquia. La coppia infatti non aveva figli ed essendo il duca l'ultimo rimasto del suo ramo della famiglia serviva urgentemente un miracolo per poter far continuare a vivere la dinastia dei Salviati. e allora il duca Jacopo, in scioglimento del suo voto, osservando che il tabernacolo in cui si conservava la Pisside del Sacro Latte era di legno, il 25 ottobre 1630 ne present\u00f2 uno nuovo, coperto di fuori con del velluto celeste, di dentro con tela d'oro, con base, colonne e capitelli d'argento, con rapporti e maniglie di metallo, con l'Immagine della Vergine e di San Lorenzo in argento dorato, e con l'iscrizione \"\"Lacteam-Coeli-Viam\" sul davanti e \"Jacobus-Dux-Voto-Exornat\" dietro. Poi il figlio avuto per grazia dal duca Jacopo, ovvero il duca Antonio Salviati, lo fece rielaborare ulteriormente da Massimiliano Soldani Benzi che, per i versi da incidere intorno al fregio, chiese la collaborazione di Anton Maria Salvini. Nella pi\u00f9 bella decorazione del reliquiario, su una fascia che tiene insieme un mazzetto di gigli tenuti in mano da un putto svolazzante, si legge \"Lac Virginis Gustant Labia Munda\"\".\nAncora il \u00ab\"d\u00ec 27 maggio 1655 circa sei anni sono, pass\u00f2 di Montevarchi il Cardinale\" [Alderano] \"Cibo Figliolo del principe di Massa; chiese di vedere la S. reliquia di Maria Vergine, gli fu mostra, baciando il piede del Tabernacolo. L'anno 1653 il medesimo si fece al cardinale Gian Carlo Fratello del Gran Duca. Il d\u00ec sopradetto il Cardinale Rossetti Vescovo di Faenza incognito scavalc\u00f2 a nostri PP. Conventuali andando per la Terra maravigliossi di veder tanta gente, massime essendo la Festa del Corpus Domini, e poco avanti era corso un palio per le Ragazze, damand\u00f2 gli fosse mostro il Beato Latte, e gi\u00e0 essendo mezz'ora di notte, usc\u00ec di Convento et eravi andato sei Operai con sei torce accese, in questo mentre si tolse dalla Compagnia del Corpus Domini 35 torce, il lume in Chiesa era come di giorno accompagnato da' falcolotti sopra il balaustrato e lampade, ed altri nell'Altare della Cappella, et Altare grande, disse l'Eminentissimo, Montevarchi tu ai\" [sic] \"gran tesoro! La mattina all'alba fu accompagnato dal Tenente de' Carabini con 12 giovani fino a San Giovanni\"\u00bb.\nMentre andavano al santuario di Loreto, il 23 aprile 1695, anche Cosimo III e suo figlio Gian Gastone dovendo, per andare a Roma, passare per Montevarchi si fermarono in Collegiata per rendere onore alla reliquia. \n, sfortunata consorte e ormai vedova , fratello del Gran Duca Cosimo III, e \nNel 1733 fu la volta di Carlo III di Spagna, il 25 maggio 1740 del principe di Craon e vicer\u00e9 di Toscana Marc de Beauvau e il 16 ottobre 1769 del granduca Pietro Leopoldo e di sua moglie Maria Ludovica di Borbone-Spagna in visita di stato a Montevarchi.\nLe ultime teste coronate a vedere il Sacro Latte furono, il 5 maggio 1860, i principi di Savoia Amedeo, futuro re di Spagna, e Umberto, futuro re d'Italia, accompagnati dall'allora ministro degli interni Bettino Ricasoli, futuro Presidente del Consiglio dei Ministri. A loro and\u00f2 decisamente meglio.\nIl Latte della Madonna.\nA Nocera Superiore (SA), nel convento della basilica santuario di Santa Maria Materdomini \u00e8 custodita un'ampolla di 3 kg in argento con smeraldi e reliquie di santi incastonati ai lati dove al suo interno si custodisce una polverina bianca che se viene agita diventa una specie di liquido bianco chiamato \"Latte della Madonna\", in alcuni casi chi voleva guarire da una malattia veniva messo in un contenitore un po' di questo liquido con dell'acqua e veniva fatto bere a chi serviva la grazia e questa persona guariva all'istante. Da circa un secolo non \u00e8 pi\u00f9 esposto alla pubblica venerazione a seguito delle disposizioni vescovili. Quest'ampolla contenente la polverina venne ritrovata nel 1060 insieme al quadro della Madonna insieme ad altre insigni reliquie come quelle di Sant'Anna, dei capelli di Maria e Santa Maria Maddalena, San Gennaro, San Costabile o della Santa Croce e tante altre che come riportato da Padre Bernardino di Lioni (nel 1834) queste reliquie sono state trafugate"}
{"id": "1875012", "revid": "1305772", "url": "https://it.wikipedia.org/wiki?curid=1875012", "title": "Take Five (brano musicale)", "text": "Take Five \u00e8 una composizione strumentale jazz di Paul Desmond, sassofonista del Dave Brubeck Quartet, gruppo che incise originariamente tale brano per il proprio album \"Time Out\" del 1959.\nDeve il suo nome alla metrica in 5/4 e vanta uno dei primi assoli di batteria, nell'incisione originale, da parte di Joe Morello.\nRegistrato presso il Columbia's 30th Street Studios di New York tra il 25 giugno e il 18 agosto 1959, pur non essendo il primo brano jazz composto in cinque quarti fu ciononostante il primo a giungere al grande successo commerciale anche fuori dal suo genere, raggiungendo la venticinquesima posizione della \"Billboard Hot 100\" e la quinta di \"Billboard's Easy Listening Survey\".\nStoria.\nBench\u00e9 Dave Brubeck, legato a Paul Desmond da una grande amicizia che fu interrotta solo dalla morte di quest'ultimo nel 1977, avesse avuto un ruolo influente nell'arrangiamento e nell'elaborazione di alcuni momenti musicali del brano, ne lasci\u00f2 la paternit\u00e0 esclusiva a Desmond stesso.\nNel ricordare la genesi del brano, Brubeck raccont\u00f2 che esso nacque durante la lavorazione di \"Time Out\", album costituito da composizioni dalla metrica inusuale: Desmond prov\u00f2 un assolo di sassofono in mi bemolle minore su un'improvvisazione ritmica in 5/4 di Joe Morello alla batteria e il risultato incontr\u00f2 l'entusiasmo di Brubeck che trov\u00f2 il nascente brano adatto all'album.\nDesmond quindi produsse due temi fatti poi collimare in un brano con una struttura \"ABA\", in cui \"B\" fa da bridge ai due temi \"A\".\nEssendo \"Take Five\" uno tra gli standard pi\u00f9 eseguiti e incisi in assoluto, ne esistono numerose versioni, compresa una del 1961 con testo scritto da Dave Brubeck stesso e da sua moglie Iola per Carmen McRae, successivamente ripresa nel 1976 in versione \"scat\" da Al Jarreau, della cui produzione divenne una delle esecuzioni pi\u00f9 distintive.\nI diritti di \"Take Five\", come quelli del resto delle composizioni di Paul Desmond, furono lasciati per volont\u00e0 del musicista alla Croce Rossa Americana, che da allora incassa circa $ all'anno."}
{"id": "1875013", "revid": "287204", "url": "https://it.wikipedia.org/wiki?curid=1875013", "title": "Fra Paolino da Pistoia", "text": "Artisticamente si forma nella bottega del padre Bernardino del Signoraccio, pittore la cui opera risente dello stile del Perugino, stile che si ripercuote nell'attivit\u00e0 giovanile del figlio Paolo.\nNel 1503 Paolo entra nell'ordine domenicano nel convento di San Domenico a Pistoia, che aveva un'impostazione ideologica molto vicina alle idee di Savonarola.\nNel 1509 Fra Paolino si trasferisce a Firenze ed entra nella bottega di San Marco, allora diretta da Fra Bartolomeo dove viene colpito dalla pittura classicheggiante del maestro. Nel 1517 alla morte di Fra Bartolomeo la conduzione della bottega passa nelle sue mani. Eredita dal maestro tutto il materiale tra cui i cartoni e i disegni, che utilizzer\u00e0 per tutta la vita reinterpretandoli con gusto personale. In questo periodo entra in contatto con i Della Robbia, in special modo con Andrea, anch'egli un seguace del Savonarola.\nNel 1525 dipinge l\"Annunciazione\" situata nella Collegiata di San Cassiano a San Casciano in Val di Pesa, successivamente dipinge un'altra \"Annunciazione\" per il Santuario della Santissima Annunziata di Vinci e la \"Sacra Conversazione\" situata nel Santuario di Santa Maria del Sasso a Bibbiena. Nel 1526 trasferisce la sua bottega a Pistoia nel Convento di San Domenico.\nLa bottega cessa di esistere con la morte di Fra Paolino."}
{"id": "1875016", "revid": "486946", "url": "https://it.wikipedia.org/wiki?curid=1875016", "title": "Paolo di Bernardino del Signoraccio", "text": ""}
{"id": "1875018", "revid": "486946", "url": "https://it.wikipedia.org/wiki?curid=1875018", "title": "Fra' Paolino", "text": ""}
{"id": "1875021", "revid": "599013", "url": "https://it.wikipedia.org/wiki?curid=1875021", "title": "Franco Cresci", "text": "Carriera.\nGiocatore.\nClub.\nCresciuto nell' senza giungere alla prima squadra, ha giocato nel Rapallo, , dove ha esordito in Serie A il 24 settembre 1967 contro la Fiorentina, e soprattutto nel di cui \u00e8 settimo per numero di partite ufficiali (404)..\nHa chiuso la carriera nel , in Serie C1. In carriera ha giocato 331 partite con 7 reti in Serie A e 38 in Serie B, conquistando due edizioni della Coppa Italia col Bologna, e una promozione in Serie A, nella stagione 1966-1967, col Varese.\nNazionale.\nHa esordito nella Nazionale Under-23 il 20 dicembre 1967 a Nottingham, contro i pari et\u00e0 dell'Inghilterra, prima gara della nuova rappresentativa che sostitu\u00ec la Nazionale B. In precedenza, con l'Italia Under-21 aveva conquistato, sempre nel 1967, la medaglia d'oro (a pari merito con la Francia) ai Giochi del Mediterraneo di Tunisi.\nAllenatore.\nIn carriera ha allenato, fra gli altri, il Carpi e, al termine della stagione 1983-1984, il , quando sostistu\u00ec Mario Caciagli. Con il Crevalcore, squadra dell\"hinterland\" bolognese, nel biennio 1992-1994 ha dapprima vinto lo Scudetto Dilettanti e primeggiato poi nel campionato di Serie C2, ottenendo una storica promozione in C1,dove gioc\u00f2 due storici derby proprio contro il Bologna"}
{"id": "1875029", "revid": "131358", "url": "https://it.wikipedia.org/wiki?curid=1875029", "title": "Organizzazione Internazionale per la Standardizzazione", "text": ""}
{"id": "1875031", "revid": "486946", "url": "https://it.wikipedia.org/wiki?curid=1875031", "title": "Fr\u00e0 Paolino da Pistoia", "text": ""}
{"id": "1875034", "revid": "4175", "url": "https://it.wikipedia.org/wiki?curid=1875034", "title": "Metro Vancouver", "text": " \nIl Metro Vancouver, o la Greater Vancouver Regional District (GVRD), \u00e8 un distretto regionale della Columbia Britannica, Canada. Comprende l'area metropolitana della citt\u00e0 di Vancouver. La popolazione conta abitanti al censimento del 2016. Capoluogo \u00e8 Burnaby."}
{"id": "1875035", "revid": "767487", "url": "https://it.wikipedia.org/wiki?curid=1875035", "title": "D'or Fischer", "text": "Carriera.\nCollege.\nFischer ha giocato prima nella squadra di pallacanestro della Northwestern State University, passando poi alla West Virginia University, giocando per i West Virginia Mountaineers.\nProfessionista.\nFischer ha iniziato la sua carriera nel basket professionista nel 2005 nell'Anwil W\u0142oc\u0142awek, giocando nella lega polacca e prendendo parte alla ULEB Cup. Nel 2006 ha poi lasciato la Polonia per giocare 26 partite nella NBA D-League con il Roanoke Dazzle. \nFinita la stagione, Fischer \u00e8 approdato nel campionato tedesco, firmando per l'EWE Baskets Oldenburg, chiudendo la stagione 2006-07 come miglior stoppatore del campionato, con una media di 2,6 stoppate a partita, che vanno sommati a 11,6 punti e 6,6 rimbalzi per ogni match.\nFischer passa poi alla formazione belga del Bree BBC con la quale arriva in finale di campionato e riesce a vincere il titolo di MVP della stagione.\nLa stagione successiva Fischer firma un contratto biennale con il Maccabi Tel Aviv, con il quale vince subito il campionato e nella stagione successiva la coppa di Israele.\nA luglio 2010 Fischer firma un contratto per due stagione con il Real Madrid.\nLa sua avventura in maglia Real dura solo una stagione, infatti nell'agosto 2011 Fischer firma un contratto annuale con il Bilbao Basket, con cui chiude la stagione segnando 8.35 punti a partita, oltre a 5,45 rimbalzi e 1.9 stoppate di media.\nLa stagione successiva Fischer firma per il Basketbol'nij klub Donec'k, squadra del campionato ucraino.\nIl 27 settembre 2013 Fischer firma con i Washington Wizards., venendo per\u00f2 svincolato il 16 ottobre dello stesso anno.\nA novembre 2013 Fischer torna in Europa firmando un contratto fino al termine della stagione con il Brose Baskets. A fine stagione viene inserito nel All-Basketball Bundesliga First Team.\nIl 2 agosto 2014 Fischer firma un contratto annuale con l'UNICS Kazan.\nIl 15 luglio 2015 Fischer firma per due stagione per l'Hapoel Gerusalemme."}
{"id": "1875036", "revid": "1427733", "url": "https://it.wikipedia.org/wiki?curid=1875036", "title": "FA Cup 1993-1994", "text": "La FA Cup 1993-1994 \u00e8 stata la centotredicesima edizione della competizione calcistica pi\u00f9 antica del mondo. \u00c8 stata vinta dal Manchester United contro il Chelsea."}
{"id": "1875039", "revid": "287204", "url": "https://it.wikipedia.org/wiki?curid=1875039", "title": "Carne secca", "text": "La carne secca \u00e8 un tipo di preparazione diffuso, nelle sue varianti, in moltissime regioni del mondo. \nUtilizzo.\nL'essiccazione della carne ne permette una maggior conservazione e ne riduce notevolmente il volume ed il peso. Per questo motivo si \u00e8 rivelato un cibo adatto per viaggiatori, esploratori, popoli nomadi o allevatori al seguito delle mandrie come ad esempio i gauchos. Per la comodit\u00e0 di trasporto e conservazione \u00e8 anche una tradizionale fonte di nutrimento per gli eserciti (celebre la kuivaliha per i soldati finlandesi durante la seconda guerra mondiale).\nDiffusione.\nNegli Stati Uniti ed in Canada il prodotto pi\u00f9 commerciato \u00e8 conosciuto con il nome di \"jerky\" (a sua volta derivato dal \"Charqui\" in lingua quechua) mentre in Europa la carne secca \u00e8 prodotta specialmente lungo l'arco alpino (in Italia \u00e8 celebre la bresaola mentre in Svizzera \u00e8 molto conosciuta la carne secca dei grigioni e la carne secca del vallese). Prodotti analoghi vengono ottenuti anche in altre zone montuose del mondo come ad esempio il gi\u00e0 ricordato \"charqui\" (carne secca di alpaca o di altri animali) sulle Ande peruviane."}
{"id": "1875041", "revid": "486946", "url": "https://it.wikipedia.org/wiki?curid=1875041", "title": "Fra Paolino", "text": ""}
{"id": "1875042", "revid": "1543377", "url": "https://it.wikipedia.org/wiki?curid=1875042", "title": "Julia Nunes", "text": "Il motore della sua carriera sono stati i suoi video amatoriali di brani originali o cover presenti su You Tube. In essi, Julia canta - con lei stessa come seconda voce - e suona la chitarra, la melodica ed il suo ukulele tenore della Bushman.\nBiografia.\nNata nel 1989, Julia \u00e8 di origine portoghese ed \u00e8 nata da una famiglia di tradizione musicale nello stato di New York. Suo padre \u00e8 un compositore di canzoni per bambini. Suo nonno era un compositore portoghese di musica fado e l'altro un pianista jazz. Lei ha imparato a suonare il pianoforte da piccola prima di dedicarsi alla chitarra durante l'adolescenza. Ha poi preso in mano l'ukulele nel 2005.\nAttivit\u00e0.\nVideo su YouTube.\nJulia \u00e8, forse, conosciuta maggiormente per gli 87 video presenti su YouTube. Tra questi, ci sono anche brani originali cos\u00ec come le reinterpretazioni di alcune band da lei preferite, come Say Anything, Spoon, The Beatles, Queen, The Beach Boys e altre. I suoi brani originali sono stati messi in evidenza nella homepage di You Tube un paio di volte, guadagnano decine di migliaia di iscritti e centinaia di migliaia di visite per i suoi strambi e simpatici video.\n\"Left Right Wrong\".\nIl suo primo CD \"Left Right Wrong\" contiene tutti i brani originali da lei composti ed \u00e8 stato pubblicato nell'estate del 2007 con un'etichetta indipendente, Junu Music (ASCAP). Seguendo il successo su You Tube, Nunes ha organizzato un canale di distribuzione per \"Left Right Wrong\" con Burnside Distribution Corporation, e quindi disponibile per l'acquisto attraverso i grandi distributori come Amazon.com oppure iTunes Store. Le 12 tracce (10 registrate in studio e due dal vivo) sono state registrate esclusivamente con la sua chitarra e la sua voce, senza altri accompagnamenti o sovrapposizioni che caratterizzano i suoi video su You Tube. Questo approccio semplice e schietto, la vocalit\u00e0 profonda, che spazia tra il grezzo e il passionale, sono aspetti considerati eccezionali da un sempre pi\u00f9 crescente numero di fan. Il video della sua canzone \"Into the Sunshine\" ha raggiunto e superato 2 milioni di visite su YouTube.\nAttivit\u00e0 recenti.\nNunes sta lavorando al suo prossimo CD. Ha aperto per quattro volte i concerti di Ben Folds nel maggio 2008 ed eseguito al Bushman Ukulele Luau nello stesso mese, dopo aver vinto il concorso mondiale Bushman World Ukulele Video nel 2007."}
{"id": "1875043", "revid": "154639", "url": "https://it.wikipedia.org/wiki?curid=1875043", "title": "Diodoro Crono", "text": "Tradizionalmente considerato un esponente della scuola megarica, dopo il saggio di David Sedley \"Diodorus Cronus and Hellenistic Philosophy\" (1977) \u00e8 ora considerato, con Filone il dialettico, il maggiore esponente della Scuola dialettica.\nSecondo la testimonianza di Strabone fu allievo di Apollonio Crono. La sua fama \u00e8 legata in particolare al suo \"Argomento Dominatore\" (\u1f41 \u03ba\u03c5\u03c1\u03b9\u03b5\u03cd\u03c9\u03bd \u03bb\u03cc\u03b3\u03bf\u03c2, \"ho kurieu\u00f4n logos\"), di cui ci \u00e8 pervenuta testimonianza tramite Epitteto. Si tratta di tre proposizioni incompatibili: Diodoro utilizza le prime due per negare l'ultima.\nEcco le tre proposizioni:\nNegare la terza proposizione significa negare la contingenza, sostenere quindi che tutto \u00e8 necessario.\nL'idea \u00e8 che se ci\u00f2 che \u00e8 passato \u00e8 necessario allora ci\u00f2 che non \u00e8 stato nel passato \u00e8 impossibile. Ma siccome dal possibile non deriva l'impossibile, allora ci\u00f2 che non \u00e8 stato (che ora \u00e8 impossibile) non poteva essere possibile prima. Quindi ci\u00f2 che non \u00e8 stato \u00e8 sempre stato impossibile. Dunque tutto ci\u00f2 che \u00e8 possibile si realizza. Dunque tutto ci\u00f2 che \u00e8 \u00e8 necessario.\nAristotele probabilmente conosceva l'argomento dominatore. Secondo alcuni interpreti \u00e8 proprio contro Diodoro che polemizzava nel De Interpretatione 9. Secondo altri \u00e8 piuttosto in \"Metafisica\" 9 (pi\u00f9 tardo) che Aristotele si riferiva a Diodoro, poich\u00e9 l'argomento non sarebbe ancora stato sviluppato quando scrisse il \"De Interpretatione\".\nTale interpretazione nega appunto la distinzione metafisica fra potenza e atto, facendo equivalere il poter essere (la materia informe) con l'essere di Parmenide. In questo modo, viene negata la trascendenza di Dio."}
{"id": "1875044", "revid": "1543377", "url": "https://it.wikipedia.org/wiki?curid=1875044", "title": "Aotus hershkovitzi", "text": "L'aoto di Hershkovitz (\"Aotus hershkonitzi\" ) \u00e8 un primate platirrino della famiglia degli Aotidi.\nRispetto alle specie congeneri presenta cariotipo caratteristico 2n = 58. \nDistribuzione.\nVive nelle foreste rade delle Ande colombiane.\nDescrizione.\nDimensioni.\nPesa all'incirca 1 kg, per una lunghezza di una settantina di cm, di cui i due terzi spettano alla coda.\nAspetto.\nIn relazione all'habitat montano in cui la specie vive, il pelo \u00e8 folto e lanoso, di colore bruno-dorato con riflessi verdastri nella parte superiore del corpo e giallo-rossiccio in quella inferiore. La faccia \u00e8 biancastra, con cerchi neri attorno agli occhi ed una banda nera che percorre il muso.\nGli occhi sono molto grandi e di colore bruno-rossiccio: mancano di \"tapetum lucidum\". La coda \u00e8 lunghissima e contraddistinta da un'aguzza carena nella sua parte inferiore.\nBiologia.\nCome tutte le specie congeneri, si tratta di animali esclusivamente notturni: in tal modo, evitano la competizione diretta con specie dai costumi diurni ma dalle abitudini simili.\nHa abitudini arboricole: si muove a quattro zampe camminando con sicurezza fra i rami, ma all'occorrenza \u00e8 capace di spiccare anche salti di ramo in ramo. Tende ad avere picchi di attivit\u00e0 quando la luna \u00e8 particolarmente luminosa: si orienta infatti soprattutto con la vista.\nVive in coppie od in piccoli gruppi familiari, che si mantengono in contatto attraverso tutta una serie di vocalizzazioni (fino a 100).\nAlimentazione.\nSi tratta di una specie dalla dieta prevalentemente frugivora, in particolare preferisce frutti di piccole dimensioni e ben maturi: non disdegna tuttavia nutrirsi di altro materiale vegetale (foglie, germogli) ed insetti di grosse dimensioni.\nL'individuazione del cibo avviene principalmente con la vista.\nRiproduzione.\nLe coppie sono strettamente monogame: questo perch\u00e9 \u00e8 principalmente il maschio a prendersi cura della prole. La femmina partorisce una volta l'anno: i cuccioli stanno coi genitori fino ai 3 anni e mezzo d'et\u00e0, dopodich\u00e9 si allontanano alla ricerca di un compagno ed un territorio da colonizzare."}
{"id": "1875045", "revid": "122315", "url": "https://it.wikipedia.org/wiki?curid=1875045", "title": "Aotidi", "text": ""}
{"id": "1875057", "revid": "287204", "url": "https://it.wikipedia.org/wiki?curid=1875057", "title": "Salviamo il salvabile (album)", "text": ""}
{"id": "1875058", "revid": "287204", "url": "https://it.wikipedia.org/wiki?curid=1875058", "title": "Calcolo delle parit\u00e0 dei poteri d'acquisto", "text": "Le parit\u00e0 di potere d'acquisto (PPA; in inglese \"Purchasing Power Parity\", PPP) sono prezzi relativi che esprimono il rapporto tra i prezzi nelle valute nazionali degli stessi beni o servizi in paesi diversi. Vengono utilizzate prevalentemente per effettuare confronti tra gli aggregati della contabilit\u00e0 nazionale di diversi paesi. I normali tassi di cambio non sono adatti allo scopo, per due motivi:\nLe PPA vengono per\u00f2 anche utilizzate per confrontare il valore di una stessa valuta in diverse articolazioni di una stessa area; ad esempio, per calcolare i differenziali dei livelli dei prezzi tra i comuni italiani.\nDescrizione.\nFinalit\u00e0 e requisiti.\nLe PPA mirano a consentire confronti tra aggregati complessi e tra molti paesi; devono quindi basarsi su numeri indice complessi e multilaterali, nei quali i prezzi dei singoli beni e servizi vengano ponderati secondo le quantit\u00e0 consumate in ciascun paese, espresse mediante rapporti tra la spesa (prezzo per quantit\u00e0) osservata per un dato bene o servizio e la spesa complessiva. Le PPA dovrebbero soddisfare i seguenti requisiti:\nRaccolta dei dati.\nIl requisito di rappresentativit\u00e0 interviene fin dall'inizio, nella fase di raccolta dei dati.\nVengono individuate molteplici \"posizioni rappresentative\" (\"basic headings\" in inglese), che sono il livello pi\u00f9 basso per il quale si rilevano le quote di spesa utilizzate per ponderare i prezzi. Nell'ambito delle posizioni rappresentative si individuano diversi \"prodotti\", tra i quali ciascun paese sceglie quelli \"rappresentativi\", quelli cio\u00e8 che meglio esprimono le abitudini di consumo dei propri residenti. Ad esempio, nella posizione rappresentativa \u00abformaggio\u00bb rientrano i prodotti camembert, Cheddar, feta, gorgonzola ecc., che sono prodotti rappresentativi, rispettivamente, per la Francia, il Regno Unito, la Grecia, l'Italia ecc., ma nulla vieta che vi siano pi\u00f9 prodotti rappresentativi per un paese.\nCiascun paese comunica i prezzi di tutti i prodotti presenti sul proprio mercato, anche di quelli non rappresentativi. Si usa contrassegnare con un asterisco i prezzi dei prodotti rappresentativi (che vengono per questo detti anche \u00abprodotti asterisco\u00bb). L'elaborazione inizia organizzando i dati relativi a ciascuna posizione rappresentativa in una matrice come la seguente:\nLe singole caselle contengono i prezzi rilevati; ad esempio, \"P2b\" \u00e8 il prezzo del prodotto 2 rilevato dal paese \"B\" nella propria valuta (15,67, con asterisco perch\u00e9 rappresentativo).\nLe fasi del calcolo.\nEurostat e OCSE utilizzano un metodo detto EKS. Si tratta di un metodo messo a punto negli anni '60 dagli ungheresi \u00c8ltet\u00f6 e K\u00f6ves e dal polacco Szulc per le esigenze di pianificazione economica nei paesi dell'Europa orientale, che soddisfa i requisiti della transitivit\u00e0 e della rappresentativit\u00e0 ma non quello dell'additivit\u00e0. La caratteristica risente del fatto che le PPA vengono calcolate sulla base dei prezzi di tutti i paesi e, pertanto, le PPA di due paesi nei quali i prezzi restassero costanti cambierebbero a seguito di cambiamenti nei prezzi di altri, o anche solo nel numero di paesi considerati.\nIl metodo EKS usa indici bilaterali di tipo Laspeyres, Paasche e Fisher. Negli indici di Laspeyres e di Paasche (quello di Fisher \u00e8 la loro media geometrica) vengono sommati i prezzi ponderati con le quantit\u00e0, le quantit\u00e0 del tempo base per Laspeyres, quelle del tempo corrente per Paasche. Nel metodo EKS i prezzi vengono moltiplicati, invece che sommati; come si vedr\u00e0, negli indici di tipo Laspeyres si usano pesi relativi al paese base, negli indici di tipo Paasche si usano pesi relativi al paese partner.\nPPA elementari non transitive.\nIn una prima fase si calcolano le PPA per singola posizione rappresentativa. La fase \u00e8 a sua volta articolata in tre passaggi.\nSi calcolano in primo luogo indici di tipo Laspeyres, intesi come media geometrica quasi-ponderata degli indici di prezzo per ciascun paese; \u00abquasi-ponderata\u00bb vuol dire che, nel calcolare gli indici del paese \"A\" rispetto al paese \"B\", si considerano solo i prodotti rappresentativi di \"A\", come se ad essi venisse assegnato peso 1 ed agli altri peso 0:\nformula_4\ndove:\nUsando i dati della matrice precedente, si ottiene una nuova matrice con le PPA di tipo Laspeyres:\nAd esempio:\nAnaloghi i calcoli per le altre due colonne.\nSi pu\u00f2 notare che tali indici non soddisfano la propriet\u00e0 di reversibilit\u00e0 delle basi; ad esempio nota la PPA di \"B\" rispetto ad \"A\", \"La,b\"=12,339, quella di \"A\" rispetto a \"B\" non ne \u00e8 l'inverso: \"Lb,a\"=0,12773\u22601/12,339=0,08065. Si calcolano quindi PPA di tipo Paasche e poi di tipo Fisher.\nLe PPA di tipo Paasche sono calcolate con la formula:\nformula_5\nnella quale si usa l'insieme \"Rb\" dei prodotti rappresentativi del paese partner. Si ottiene una matrice analoga a quella appena vista:\nAd esempio, si ha:\necc.\nSi calcolano infine le PPA di tipo Fischer, medie geometriche delle precedenti:\nformula_6\nottenendo la matrice:\nI numeri in neretto sono calcolati in modo diverso. Non possono essere calcolati secondo la formula, in quanto mancano sia \"La,d\" che \"Pd,a\"; vengono quindi stimati mediante la media geometrica di tutti gli indici che indirettamente le collegano:\nLe PPA di tipo Fisher rispettano la propriet\u00e0 di reversibilit\u00e0 delle basi (ad esempio, \"Fb,a\"=1/\"Fa,b\"=1/9,8286=0,10174), ma non la transitivit\u00e0; ad esempio, \"Fa,c\"=462,99 non \u00e8 uguale al prodotto \"Fa,bFb,c\"=9,8286\u00b730,316=298,40612.\nPPA elementari transitive.\nPer rendere le PPA transitive, si ipotizza che esista un indice transitivo \"EKSi,j\" e ci si chiede a quali condizioni pu\u00f2 essere minima la differenza tra tale indice e quello ottenuto moltiplicando una qualsiasi coppia di indici intermedi \"Fi,kFk,j\". Considerando tutti i possibili \"N\" paesi, si pu\u00f2 dire che l'obiettivo \u00e8 quello di rendere minimo lo scostamento log-quadratico dell'indice ricercato dall'insieme delle PPA indirette:\nformula_7\nDerivando rispetto a \"EKSi,j\" si ottiene:\nformula_8\nda cui:\nformula_9\novvero:\nformula_10\nquindi:\nformula_11\nL'indice cercato \u00e8 quindi la media geometrica di tutte le PPA indirette. Si ottiene pertanto la matrice:\nAd esempio:\necc.\nLe PPA cos\u00ec trovate sono transitive; infatti:\necc.\nIl passo ulteriore consiste nel trovare un'unica PPA per ciascun paese, che abbia come base l'intero gruppo di paesi. In questo modo, gli aggregati che interessano potrenno essere espressi in un'unica valuta convenzionale (il PPS, Purchasing Power Standard per Eurostat; l'OCSE e la Banca Mondiale usano peraltro \u00abdollari PPA\u00bb, quindi le PPA contenute nella colonna del paese \"USA\").\nUna PPA del tipo \"EKSa,tutti\" (con base \"a\") verrebbe calcolata dividendo la media geometrica delle PPA di tipo \"EKSa,j\" (quelle della colonna \"A\") per \"EKSa,a\"=1. Per avere come base \"tutti\" basta quindi calcolare, per ciascun paese, l'inverso della media geometrica di tutti i valori presenti nella sua colonna. Si ottengono cos\u00ec le PPA standardizzate:\nPPA aggregate non transitive.\nIl calcolo si basa su due matrici:\nSi deve tenere presente che nei calcoli illustrati sopra si usano prodotti di indici; da ci\u00f2 segue che, come accade per gli indici a catena, le PPA elementari non godono della propriet\u00e0 dell'additivit\u00e0 e non possono quindi essere aggregate semplicemente calcolando medie ponderate. Ne segue anche che, note le PPA per singoli aggregati (ad esempio: consumi finali, investimenti lordi, esportazioni nette) e convertiti quindi i valori di essi dalla valuta nazionale ad un'unica \u00abvaluta PPA\u00bb, tali valori non possono essere sommati per ottenere il valore in \u00abvaluta PPA\u00bb di un aggregato pi\u00f9 ampio (il prodotto interno lordo). Si deve invece procedere calcolando le PPA per ciascun aggregato che interessa. Nel seguito si supporr\u00e0 che la somma di tutte le posizioni rappresentative sia il PIL mentre le prime due costituiscano l'aggregato \u00abspesa per consumi finali\u00bb CF.\nAnalogamente a quanto visto per le PPA elementari, si procede calcolando PPA di tipo Laspeyres, Paasche e Fisher.\nLe PPA aggregate di tipo Laspeyres sono calcolate secondo la formula:\nformula_12\ndove:\nSulla base dei dati esemplificativi fin qui usati si ha:\nAd esempio:\nLe PPA aggregate di tipo Paasche vengono calcolate in modo analogo, ma usando come pesi le quote di spesa del paese partner (\"wp,j\" invece di \"wp,i\"):\nformula_15\nLa relativa matrice \u00e8:\nSi calcolano infine le PPA aggregate di tipo Fisher, medie geometriche delle precedenti:\nPPA aggregate transitive.\nPer rendere transitive le PPA aggregate di tipo Fisher si usa la stessa procedura gi\u00e0 adottata per le PPA elementari, costruendo una matrice come la seguente:\nDa essa infine, se si desidera usare una \u00abvaluta PPA\u00bb convenzionale invece di quella di uno specifico paese, si ricavano le PPA standardizzate seguendo ancora la stessa procedura gi\u00e0 vista per quelle elementari:\nStoria e ambito di applicazione delle PPA.\nNazioni Unite e Banca Mondiale.\nNel 1953 si defin\u00ec uno standard internazionale per la contabilit\u00e0 nazionale, detto SNA (\"System of National Accounts\"). Gli aggregati nazionali venivano cos\u00ec calcolati con le stesse modalit\u00e0 in molti paesi, ma la differenza tra le valute non consentiva confronti internazionali attendibili.\nNel 1968 le Nazioni Unite e l'Universit\u00e0 della Pennsylvania avviarono un \"International Comparison Programme\" (ICP) sostenuto dalla Banca Mondiale e da molti paesi e inizialmente diretto da Irving Kravis, che era stato allievo di Simon Kuznets.\nLe prime PPA vennero calcolate per 10 paesi con riferimento al 1970, poi al 1973 per 16 paesi, al 1975 per 34. L'aumento del numero dei paesi evidenzi\u00f2 le difficolt\u00e0 di una gestione centralizzata e l'Unione europea (allora Comunit\u00e0) dette un importante contributo avviando, nel 1979, un \"European Comparison Programme\" (ECP) come articolazione regionale dell'ICP. Contestualmente si attivavano la Commissioni Economiche per l'America Latina e i Caraibi, per l'Asia e il Pacifico e per l'Asia Occidentale (organizzazioni delle Nazioni Unite).\nSi riuscirono cos\u00ec a calcolare le PPA per 60 paesi al 1980, poi per 64 al 1985, ma non venne portato a termine il calcolo al 1993 per 83 paesi per le difficolt\u00e0 di carattere organizzativo, in particolare per la scarsit\u00e0 di risorse. Le Nazioni Unite chiesero quindi il supporto della Banca Mondiale, che \u00e8 divenuta dal 1993 il coordinatore di fatto dell'ICP. Il calcolo a livello internazionale \u00e8 stato riavviato su nuove basi nel 2003 ed ha prodotto le PPA con riferimento al 2005 per 146 paesi.\nLe PPA calcolate dalla Banca Mondiale seguono criteri di calcolo differenziati; ad esempio:\nTutto ci\u00f2 comporta la necessit\u00e0 di leggere i dati con cautela. In particolare, \u00e8 stata criticata la possibilit\u00e0 di usare i PIL pro-capite per valutare la diffusione della povert\u00e0 nei diversi paesi.\nEurostat-OCSE.\nSia l'OCSE che Eurostat partecipano all'ICP, condividendone la metodologia, ma si avvalgono di propri strumenti e di risorse maggiori di quelle di altri paesi. Fin dagli anni '80, inoltre, hanno stabilito una stretta cooperazione (\"Eurostat-OECD PPP Programme\"), grazie alla quale hanno potuto calcolare le PPA con regolarit\u00e0 (ogni 5 anni tra il 1980 e il 1985, poi ogni 3) e per un numero crescente di paesi (da 18 nel 1980 a 45 nel 2005, compresi paesi non appartenenti n\u00e9 all'Unione europea n\u00e9 all'OCSE).\nEurostat produce annualmente, comunque, le PPA per i paesi membri."}
{"id": "1875062", "revid": "712828", "url": "https://it.wikipedia.org/wiki?curid=1875062", "title": "Razze di Shannara", "text": "Elenco delle razze di \"Shannara\", ciclo di romanzi fantasy scritto da Terry Brooks.\nDemoni.\nDemoni sono creature maligne che, molti secoli prima delle avventure di Shea Ohmsford, furono sconfitti grazie alla magia degli Elfi che crearono l'Eterea che li rinchiuse al di l\u00e0 della barriera del Divieto. Da allora, si fecero chiamare Jarka Ruus, i \"Popoli Esiliati\". Sono tantissimi e alcuni di loro sono dotati di magia oscura. Il loro capo, il Dagda Mor, grazie al Bastone del Comando ha una potenza pari a quella di Allanon. I Demoni odiano gli Elfi e, quando nel libro Le Pietre Magiche di Shannara l'Eterea muore, si lanciano in una spietata guerra contro di loro, con l'intenzione di uccidere tutte le razze ed impadronirsi delle Quattro Terre. Il loro capo viene ucciso dal Druido Allanon e Amberle Elessedil, trasformatasi nella nuova Eterea, rimanda i Demoni dietro la barriera del Divieto dove rimarranno fino alla sua lontana morte. Alcuni tra i pi\u00f9 forti demoni sono il Dagda Mor, il Mietitore, il Camaleonte, il Moric e Tael Riverine. I Demoni comprendono una vasta gamma di specie diverse che si distinguono fra di loro per forza, aspetto e poteri magici.\nElfi.\nSono l'unica specie di Faerie riuscita a sopravvivere al tempo e alla comparsa dell'umanit\u00e0. Si sono stanziati nelleTerre dell'Ovest e sono mortali proprio come l'Uomo. In origine il Verbo li cre\u00f2 affinch\u00e9 curassero la terra e i suoi frutti ma quando i Demoni decisero di diventare gli unici padroni del mondo, si unirono alle altre specie buone di Faerie e intrapresero una dura guerra che dur\u00f2 interi secoli. Alla fine i maghi elfici riuscirono ad elaborare un potente incantesimo che culmin\u00f2 nella creazione dell'Eterea che band\u00ec i Demoni nella prigione del Divieto. A quel punto, l'umanit\u00e0, da sempre poco numerosa e poco progredita cominci\u00f2 a riscattarsi e a popolare sempre pi\u00f9 ampie zone del pianeta. La razza elfica intanto, di fronte all'avanzata degli uomini, decise di ritirarsi nelle loro foreste natie al fine di scongiurare lo scoppio di un altro conflitto, e in silenzio osserv\u00f2 l'ascesa e la caduta della razza umana. Infatti dopo le Grandi Guerre compresero che era giunto il momento di interrompere l'isolamento: le altre Razze credettero che anch'essi fossero una delle nuove specie uscite dagli stravolgimenti che avevano mutato il vecchio mondo. Fu in questo periodo di incertezza che l'elfo Galaphile fond\u00f2 l'ordine druidico con lo scopo di promuovere la pace e la cultura tra i popoli del nuovo mondo. Il popolo elfico prosper\u00f2 sotto la guida di una forte monarchia ereditaria e la maggior parte della popolazione si stanzi\u00f2 nella capitale, Arborlon, e nelle pianure del Sarandanon. Una minoranza della popolazione invece si stabil\u00ec pi\u00f9 a sud lungo le coste dello Spartiacque Azzurro e interag\u00ec con i maestosi Roc, che divennero le loro cavalcature. Questi elfi furono chiamati Elfi del Cielo ed ebbero usanze e costumi diversi dai loro simili. Gli elfi di terra furono coinvolti nelle tre guerre delle razze, scatenate dai progetti egemonici del Signore degli Inganni, uscendone sempre vincitori al fianco dei loro alleati: i Nani. Con la morte dell'Eterea, gli elfi dovettero contrastare l'invasione e la sete di vendetta dei Demoni ma invano: le forze del nemico erano molto pi\u00f9 numerose e agguerrite e solo grazie all'intervento di Allanon e degli Ohmsford si scongiur\u00f2 l'estinzione del popolo elfico. Con la nascita della Federazione, la Razza Uomo risolleva il proprio destino, avviando un'aggressiva politica di espansione ai danni dei suoi vicini che vengono tutti sottomessi; gli elfi invece preferirono lasciare le Quattro Terre e nascondersi sull'isola di Morrowindl. Sar\u00e0 Wren Elessedil a riportarli nella loro terra natia e a convincerli ad affrontare gli Ombrati: elfi spietati caduti nelle tenebre che minacciano di distruggere il mondo. Nei decenni successivi gli elfi aiuteranno i Nati Liberi nella loro lotta contro la Federazione, combattendo in prima linea sulla catena del Prekkendor. Tale situazione rimarr\u00e0 invariata fino alla morte di Sen Dunsidan, che segn\u00f2 la fine dei progetti espansionistici della Federazione che si avvi\u00f2 alla pace.\nMortombre.\nLe loro origini risalgono all'epoca del Signore degli Inganni. Esso aveva tra i suoi seguaci anche degli umani, che miravano a diventare maghi. Quando il Signore degli Inganni fu sconfitto dal potere della Spada di Shannara, questi uomini corrotti riuscirono ad impossessarsi dell'Ildatch, il libro della magia nera. Gli aspiranti negromanti, affascinati dal potere emanato dal libro, lo protessero portandolo nelle Terre dell'Est, e nascondendolo nella palude foresta del Maelmord. Le conseguenze alla pratica della magia nera furono terribili: da esseri umani furono trasformati dal libro in creature malvagie: Mortombre, che nella lingua degli gnomi significa \"spiriti neri che camminano\u201d. Esse furono, da quel momento, i seguaci del male al servizio dell'Ildatch. I nuovi servi della magia nera ridussero gli Gnomi alla stregua di schiavi e, come il Signore degli Inganni, cominciarono a muovere guerra sulle Quattro Terre per soggiogarle al male. Solo l'intervento del druido Allanon, che chiama nuovamente ad una grande missione un erede degli Ohmsford, salva il mondo dalla nuova minaccia. Infatti Brin Ohmsford, grazie al potere della sua canzone magica, riesce a trovare e distruggere il libro della magia nera e, di conseguenza, tutti i suoi servi Mortombre.\nEsse compaiono nel terzo romanzo della prima trilogia, \"La canzone di Shannara\".\nUrda.\nVivono negli Aculei, a nord delle Terre dell'Est e sono un popolo tribale. Hanno la statura e la corporatura degli Gnomi con i lineamenti e le capacit\u00e0 fisiche dei Troll. Quando un giorno da Rampling Steep arriv\u00f2 il cantastorie Carismano, essi lo proclamarono Re perch\u00e9 affascinati dalle sue canzoni. Quando Viridiana, Horner Dees, Morgan Leah, Walker Boh e Pe Ell arrivano nel loro villaggio vogliono che Viridiana rimanga con loro. Il re non \u00e8 libero, ma \u00e8 come un prigioniero che deve sempre cantare e non pu\u00f2 andare via, quindi non pu\u00f2 opporsi al desiderio degli Urda.\nVariante.\nUn Variante \u00e8 formato da schegge di magia grezza che si uniscono con una tale forza da poter diventare qualsiasi cosa. Se un Variante non trova una forma che gli piaccia, dopo 30 giorni si disgrega e torna nell'etere. Se riesce a trovare una forma che gli piace, allora vive molto pi\u00f9 a lungo e diventa una forza nella guerra fra il Verbo e il Vuoto. L'unico Variante visto nella saga di Shannara \u00e8 Falco, presente nella saga del Verbo&amp;Vuoto e ne La Genesi di Shannara. Un Variante si forma raramente, e ancor pi\u00f9 raramente accade che il Verbo o il Vuoto riescano ad usarne uno.\nTroll.\nSono i discendenti degli umani sopravvissuti al cataclisma delle Grande Guerre del XXI secolo, e sono stati a lungo esposti alle radiazioni e ai veleni che hanno provocato in loro delle mutazioni. Vivono principalmente nelle Terre del Nord, e si dividono a loro volta in tre diverse specie; i Troll delle Rocce, i Troll delle Foreste e i Troll dei fiumi."}
{"id": "1875063", "revid": "1645873", "url": "https://it.wikipedia.org/wiki?curid=1875063", "title": "John Thompson (politico)", "text": " Fu il quarto Primo ministro del Canada dal 5 dicembre 1892 al 12 dicembre 1894.\nBiografia.\nJohn Thompson nacque ad Halifax da John Sparrow Thompson e Charlotte Pottinger. Nel 1870, spos\u00f2 Annie Affleck (1845-1913) da cui ebbe nove figli."}
{"id": "1875064", "revid": "767487", "url": "https://it.wikipedia.org/wiki?curid=1875064", "title": "WWF Intercontinental Tag Team Championship", "text": "Il WWF Intercontinental Tag Team Championship \u00e8 stato un titolo di breve durata creato nel 1991, questo poteva essere difeso sia nella WWF che nella UWF Japan. Il titolo \u00e8 stato abbandonato nel tardo 1991 quando la WWF si separ\u00f2 dalla UWF Japan. Questo titolo \u00e8 subordinato al WWF Tag Team Championship"}
{"id": "1875069", "revid": "1305772", "url": "https://it.wikipedia.org/wiki?curid=1875069", "title": "Irreplaceable", "text": "Irreplaceable (\"insostituibile\" in lingua inglese) pu\u00f2 riferirsi a:"}
{"id": "1875071", "revid": "1086846", "url": "https://it.wikipedia.org/wiki?curid=1875071", "title": "Udinese Calcio 2008-2009", "text": "Questa voce raccoglie le informazioni riguardanti l'Udinese Calcio nelle competizioni ufficiali della stagione 2008-2009.\nStagione.\nLa stagione 2008-2009 inizia molto bene per gli uomini del allenatore confermato Pasquale Marino che sconfiggono il Palermo per 3-1. Con i buoni risultati ottenuti nelle prime nove giornate (6 vittorie, 2 pareggi e una sola sconfitta), la squadra \u00e8 in testa del campionato. Dopo il pareggio con il Genoa per 2-2 nella giornata successiva, i bianconeri subiscono un grande calo di prestazioni con soli tre punti ottenuti fino alla fine del girone d'andata. Alla seconda giornata di ritorno e dopo dieci partite, l'Udinese battono la Juventus per 2-1 e salva la panchina di Marino. Il campionato prosegue in modo altalenante fino alla 30\u00aa giornata dove dopo la sconfitta casalinga contro l'Inter (0-1), l'Udinese vince 6 volte di fila e sale dal 14\u00ba posto all'ottavo posto a soli tre punti dalla qualificazione in Europa League. Ma con 4 punti nelle ultime due partite e con le vittorie della Roma (sesta) in entrambe le gare, i bianconeri non riescono ad agguantare il sesto posto e chiudono con 58 punti finali.\nMaglie e sponsor.\nLo sponsor tecnico per la stagione 2008-2009 \u00e8 Lotto, mentre lo sponsor ufficiale \u00e8 la Dacia. Il co-sponsor Il Granchio.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"Dati aggiornati al 2 febbraio 2009.\"\nStatistiche.\n\"Statistiche aggiornate al 31 maggio 2009\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1875072", "revid": "174925", "url": "https://it.wikipedia.org/wiki?curid=1875072", "title": "Diodoro di Iaso", "text": ""}
{"id": "1875073", "revid": "599013", "url": "https://it.wikipedia.org/wiki?curid=1875073", "title": "Loren Woods", "text": ""}
{"id": "1875076", "revid": "31092", "url": "https://it.wikipedia.org/wiki?curid=1875076", "title": "Jurchi", "text": ""}
{"id": "1875078", "revid": "196390", "url": "https://it.wikipedia.org/wiki?curid=1875078", "title": "Jurchen", "text": ""}
{"id": "1875081", "revid": "661526", "url": "https://it.wikipedia.org/wiki?curid=1875081", "title": "The Antidote", "text": "The Antidote (\"l'antidoto\" in lingua inglese) pu\u00f2 riferirsi a:"}
{"id": "1875082", "revid": "298229", "url": "https://it.wikipedia.org/wiki?curid=1875082", "title": "Campionato di calcio uzbeko", "text": ""}
{"id": "1875083", "revid": "287204", "url": "https://it.wikipedia.org/wiki?curid=1875083", "title": "The Antidote (album)", "text": ""}
{"id": "1875088", "revid": "289247", "url": "https://it.wikipedia.org/wiki?curid=1875088", "title": "Atletica leggera alle Olimpiadi 1928", "text": ""}
{"id": "1875089", "revid": "289247", "url": "https://it.wikipedia.org/wiki?curid=1875089", "title": "Sollevamento pesi alle olimpiadi estive 1928", "text": ""}
{"id": "1875090", "revid": "289247", "url": "https://it.wikipedia.org/wiki?curid=1875090", "title": "Tuffi alle olimpiadi estive 1928", "text": ""}
{"id": "1875091", "revid": "289247", "url": "https://it.wikipedia.org/wiki?curid=1875091", "title": "Vela alle olimpiadi estive 1928", "text": ""}
{"id": "1875093", "revid": "124348788", "url": "https://it.wikipedia.org/wiki?curid=1875093", "title": "Michele di Ridolfo del Ghirlandaio", "text": "Biografia.\nFu un allievo di Lorenzo di Credi, successivamente di Antonio del Ceraiolo e infine, dopo il 1525, di Ridolfo del Ghirlandaio che, grato verso di lui, gli consent\u00ec di usare il proprio nome, come se fosse suo figlio.\nLe opere realizzate nel periodo giovanile sono fortemente influenzate dalla pittura classicheggiante di Fra Bartolomeo e di Andrea del Sarto. In seguito si orienta verso la pittura pi\u00f9 eccentrica del manierismo, con la fondamentale collaborazione con Giorgio Vasari negli affreschi realizzati in Palazzo Vecchio, dove dipinse dei piccoli scorci paesaggistici situati nel Salone dei Cinquecento.\nTale svolta si denota soprattutto nei dipinti della \"Leda\" e di \"Lucrezia\" conservati nella Galleria Borghese di Roma; nella \"Notte\" e \"Aurora\" conservate a Roma nella Galleria Colonna (ispirate a modelli michelangioleschi) e infine nella \"Sacra Famiglia\", oggi esposta al Museo Bardini a Firenze. In tutte queste opere Michele Tosini unisce l'anatomia michelangiolesca ai colori vivaci tipici della pittura di Giorgio Vasari.\nIn seguito la sua pittura torn\u00f2 pi\u00f9 composta, rispondente ai dettami della Controriforma. \nTra le sue opere pi\u00f9 importanti sono da segnalare la \"Nativit\u00e0\" e i \"Tre Arcangeli\" custoditi nell'abbazia di San Michele Arcangelo a Passignano, opere ispirate all'arte di Andrea del Sarto.\nMichele fu anche un apprezzato ritrattista. Suoi ritratti principali sono il \"Ritratto di Donna\" (Galleria Palatina, Palazzo Pitti, Firenze) e il \"Ritratto virile\" conservato nella collezione Antinori situata nella Villa del Cigliano a San Casciano in Val di Pesa.\nTra le sue opere anche gli affreschi realizzati nella cappella gentilizia della Villa Caserotta risalenti al 1540, dove sempre dello stesso pittore \u00e8 conservata anche una tela raffigurante la \"Deposizione della Croce\"."}
{"id": "1875095", "revid": "289247", "url": "https://it.wikipedia.org/wiki?curid=1875095", "title": "Atletica leggera alle Olimpiadi 1932", "text": ""}
{"id": "1875096", "revid": "24099", "url": "https://it.wikipedia.org/wiki?curid=1875096", "title": "Michele Tosini", "text": ""}
{"id": "1875097", "revid": "78273", "url": "https://it.wikipedia.org/wiki?curid=1875097", "title": "Sollevamento pesi alle olimpiadi estive 1932", "text": ""}
{"id": "1875099", "revid": "289247", "url": "https://it.wikipedia.org/wiki?curid=1875099", "title": "Tiro a segno alle olimpiadi estive 1932", "text": ""}
{"id": "1875100", "revid": "289247", "url": "https://it.wikipedia.org/wiki?curid=1875100", "title": "Tuffi alle olimpiadi estive 1932", "text": ""}
{"id": "1875102", "revid": "289247", "url": "https://it.wikipedia.org/wiki?curid=1875102", "title": "Vela alle olimpiadi estive 1932", "text": ""}
{"id": "1875103", "revid": "287204", "url": "https://it.wikipedia.org/wiki?curid=1875103", "title": "Pedro Marin", "text": ""}
{"id": "1875104", "revid": "287204", "url": "https://it.wikipedia.org/wiki?curid=1875104", "title": "Pedro Mar\u00ecn", "text": ""}
{"id": "1875107", "revid": "289247", "url": "https://it.wikipedia.org/wiki?curid=1875107", "title": "Atletica leggera alle Olimpiadi 1936", "text": ""}
{"id": "1875108", "revid": "78273", "url": "https://it.wikipedia.org/wiki?curid=1875108", "title": "Sollevamento pesi alle olimpiadi estive 1936", "text": ""}
{"id": "1875109", "revid": "289247", "url": "https://it.wikipedia.org/wiki?curid=1875109", "title": "Tiro a segno alle olimpiadi estive 1936", "text": ""}
{"id": "1875110", "revid": "289247", "url": "https://it.wikipedia.org/wiki?curid=1875110", "title": "Tuffi alle olimpiadi estive 1936", "text": ""}
{"id": "1875112", "revid": "289247", "url": "https://it.wikipedia.org/wiki?curid=1875112", "title": "Vela alle olimpiadi estive 1936", "text": ""}
{"id": "1875113", "revid": "599013", "url": "https://it.wikipedia.org/wiki?curid=1875113", "title": "Petteri Koponen", "text": "Carriera.\nEsordisce nel 2004 con l'Espoon Honka in Korisliiga, massima serie del campionato finlandese.\nCon tale squadra vince per due volte il campionato.\nIl 28 giugno 2007 viene scelto con la 30\u00aa scelta al Draft NBA 2007 dai Philadelphia 76ers che successivamente cedettero i diritti del finlandese ai Portland Trail Blazers.\nNell'estate del 2008, dopo aver disputato l'NBA Summer League viene a giocare in Serie A con la Virtus Bologna con la quale vince l'EuroChallenge.\nDurante il Draft NBA 2011 i suoi diritti (assieme a quelli di Rudy Fern\u00e1ndez) passano ai Dallas Mavericks.\nNel 2012 lascia l'Italia per andare a giocare con il Chimki.\nCon la squadra russa nel 2015 vince l'Eurocup, viene inserito nell'All-Eurocup First Team e viene nominato Sixth Man of the Year del campionato.\nNell'estate 2016 \u00e8 stato acquistato dal Barcellona con un contratto triennale."}
{"id": "1875114", "revid": "253269", "url": "https://it.wikipedia.org/wiki?curid=1875114", "title": "Vincent Martella", "text": "Noto principalmente per il ruolo di Greg Wuliger nella serie TV \"Tutti odiano Chris\".\nBiografia.\nMartella nasce a Rocester New York in una famiglia italoamericana, il padre, Michael Martella, \u00e8 proprietario di una catena di pizzerie, durante la sua infanzia si trasferisce in Florida. Ha recitato nella serie televisiva \"Ned - Scuola di sopravvivenza\" nel ruolo di Scoop e di recente \u00e8 diventato piuttosto popolare per aver doppiato il personaggio di Phineas Flynn nella serie animata di Disney Channel \"Phineas e Ferb\".\nDoppiatori italiani.\nNelle versioni in italiano dei suoi film, Vincent Martella \u00e8 stato doppiato da:\nDa doppiatore \u00e8 sostituito da:"}
{"id": "1875119", "revid": "767487", "url": "https://it.wikipedia.org/wiki?curid=1875119", "title": "Immagini di un convento", "text": "Immagini di un convento \u00e8 un film erotico del 1979 diretto da Joe D'Amato.\nIl film appartiene al filone dell'erotismo conventuale, sottogenere della \"exploitation\" diffuso negli anni settanta, ossia a quella serie di film a sfondo erotico ambientati in conventi e con protagoniste suore. Il film \u00e8 anche noto per la seconda scena pornografica realizzata dall'attrice Marina Hedman.\nTrama.\nToscana, XVII secolo, in un convento di clausura. Suor Marta si appresta a incontrare il giardiniere del convento Cesco per chiedergli se ha raccolto della frutta fresca per l'arrivo di sua eminenza, un cardinale milanese. Cesco, in preda al panico, si scusa con la suora dicendo che il raccolto \u00e8 andato perduto a causa di un coniglio, sostenendo che la sua venuta \u00e8 stata opera della statua raffigurante Satana che si trova nel giardino del convento.\nNon appena arrivato in convento, il cardinale viene accolto dalla madre superiora suor Angela, che lo invita a prendere il t\u00e8 nel suo studio, dove il cardinale la convince a prendersi cura della contessina di Lignate, Isabella. Lui era un caro amico di suo padre e vuole che Isabella prenda i voti e diventi una monaca di clausura perch\u00e9 possa redimere la sua anima e salvarla da suo zio Ascanio, un uomo lussurioso e senza criterio, a cui Isabella \u00e8 morbosamente legata.\nNon passa molto tempo prima che Isabella cominci a odiare quel luogo, che per lei \u00e8 come una prigione: abituata al lusso e a essere servita, scambia due giovani suore che erano venute a portarle il vestito per due serve.\nFatta vestire, Isabella viene condotta nello studio della madre superiora, che rimane pietrificata quando vede che Isabella \u00e8 vestita da suora ma con i seni scoperti: Isabella si dimostra mal disposta nei confronti di suor Angela, che l'aveva accolta a braccia aperte, sostenendo che non potr\u00e0 mai trovare la pace in quel luogo.\nInfuriata, suor Angela ordina ad Isabella di ritirarsi nella sua cella e di meditare su quello che ha fatto, quella notte stessa, Isabella sogna di fare l'amore con il suo amato zio e mentre dorme, un'altra giovane suora, Licinia molto attraente si intrufola nella sua cella e comincia a spogliarla, a baciarla e a leccarla nelle parti intime.\nTornata in corridoio la giovane viene scoperta da suor Marta, che per punirla della sua lussuria, la spoglia e la frusta violentemente sulla schiena fino a farla sanguinare, una volta che la ragazza dice di essersi pentita, suor Marta inizia ad accarezzarla dolcemente, le lecca il sangue dalle ferite e le lacrime che le scendono dalle guance e infine la seduce.\nFinita l'estasi, suor Marta torna in s\u00e9 e fugge via a pregare, inorridita dal peccato che ha appena compiuto, lasciando la giovane sola, appagata e disorientata.\nIl mattino seguente, il giardiniere Cesco avverte la madre superiora di aver trovato un uomo ferito nel loro giardino, presto la notizia di propaga in tutto il convento. Suor Angela si appresta a curare le ferite dell'uomo e nello spogliarlo si accorge di essere per la prima volta nella sua vita attratta sessualmente da un uomo. Nonostante il parere contrario di suor Marta, suor Angela decide di ospitare l'uomo nel loro convento, e affida il compito di prendersi cura dell'uomo all'anziana suor Veronica. Nel convento iniziano a circolare voci riguardo allo straniero, secondo la quale \u00e8 un valoroso che si \u00e8 battuto con i briganti per proteggere il monastero e che \u00e8 molto bello. Nel frattempo Isabella ha stretto amicizia con suor Marta, che le porta di nascosto del cibo.\nNel frattempo l'uomo si \u00e8 ripreso e si scopre che il suo nome \u00e8 Guido Bencio; l'uomo chiede di poter incontrare la madre superiora perch\u00e9 deve parlarle. Suor Angela si reca nella capanna dove si trova Guido per ascoltare ci\u00f2 che ha da dirle, Guido le dichiara il suo amore e cerca di baciarla e avere un rapporto sessuale sul letto, solo l'intervento di suor Marta salva suor Angela dal lasciarsi andare."}
{"id": "1875120", "revid": "767487", "url": "https://it.wikipedia.org/wiki?curid=1875120", "title": "A prova di errore (film 1964)", "text": "A prova d'errore (\"Fail-Safe\") \u00e8 un film drammatico del 1964 diretto da Sidney Lumet. Basato sul romanzo omonimo di Eugene Burdick e Harvey Wheeler, ha avuto un rifacimento per la televisione nel 2000.\nTrama.\nQuando il Comando strategico aereo nordamericano viene messo in allarme per l'avvistamento di un oggetto volante sconosciuto diretto verso gli Stati Uniti, i bombardieri atomici prendono il volo dirigendosi verso i loro obiettivi; poi, cessato l'allarme, gli aerei ricevono l'ordine di rientrare alla base. Un giorno uno stormo rimane fuori controllo per un guasto alle apparecchiature elettroniche e prosegue il suo volo in direzione di Mosca. Invano si tenta di richiamare gli aerei. Tra frenetici scambi di ordini e di contrordini, avviene l'irreparabile: Mosca \u00e8 colpita dalla morte atomica. L'unica via di scampo, per impedire la massiccia reazione sovietica, \u00e8 quella di dimostrare in modo irrefutabile che si \u00e8 trattato di un errore. Per questo il presidente degli Stati Uniti si vede costretto a dare un ordine terribile: la distruzione di New York, senza preavviso, operata dagli stessi aerei del comando strategico. L'equilibrio delle due potenze atomiche \u00e8 cos\u00ec tragicamente ristabilito.\nProduzione.\nRiprese.\nGli esterni dei velivoli in volo sono principalmente filmati in negativo di velivoli Convair B-58 Hustler e Lockheed F-104 Starfighter. La scena del missile civetta atto a deviare quello sovietico \u00e8 un filmato di volo del velivolo sperimentale ipersonico North American X-15. Per quanto riguarda le cabine di pilotaggio dei bombardieri, i simulacri utilizzati nel film non potevano certamente riferirsi a dei B-58 dal momento che il velivolo Convair era un triposto con tre abitacoli separati (uno per ciascun membro dell'equipaggio) e disposti in fila. Nelle sequenze del film invece i tre uomini dell'equipaggio occupano lo stesso abitacolo, che verosimilmente \u00e8 quello di un B-52.\nAccoglienza.\nCritica.\nSecondo Fantafilm, la pellicola \"rimane un caposaldo della fantapolitica cinematografica\": malgrado \"l'inevitabile confronto con \"Il dottor Stranamore\", uscito quasi nello stesso periodo, [...] \"A prova di errore\" \u00e8 comunque un ottimo film, teso e appassionante, fortemente sentito dall'attore Henry Fonda [...]. La regia di Lumet sottolinea il dramma inquadrando il presidente all'interno dello spazio claustrofobico di una disadorna \"stanza dei bottoni\" e preferendo al fattore spettacolare un racconto seccamente dialogato.\"\nControversie.\nNei \"contenuti speciali\" del DVD del film di Stanley Kubrick \"\", uscito anch'esso nel 1964, \u00e8 rivelata la causa che il regista intent\u00f2, dopo essere venuto a conoscenza che era in lavorazione \"A prova di errore\", tratto dal romanzo di Eugene Burdick ed Harvey Wheeler intitolato \"Fail-Safe\"; il motivo della vertenza era la pretesa da parte di Kubrick che il suo film uscisse per primo.\nUna causa per plagio fu intentata da Peter George, autore del romanzo \"Red Alert\" da cui fu tratto \"Il dottor Stranamore...\" in quanto riteneva che \"Fail-Safe\" fosse stato copiato dal suo."}
{"id": "1875121", "revid": "256896", "url": "https://it.wikipedia.org/wiki?curid=1875121", "title": "Geodiversit\u00e0", "text": "La geodiversit\u00e0 \u00e8 la gamma (diversit\u00e0) dei caratteri geologici (rocce, minerali, fossili), geomorfologici (forme, processi), idrologici e pedologici presenti in una data area; comprende i raggruppamenti e i sistemi costituiti dai caratteri considerati, nonch\u00e9 le loro relazioni e la loro interpretazione (Gray, 2004).\nPoich\u00e9 gli aspetti geologici, geomorfologici e pedologici di una zona ne influenzano le caratteristiche ecologiche (il suolo, anzi, si forma anche attraverso processi biotici) la geodiversit\u00e0 \u00e8 strettamente legata alla biodiversit\u00e0 e, insieme a quest'ultima, costituisce quella che si pu\u00f2 chiamare \"diversit\u00e0 naturale\" di un'area; la geodiversit\u00e0, inoltre, contribuisce a determinare il valore di un geomorfosito.\nIl concetto di geodiversit\u00e0 pone l'accento sull'importanza e sulla sensibilit\u00e0 degli elementi abiotici e della loro dinamica, nonch\u00e9 sul valore dei fattori geologici, geomorfologici, pedologici e idrologici per la conservazione della natura e per la pianificazione e gestione del territorio e del paesaggio, anche al di fuori delle aree protette (Serrano \"et alii\", 2007)."}
{"id": "1875123", "revid": "287204", "url": "https://it.wikipedia.org/wiki?curid=1875123", "title": "Jazz (album)", "text": ""}
{"id": "1875127", "revid": "588403", "url": "https://it.wikipedia.org/wiki?curid=1875127", "title": "Aqt\u00f6be Fwtbol Klwb\u0131", "text": "L'Aqt\u00f6be Fwtbol Klwb\u0131 (kazako: \u0410\u049b\u0442\u04e9\u0431\u0435 \u0424\u0443\u0442\u0431\u043e\u043b \u041a\u043b\u0443\u0431\u044b \"Aktobe Futbol Kluby\") \u00e8 una societ\u00e0 calcistica kazaka con sede nella citt\u00e0 di Aqt\u00f6be. Milita nella Qazaqstan Prem'er Ligasy, la massima serie del campionato kazako e gioca le partite interne allo Stadio Centrale di Aqt\u00f6be.\nHa vinto 5 campionati kazaki, una Coppa del Kazakistan e 3 Supercoppe del Kazakistan.\nPartecipazioni alle coppe europee.\nVinse il campionato kazako per la prima volta nel 2005, qualificandosi per il primo turno preliminare della UEFA Champions League 2006-2007, dove fu eliminato dai lettoni del FK Liep\u0101jas Metalurgs, che si imposero per 2-1 tra andata e ritorno.\nNella Coppa UEFA 2007-2008 l'Aktobe vinse per 1-0 contro il SV Mattersburg nell'andata del primo turno preliminare, ma fu sconfitto per 4-2 ed eliminato nella gara di ritorno in Austria.\nNel primo turno della UEFA Champions League 2008-2009 batt\u00e9 per 1-0 lo Sheriff Tiraspol in casa, ma perse in trasferta per 4-0 in Moldavia e fu eliminato.\nNella UEFA Champions League 2009-2010, dopo aver superato agevolmente il secondo turno preliminare, viene rocambolescamente eliminato dagli israeliani del Maccabi Haifa, subendo nella sfida di ritorno una rimonta dallo 0-3 al definitivo 4-3. \"Retrocesso\" in Europa League, viene eliminato dai tedeschi del .\nNella UEFA Champions League 2010-2011 l'Aktobe compie lo stesso percorso della stagione europea precedente: dopo aver eliminato l'Olimpi Rustavi, squadra georgiana, al secondo turno preliminare, viene eliminato dagli israeliani dell'Hapoel Tel Aviv al terzo turno preliminare e, retrocesso in UEFA Europa League, viene eliminato dall', compagine olandese.\nL'anno successivo l'Aktobe parte dal secondo turno prelimianre dell'UEFA Europa League 2011-2012, dove elimina gli ungheresi del Kecskem\u00e9t, ma viene eliminato dai russi dell'Alanija Vladikavkaz.\nNella UEFA Europa League 2012-2013 la squadra kazaka, partendo del primo turno preliminare, elimina i georgiani del e i macedoni del Milsami Orhei, ma viene poi eliminata dai belgi del KRC Genk.\nL'anno dopo l'Aktobe si presenta nuovamente al primo turno preliminare e nella UEFA Europa League 2013-2014 gioca in tutti e quattro turni preliminari, arrivando fino ai play-off: infatti, dopo aver eliminato gli armeni del Ganjasar, i norvegesi dell'H\u00f8dd e gli islandesi del Brei\u00f0ablik, la squadra di Aktobe si arrende alla , che sconfigge 3-2 i kazaki in Kazakistan e poi 5-1 in Ucraina.\nLa stagione seguente l'Aktobe, avendo vinto nel 2013 il campionato kazako, parte dal secondo turno preliminare dell'UEFA Champions League 2014-2015 sotto la guida di Vladimir Gazzaev (figlio di Valeri Gazzaev), dove affronta ed elimina un'altra squadra georgiana, la Dinamo Tbilisi e al terzo turno preliminare affronta la Steaua Bucarest. Il ritorno in Romania finisce 2-1 per la Steaua Bucarest (gol di Kapadze per i kazaki) e cos\u00ec la squadra kazaka viene retrocessa agli spareggi di UEFA Europa League.\nAi play-off la formazione kazaka incontra i campioni di Polonia del Legia Varsavia, che nonostante che avessero vinto largamente nei confronti del (4-1 in casa e 2-0 in trasferta), sono stati retrocessi in Europa League perch\u00e9 i polacchi nella partita di ritorno hanno schierato in campo un giocatore squalificato, Per\u00f2 i kazaki vengono eliminati grazie alla sconfitta per 1-0 in Kazakistan e in Polonia 2-0.\nNell'UEFA Europa League 2015-2016 l'Aktobe affronta il Kalju N\u00f5mme, formazione estone, al primo turno preliminare e all'andata in Kazakistan l'Aktobe perde 1-0. Nella partita di ritorno la squadra kazaka non riesce a rimontare lo svantaggio della partita di andata e cos\u00ec la partita finisce 0-0: l'Aktobe esce cos\u00ec di scena al primo turno preliminare.\nOrganico.\nRosa 2019.\n\"Aggiornata al 12 marzo 2019.\""}
{"id": "1875128", "revid": "124608150", "url": "https://it.wikipedia.org/wiki?curid=1875128", "title": "Enrico Buonocore", "text": "Carriera.\nGiocatore.\nSi mise in evidenza nell'anno in cui gioc\u00f2 nel e segn\u00f2 un gol agli avversari palermitani. Cresce calcisticamente nel Napoli, ma nella squadra partenopea non riesce mai ad esordire in campionato, finendo per giocare nei campionati minori. Gioca un anno in C-1 con la , per poi passare in C-2 al Latina. Con la squadra nerazzurra gioca una sola stagione mettendo a segno 5 reti in 24 presenze. L'anno dopo viene ingaggiato dal club di C-2 che punta alla vittoria del campionato. E proprio con la squadra giallorossa riesce a spiccare il volo arrivando con essa in Serie B in sole tre stagioni (la prima storica serie cadetta per il Ravenna).\nNel 1994 viene ingaggiato dal allenato da Alberto Zaccheroni. Con la maglia rossobl\u00f9 ottiene la consacrazione nel calcio cadetto, mettendo a segno 8 gol in 29 partite e diventando un idolo della tifoseria cosentina per le sue funamboliche giocate. Viene riconfermato a furor di popolo anche nella successiva stagione, ma il rapporto con il Cosenza si interrompe a novembre del 1995 quando Buonocore per problemi personali decide di tornare al Ravenna in C-1 dove ottiene subito la promozione in B. Resta al Ravenna anche per i due successivi campionati cadetti, nei quali realizza 9 reti in 64 presenze che gli valgono la chiamata del che lo fa esordire in Serie A il 13 settembre 1998 in Bari-Venezia 1-0. Tuttavia sono appena 6 i gettoni di presenza nella massima serie, perch\u00e9 a gennaio il Venezia lo cede alla in serie B con cui totalizza 25 presenze di campionato fino al gennaio dell'anno dopo, quando decide di accettare la proposta del Messina che milita in C-2. Con la formazione peloritana ripete l'impresa che fece con il Ravenna e in sole tre stagioni torna a giocare in serie B. Nel 2003 torna ancora al Ravenna in C-2, poi a gennaio del 2004 passa al Frosinone, sempre in C-2. In seguito vestir\u00e0 la maglia dell' (C-2), del Montecchio (D), dell'Ischia (dilettanti), della Santegidiese (D), della San Felice Normanna (D), del Conca Morciano (Eccellenza).\nPer la stagione 2009-2010 \u00e8 stato ingaggiato dal squadra militante in Eccellenza.\nNella stagione 2010-2011 veste i colori dello Stuoie-Baracca calcio di Lugo di Romagna, squadra militante nel campionato di Promozione. Si trasferisce nel dicembre 2010 nella formazione del Riccione 1929, militante nel campionato di Eccellenza Emilia-Romagna Girone B, con la quale vince il campionato. Veste la maglia biancazzurra del Riccione 1929 anche per la stagione 2011/12 in Serie D.\nAllenatore.\nNell'estate 2014 viene contattato dalla dirigenza del Riviera di Romagna, societ\u00e0 di calcio femminile con sede a Cervia che milita in Serie A, per sostituire Massimo Agostini. Con la societ\u00e0 romagnola rimane due stagioni; nella stagione 2014-2015, la squadra non va oltre l'8\u00ba posto che vale i playout: ma nel derby contro il San Zaccaria, le ravennati vincono 2-1 allo Stadio Germano Todoli restano in A, costringendo cos\u00ec le giallo-rosso-blu a retrocedere in Serie B: dopo il momentaneo vantaggio di Patrizia Caccamo, le ravennati rimontano con le reti di Lara Barbieri, ex-Riviera, e Giorgia Galletti.\nPer la stagione 2015-2016 viene tuttavia ripescata in Serie A a completamento organico dopo la rinuncia dell'Acese non iscritta al campionato. Nonostante un discreto girone di andata, concluso all'ottavo posto, la Riviera di Romagna non ha saputo confermarsi nel girone di ritorno, scivolando fino all'ottavo posto finale e ad una retrocessione in Serie B, arrivata alla penultima giornata. Buonocore lascia la panchina delle cervesi, e dopo aver trovato un accordo con l'Ischia Isolaverde per guidare la squadra campana nelle ultime partite dopo l'esonero di Antonio Porta, prima dell'inizio della stagione 2016-17 il annuncia che assister\u00e0 il mister Salvatore Marra. Lascia il ruolo contestualmente all'esonero del tecnico campano.\nNell'estate 2018 diventa allenatore del Cervia.\nL' 11 Novembre 2021 ritorna sulla panchina del Cervia, al posto dell' esonerato Antongiulio Bonacci.\nStatistiche da allenatore.\n\"Statistiche aggiornate al 22 maggio 2019.\""}
{"id": "1875129", "revid": "125078087", "url": "https://it.wikipedia.org/wiki?curid=1875129", "title": "Qutb al-Din di Delhi", "text": "Giovinezza.\nQu\u1e6db al-D\u012bn (talora indicato come Qutb-ud-din) nacque nell'Asia centrale da una popolazione turcofona; secondo lo storico britannico H. M. Elliot il nome Aybak rispecchierebbe quello della trib\u00f9 originaria di Qu\u1e6db al-D\u012bn, trib\u00f9 chiamata Aybek, che significherebbe \"signori della Luna\", dal turco \"ai\" \"luna\" e \"bek\" \"signore\", e cos\u00ec chiamata per la bellezza dei membri della trib\u00f9; secondo lo storico indo-persiano Minhaj al-Din Siraj, per\u00f2, il nome Aibek/Aybak \u00e8 un soprannome che significa \"mutilato alla mano\" perch\u00e9 appunto gli mancava un dito della mano, forse il medio o il mignolo. \nQu\u1e6db al-D\u012bn venne catturato ancora bambino e venduto come schiavo al \"Qadi\" di Nishapur, un uomo buono e generoso che lo allev\u00f2 insieme ai propri figli insegnandogli la teologia islamica, la scherma e l'equitazione; dopo la morte del Qadi, i figli lo vendettero per gelosia a Muhammad di Ghur il quale apprezz\u00f2 subito il giovane per le sue qualit\u00e0 militari e la sua intelligenza, tanto che lo nomin\u00f2 \"amir-i akhur\" (\"comandante delle scuderie reali\").\nSalita al potere.\nMuhammad di Ghur, insieme al suo luogotenente Qutb al-D\u012bn, invase l'India nel 1175 sconfiggendo i Rajput, distruggendo Peshawar nel 1179 (allora appartenente ai Ghaznavidi) e conquistando Lahore nel 1186 e Delhi nel 1193, sconfiggendo Pritvi Raj III della dinastia Chauhan, raja di Ajmer e Delhi; dopo quell'anno per\u00f2 Muhammad torn\u00f2 a Ghazna cedendo il comando delle truppe stanziate in India a Qutb al-D\u012bn, il quale guid\u00f2 cos\u00ec una serie di campagne militari che portarono prima all'occupazione di Delhi e del Doab nel 1193 e poi alla sconfitta e annessione degli Stati rajput di Kanauj, Gwalior e nel 1203 di Kalinjar. La forza dell'esercito ghuride stava nei cavalli turchi, nelle balestre e nell'uso delle staffe di ferro, tutti elementi che permettevano agli arcieri a cavallo di galoppare e scagliare frecce contemporaneamente, mentre la condizione di schiavo era per i generali ghuridi uno stimolo per elevarsi dalla propria condizione dimostrando le proprie doti militari.\nRegno.\nDopo l'assassinio di Muhammad nel 1206, l'impero ghuride fu smembrato tra vari notabili dell'oligarchia militare; tra questi Qu\u1e6db al-D\u012bn che, essendo ancora nella condizione di schiavo, il 26 giugno di quell'anno (18 Dhu l-Qa'da 602 AH) prese il governo dei territori indiani stabilendo la capitale a Lahore; si tratt\u00f2 per\u00f2 di un atto informale, senza cio\u00e8 assumerne i caratteri ufficiali come il titolo di sultano, l'emissione di moneta propria, l'invocazione del suo nome all'inizio della \"khu\u1e6dba\", ma conservando i titoli di \"malik\" e \"sipahasalar\" (\"comandante in capo\" in persiano) conferitigli dallo stesso Muhammad molto tempo prima. Non fu solo questione di rispetto formale della legge islamica, lo fece soprattutto per non suscitare la gelosia della nobilt\u00e0 turca e l'ostilit\u00e0 della popolazione musulmana. Intorno al 1208-1209 Ghiyath al-Din Mahmud, successore e nipote di Muhammad, manomise Qutb al-D\u012bn e gli concesse il titolo di sultano..\nPer garantire l'indipendenza del sultanato evit\u00f2 di farsi coinvolgere nelle questioni politiche riguardanti l'Asia centrale (dalla quale proveniva) e resistette ai tentativi d'ingerenza negli affari del sultanato da parte di vari notabili ghuridi, compreso suo suocero Taj al-D\u012bn Yildoz. Per questo motivo durante il suo regno non intraprese nuove spedizioni di guerra ma si dedic\u00f2 alla sistemazione del suo Stato cercando di rafforzare l'esercito e gettando le basi di un'amministrazione civile basata sui funzionari militari di origine turca ai quali assegn\u00f2 delle rendite fondiarie dette \"iqta\u02bf\" (per cui tali funzionari furono poi noti col nome di \"iqtadar\", cio\u00e8 \"possessori di una \"iqta\u02bf\"\"), mentre l'amministrazione locale fu lasciata ai panchayat ind\u00f9 ai quali impose il pagamento della jizya in cambio di una parziale libert\u00e0. La politica di non intervento port\u00f2, per\u00f2, alla riduzione del territorio controllato dal sultano perch\u00e9 i principi rajput ne approfittarono subito per riprendere possesso dei territori perduti: i Chandela si riappropriarono di Kalinjar subito dopo l'ascesa al trono di Qu\u1e6db al-D\u012bn, i Pratihar riconquistarono Gwalior e Harish Chandra fece lo stesso con il Badaun.\nL'opera di Qu\u1e6db al-D\u012bn era tutt'altro che completata quando, agli inizi di novembre del 1210, mor\u00ec a Lahore cadendo da cavallo durante una partita di polo.\nCarattere.\nUomo dal carattere generoso, gli fu attribuito il soprannome di \"lakhdata\" o \"lakhbaksh\" (cio\u00e8 \"donatore di \"lakh\"\") per la liberalit\u00e0 con cui faceva la carit\u00e0 ai poveri, e i musulmani lo chiamarono il \"monarca giusto\".\nQutb al-D\u012bn fu patrono delle arti e della letteratura, proteggendo gli eruditi tra i qual si ricordano Hassan Nizami e Fakhr al-Din Mudir. In campo architettonico promosse la costruzione di edifici islamici: una moschea a Delhi, una ad Ajmer, altri edifici vicino al Qila i Rai Pithaura, il vecchio forte rajput di Delhi, costituendo cos\u00ec il nucleo della prima delle sette citt\u00e0 medievali di Delhi e soprattutto nel 1199 inizi\u00f2 la costruzione del Qutb Minar, che il sultano dedic\u00f2 a un santo sufi dell'epoca, \"khwaja\" Qutb al-Din Bakhtiyar Kaki e che fu poi completato da Iltutmish.\nRelazioni familiari.\nAi tempi delle campagne militari al servizio di Muhammad di Ghur, Qutb al-D\u012bn stabil\u00ec una rete di alleanze matrimoniali fra alcuni notabili del sultano: spos\u00f2 una figlia di Taj al-Din Yildiz, l'ufficiale di Muhammad pi\u00f9 elevato in grado, dette la propria sorella in sposa a Nasir al-Din Qubacha, governatore militare del Sind, e la propria figlia in sposa a Iltutmish, ufficiale al servizio dello stesso Qutb al-D\u012bn. Generalmente si pensa che il suo successore, Aram, fosse suo figlio, anche se in proposito sono stati avanzati dei dubbi."}
{"id": "1875131", "revid": "298229", "url": "https://it.wikipedia.org/wiki?curid=1875131", "title": "WWF Women's Tag Team Championship", "text": "Il WWF Women's Tag Team Championship \u00e8 stato un titolo di wrestling per la categoria di coppia femminile della World Wrestling Federation, attivo dal 1983 al 1989.\nNel 2019 venne creato il WWE Women's Tag Team Championship, che per\u00f2 non ha nulla in comune con il WWF Women's Tag Team Championship."}
{"id": "1875133", "revid": "92723", "url": "https://it.wikipedia.org/wiki?curid=1875133", "title": "Dramma pastorale", "text": "Il dramma pastorale, altres\u00ec detto favola pastorale, commedia pastorale o tragicommedia pastorale, \u00e8 un genere teatrale che vide la nascita negli ambienti colti del Manierismo ed ebbe il suo massimo sviluppo nel Cinquecento e nel Seicento.\nEbbe un forte influsso sull'intermezzo e fu d'ispirazione anche per il melodramma.\nGenesi.\nL'antesignano del genere \u00e8 il dramma satiresco di origine greca, le cui caratteristiche sarebbero state note soprattutto grazie ai rendiconti di Vitruvio. Il dramma satiresco, infatti, prevedeva una commistione del genere tragico al genere comico, la cui ambientazione era sita in luoghi come boschi, campagne, di rado citt\u00e0.\nAltri studiosi vedono nella favola pastorale una possibile evoluzione del teatro rusticale minore diffuso soprattutto in Veneto e nell'Italia settentrionale, come dimostrano le opere di Ruzante, che ha scritto una commedia chiamata \"La Pastoral\" e di altri autori. L'evoluzione sarebbe scattata nel momento in cui il teatro rusticale, dimostrati i suoi limiti, si sarebbe ispirato agli antichi per rinnovarsi nelle forme e nei contenuti.\nLa derivazione da un genere letterario \u00e8 invece da ricondurre all'egloga di origine virgiliana tramite le \"Bucoliche\", che avevano avuto vasta diffusione ed ampio consenso nelle corti quattro e cinquecentesche. I dialoghi delle egloghe si trasformarono poi in strutture drammatiche. Poliziano e Sannazaro avevano contribuito alla diffusione del genere: il primo con la \"Favola di Orfeo\", il secondo con l\"Arcadia\", che proprio per la forma adottata pi\u00f9 si avvicina al dramma pastorale.\nCaratteristiche.\nIl dramma pastorale \u00e8 ambientato in luoghi silvestri o campestri, in una natura bucolica e pura. Su questo sfondo, agiscono personaggi che ben si sposano con l'ambiente circostante: pastori, ninfe, satiri e creature del bosco.\nEra composto solitamente in versi.\nLe opere maggiori.\nMolti furono gli autori che si cimentarono nel fortunato genere del dramma pastorale: Baldassarre Castiglione nel \"Tirsi\", Giambattista Giraldi Cinzio compose l\"Egle\" nel quale recuper\u00f2 il \"Ciclope\" di Euripide, al quale seguirono opere di Agostino Beccari, Alberto Lollio, Agostino Argenti fino ai capolavori del genere, considerati generalmente in primo luogo l\"Aminta\" di Torquato Tasso, \"Il pastor fido\" di Giovan Battista Guarini e la \"Filli di Sciro\" di Guidubaldo Bonarelli della Rovere, che incontrarono tutti notevole fortuna letteraria e scenica. Ad essi si aggiungono una serie di opere minori come l\"Alvida\" di Ludovico San Martino d'Agli\u00e8, \"Il Clorindo\" di Giulio Malmignati ed altre ancora.\nSi pu\u00f2 citare inoltre Valeria Miani che nel 1604, con la commedia pastorale \"Amorosa Speranza\", divenne la terza donna in Italia ad aver pubblicato un'opera teratrale di stampo non religioso.\nModalit\u00e0 di rappresentazione.\nLa fortuna del dramma pastorale \u00e8 da ricercarsi sia nei contenuti che nelle modalit\u00e0 di rappresentazione in scena. Da una parte, infatti, i raffinati spettatori del genere erano affascinati dall'ambiente rappresentato, di vago sapore esotico e sospeso nel tempo poich\u00e9 senza precisa connotazione cronologica.\nGli elementi scenici si arricchirono di accorgimenti scenografici spettacolari o preziosi, cos\u00ec come i costumi degli attori. Gli scenari, inoltre, furono pensati appositamente per l'ambientazione bucolica, fornendo ad architetti come Sebastiano Serlio materia su cui lavorare per ideare nuove e stupefacenti macchine e sfondi per le rappresentazioni."}
{"id": "1875134", "revid": "1031941", "url": "https://it.wikipedia.org/wiki?curid=1875134", "title": "Eutimio di Costantinopoli", "text": "Biografia.\nDapprima semplice monaco, Eutimio era un ignaziano moderato, che tuttavia aveva riconosciuto il secondo patriarcato di Fozio e la legittimit\u00e0 del successore Stefano. Uomo mite e schivo, venne scelto dall'imperatore Leone VI il Saggio come proprio confessore, e designato dal patriarca di Costantinopoli Nicola I Mistico come suo successore (\"Sincello\").\nUn grave problema canonico e istituzionale sorse nel 906 allorch\u00e9 l'imperatore Leone VI, che era rimasto vedovo tre volte ma non aveva avuto figli, ebbe finalmente un erede (il futuro Costantino VII) dall'amante Zoe Carbonopsina. Leone VI decise pertanto di sposare Zoe. La Chiesa ortodossa, tuttavia, vietava i matrimoni plurimi: il terzo matrimonio era qualificato come fornicazione e poligamia e il quarto matrimonio addirittura come poligamia bestiale, peccato contro natura. Il patriarca Nicola I Mistico si opponeva fermamente a che l'imperatore di risposasse per la quarta volta. Si giunse infine a un compromesso fra il patriarcato e l'imperatore, per cui il bambino sarebbe stato battezzato, ma Leone avrebbe dovuto ripudiare Zoe. Il bambino venne legittimato nell'Epifania del 906 con il battesimo, impartito dal patriarca Nicola Mistico in Santa Sofia; Eutimio fece da padrino al piccolo Costantino.\nLeone tuttavia non rispett\u00f2 tuttavia l'accordo e il divieto ecclesiastico delle quarte nozze sposando, grazie a un prete compiacente, Zoe che venne proclamata \"Augusta\". Nicola reag\u00ec scomunicando Leone, e quest'ultimo lo fece deporre, accusandolo di essere legato al generale ribelle Andronico Ducas, e nominando al suo posto come patriarca di Costantinopoli Eutimio. Anche il nuovo patriarca Eutimio non fu molto accomodante nei confronti dell'imperatore: Leone VI pot\u00e9 entrare in chiesa solo come penitente, a Zoe venne rifiutato il titolo di \"Augusta\" mentre Tommaso, il prete colpevole di aver celebrato le nozze illecite, fu punito. La sostituzione di Nicola Mistico con Eutimio diede tuttavia origine a uno scisma all'interno della Chiesa ortodossa, detto \"Scisma della tetragamia\".\nNel 912 Leone VI mor\u00ec. Gli succedette il fratello Alessandro, che richiam\u00f2 sul soglio di Costantinopoli Nicola Mistico, sostituendo quindi Eutimio. Eutimio fu oggetto di vere e proprie violenze fisiche dalla soldataglia sobillata da Alessandro: fu preso a sputi, pugni e calci, gli fecero saltare i denti, finch\u00e9 non cadde a terra agonizzante. Dovette la vita a un nobile di nome Petronas che gli venne in soccorso, strappandolo dalle mani dei soldati. Eutimio sub\u00ec in silenzio, perdonando i suoi persecutori. Venne infine mandato in esilio nel monastero di Agathon. Sembra sia stato seppellito al monastero studita.\nAnche la deposizione di Eutimio diede tuttavia origine a uno scisma all'interno della Chiesa ortodossa, detto \"Scisma degli Eutimiani\", durato sino alla fine del X secolo.\nEutimio \u00e8 venerato come santo dalla Chiesa ortodossa e da quella cattolica; viene festeggiato il 5 agosto."}
{"id": "1875135", "revid": "118834", "url": "https://it.wikipedia.org/wiki?curid=1875135", "title": "Favola pastorale", "text": ""}
{"id": "1875136", "revid": "2149408", "url": "https://it.wikipedia.org/wiki?curid=1875136", "title": "Henderson", "text": ""}
{"id": "1875138", "revid": "599013", "url": "https://it.wikipedia.org/wiki?curid=1875138", "title": "Emil Kostadinov", "text": "Carriera.\nClub.\nEmil Kostadinov inizi\u00f2 la sua carriera nel CSKA Sofia. Con il CSKA, vinse tre campionati di calcio bulgaro (1987, 1989 e 1990), tre Coppe di Bulgaria (1987, 1988 e 1989) e raggiunse la semifinale della Coppa delle Coppe.\nDal 1990 al 1994 gioc\u00f2 per il Porto dove vinse per due volte prima divisione portoghese e dove divenne uno dei giocatori pi\u00f9 celebri per gli appassionati di calcio portoghesi. In seguito si trasfer\u00ec al Deportivo La Coru\u00f1a dove trascorse una stagione. Nel 1995 pass\u00f2 al Bayern Monaco con il quale conquist\u00f2 la Coppa UEFA nel 1996.\nNegli ultimi anni della sua carriera accumul\u00f2 varie esperienze prima in Turchia nel Fenerbah\u00e7e poi in Messico nel Tigres UANL e concluse la sua carriera in Germania nel Mainz.\nNazionale.\nNel 1988 ha debuttato in Nazionale maggiore.\nIl 17 novembre 1993 a Parigi ha deciso la sfida tra Francia e Bulgaria, partita che metteva in palio la qualificazione al Mondiale di USA 1994. Dopo il vantaggio di \u00c9ric Cantona, Kostadinov ha siglato la rete della parit\u00e0 al 37' minuto. Il pareggio avrebbe qualificato i francesi, ma al 90' ha realizzato lui stesso il gol vittoria. Ha fatto quindi parte della squadra che conquist\u00f2 le semifinali del Mondiale 1994. Successivamente \u00e8 stato convocato anche per l'Europeo inglese del 1996 e per il Mondiale francese del 1998, in cui ha segnato una rete contro la Spagna."}
{"id": "1875139", "revid": "211345", "url": "https://it.wikipedia.org/wiki?curid=1875139", "title": "Ponticelli sabino", "text": ""}
{"id": "1875142", "revid": "71433", "url": "https://it.wikipedia.org/wiki?curid=1875142", "title": "Forgetting Sarah Marshall", "text": ""}
{"id": "1875144", "revid": "216538", "url": "https://it.wikipedia.org/wiki?curid=1875144", "title": "Gran premio della montagna", "text": ""}
{"id": "1875145", "revid": "124782588", "url": "https://it.wikipedia.org/wiki?curid=1875145", "title": "Nancy Walker", "text": "Biografia.\nSin dagli inizi della carriera la Walker fu attiva sia in televisione, ove si rese celebre soprattutto con le serie \"Rhoda e Le ragazze di Blansky\" alla met\u00e0 degli anni settanta, sia al cinema. Tra le sue apparizioni sul grande schermo si segnal\u00f2 per una gustosa parte nella commedia \"Invito a cena con delitto\" (1976) di Robert Moore.\nMor\u00ec nel 1992 a Studio City (Los Angeles) a causa di un cancro ai polmoni, a 69 anni."}
{"id": "1875147", "revid": "1442080", "url": "https://it.wikipedia.org/wiki?curid=1875147", "title": "CERA", "text": "Il CERA (acronimo di \"Continuous Erythropoietin Receptor Activator\", \"attivatore continuo del recettore dell'eritropoietina\") \u00e8 un farmaco utilizzato dal 2007 sui pazienti con insufficienza renale e costretti all'emodialisi. Dal 2008 \u00e8 assurto agli onori delle cronache sportive perch\u00e9 utilizzato da alcuni ciclisti come doping. Inizialmente difficile da trovarsi nelle analisi, \u00e8 anche conosciuto come \"EPO di terza generazione\" (ove la Dynepo \u00e8 quella di seconda).\nCaratteristiche del farmaco.\nSi tratta di una molecola di eritropoietina alla quale \u00e8 aggiunta una lunga catena proteica, che porta il suo peso a essere quasi il doppio della molecola standard. Per queste peculiarit\u00e0, la sua emivita \u00e8 molto lunga: ci\u00f2 permette di allungare gli intervalli di somministrazione, arrivando fino a una volta al mese.\nIl CERA come doping.\nIl CERA in ambito sportivo \u00e8 genericamente conosciuto come EPO di terza generazione ed \u00e8 incluso nell'elenco delle sostanze proibite dell'UCI, federazione internazionale del ciclismo.\nL'organizzazione del Tour de France il 17 luglio 2008 ha comunque escluso dalla competizione il ciclista italiano Riccardo Ricc\u00f2, a seguito della positivit\u00e0 a un controllo effettuato dopo la tappa dell'8 luglio, successivamente alla quale lo scalatore modenese aveva vinto due tappe di montagna e si era aggiudicato il primato nelle classifiche della maglia bianca (classifica dei giovani under 25) e della maglia a pois (classifica del gran premio della montagna).\nIl 5 agosto successivo l'UCI ha comunicato la positivit\u00e0 di Emanuele Sella a questa sostanza, riscontrata durante un controllo a sorpresa effettuato il 23 luglio. Il 6 ottobre \u00e8 stato comunicato che, a seguito di ulteriori controlli resi possibili dal miglioramento delle tecniche per la sua individuazione, anche Stefan Schumacher e Leonardo Piepoli l'avevano assunto durante il Tour de France 2008. Il 13 ottobre \u00e8 stata comunicata la positivit\u00e0 del terzo classificato del Tour, Bernhard Kohl. Il 25 gennaio 2009 il Tribunale Nazionale Antidoping italiano ha inflitto al ciclista Piepoli una squalifica di due anni.\nIl 28 aprile 2009 il ciclista Davide Rebellin, medaglia d'argento nella prova su strada, \u00e8 risultato positivo ai test ulteriori disposti dal CIO sui campioni prelevati ai Giochi della XXIX Olimpiade di Pechino. Il 22 luglio \u00e8 stata ufficializzata la positivit\u00e0 di Danilo Di Luca al CERA al Giro d'Italia 2009. Di Luca aveva concluso la corsa rosa al secondo posto.\nElenco ciclisti trovati positivi al CERA.\nL'ormai famoso laboratorio di \"Ch\u00e2tenay-Malabry\" del WADA (\"World Anti-Doping Agency \") ha riscontrato la positivit\u00e0 al CERA nei seguenti casi:\nGli atleti positivi al CERA ai Giochi della XXIX Olimpiade.\nLo stesso laboratorio di Chatenay-Malabry ad aprile 2009 ha reso noti i risultati sugli 848 campioni di sangue congelati ai Giochi della XXIX Olimpiade di Pechino 2008, riscontrando i seguenti sei casi di \"non negativit\u00e0\" al CERA."}
{"id": "1875151", "revid": "767487", "url": "https://it.wikipedia.org/wiki?curid=1875151", "title": "Pippo e l'home theater", "text": "Pippo e l'home theater (\"How to Hook Up Your Home Theater\") \u00e8 un cortometraggio cinematografico prodotto dai Walt Disney Animation Studios nel 2007 e diretto da Kevin Deters e Stevie Wermers, uscito nei cinema abbinato al film \"Il mistero delle pagine perdute - National Treasure\" in America (uscito il 21 dicembre 2007), e al film \"Cambio di gioco\" in Europa (uscito in Italia il 4 luglio 2008).\nAl cortometraggio hanno lavorato i migliori animatori Disney degli anni novanta (da qualche anno sottoutilizzati a causa della maggiore attenzione rivolta dalla Disney verso l'animazione al computer) come Mark Henn, Andreas Deja, Eric Goldberg e Dael Baer.\nInoltre \u00e8 il primo film Disney ad avere una regista donna, Stevie Wermers.\nQuesto film segna il ritorno della Disney alla produzione regolare di cortometraggi, oltre che la ripresa della serie di cortometraggi sul personaggio di Pippo interrotta pi\u00f9 di quarant'anni prima. In particolare il corto \u00e8 della serie degli \"How to...\". \u00c8 il primo di una serie messa in produzione dalla Disney sotto la gestione creativa di John Lasseter, che ha messo in cantiere altri cortometraggi destinati alle sale cinematografiche da proiettare insieme ai lungometraggi della Walt Disney Pictures.\nTrama.\nStufo di guardare le partite di football su un vecchio e piccolo televisore, Pippo decide che \u00e8 il momento di comprare un sistema di home theater. Nel centro commerciale trova tutto ci\u00f2 che gli serve, ma l'attrezzatura \u00e8 numerosa e varia. Tornato a casa attende invano che il corriere gli consegni il materiale. Quando finalmente arriva, tenta di montare il tutto, ma costretto a stravolgere l'arredamento del suo salotto. Al momento dell'accensione qualcosa va storto ed esplode tutto. Pippo viene quindi catapultato in un vero stadio di football, dimostrando ironicamente la veridicit\u00e0 dello slogan del suo sistema home theater: \"...vi sembrer\u00e0 di stare sul campo!\".\nEdizione italiana.\nIl doppiaggio del cortometraggio, abbinato al film \"Cambio di gioco\", \u00e8 stato realizzato sotto la direzione di Leslie La Penna e i dialoghi di Nunziante Valoroso, per la RoyFilm. Le voci sono le classiche, ovvero Michele Kalamera come narratore e Roberto Pedicini per Pippo.\nEdizioni home video.\nDVD.\nIl cortometraggio \u00e8 incluso nel DVD \"Topolino che risate! - Volume 1\" e poi nel nuovo DVD \"Walt Disney Animation Studios - Short Films Collection\", inedito in Italia."}
{"id": "1875152", "revid": "1934238", "url": "https://it.wikipedia.org/wiki?curid=1875152", "title": "Federazione internazionale delle lotte associate", "text": "La Federazione internazionale delle lotte associate (nota in lingua inglese come United World Wrestling e, prima del 2014, con la denominazione francese F\u00e9d\u00e9ration Internationale des Luttes Associ\u00e9es) \u00e8 la federazione internazionale che gestisce i due stili di lotta olimpica (la lotta libera e la lotta greco-romana), il grappling (No-Gi e Gi), il pancrazio, la lotta sulla spiaggia, il belt wrestling e le lotte tradizionali.\nStoria.\nLa Federazione venne fondata nel 1912 ed attualmente ha sede a Corsier-sur-Vevey, in Svizzera. \u00c8 governata da un Congresso formato dai rappresentanti di ognuna delle 174 federazioni nazionali di lotta. Al Congresso tenutosi in Uzbekistan il 7 settembre 2014 la Federazione ha cambiato denominazione in \"United World Wrestling\" (da non confondere con il wrestling, che \u00e8 invece una forma di spettacolo ed intrattenimento atletico, ma teatrale, in cui le tecniche sono solo simulate da atleti-attori, altrimenti troppo pericolose, addirittura mortali)."}
{"id": "1875158", "revid": "380654", "url": "https://it.wikipedia.org/wiki?curid=1875158", "title": "WWF International Tag Team Championship", "text": "Il WWF International Tag Team Championship \u00e8 stato un titolo della World Wrestling Federation dal 1969 al 1972 in seguito difeso anche nella New Japan Pro-Wrestling per breve tempo nel 1985."}
{"id": "1875163", "revid": "287204", "url": "https://it.wikipedia.org/wiki?curid=1875163", "title": "Aotus lemurinus", "text": "L'aoto dal ventre grigio o aoto lemurino (\"Aotus lemurinus\" ) \u00e8 un primate platirrino della famiglia degli Aotidi.\nDistribuzione.\nCon tre sottospecie (\"Aotus lemurinus lemurinus\", \"Aotus lemurinus griseimembra\", \"Aotus lemurinus zonalis\") quest'animale colonizza le aree subtropicali di una vasta area compresa fra Panama ed Argentina settentrionale.\nDescrizione.\nDimensioni.\nMisura un'ottantina di centimetri di lunghezza, di cui la coda costituisce i due terzi, per un peso che solitamente si aggira attorno al chilo.\nAspetto.\nIl pelo \u00e8 folto e lanoso e di colore grigiastro sul dorso, mentre l'area ventrale ha sfumature giallo-arancio. La coda, di colore nerastro con la punta pi\u00f9 scura, non \u00e8 prensile e viene tenuta rigida.\nLa testa \u00e8 piccola e presenta due grandi occhi bruni dai riflessi rossastri, che ne rivelano le abitudini notturne: al di sopra degli occhi sono presenti due bande biancastre simili a sopracciglia, sopra le quali corrono tre bande nere. Un'ulteriore banda nera corre dalla fronte al naso.\nLe zampe posteriori sono leggermente pi\u00f9 lunghe rispetto a quelle anteriori: le mani presentano dita allungate e polpastrelli rigonfi.\nBiologia.\nSi tratta di animali notturni, che durante il giorno dormono in cavit\u00e0 dei tronchi d'albero o fra le liane, nel fitto del fogliame. Vivono in coppie o in gruppi familiari, composti da una coppia pi\u00f9 due o tre cuccioli immaturi: i vari componenti del gruppo comunicano con tutta una serie di vocalizzazioni, mentre \u00e8 assai rara l'attivit\u00e0 di \"grooming\", nonostante gli anulari delle mani siano dotati di artigli modificati a tale scopo. Ogni gruppo occupa un territorio assai ridotto, nell'ordine degli 0,1\u00a0km\u00b2.\nEssendo uno dei pochi primati soggetti al \"Plasmodium\" della malaria, \u00e8 assai utilizzato nella ricerca biomedica.\nAlimentazione.\nSi nutrono prevalentemente di frutta, ma non disdegnano integrare la dieta con altro materiale vegetale (foglie, fiori, germogli, nettare) ed insetti: in cattivit\u00e0, catturano e mangiano anche piccoli mammiferi e nidiacei.\nRiproduzione.\nLe femmine hanno un ciclo dell'estro che si aggira fra i 15 ed i 20 giorni: nella fase del corteggiamento, il maschio e la femmina danno il via all'attivit\u00e0 di \"grooming\".\nLa gestazione dura circa quattro mesi, al termine dei quali viene dato alla luce un unico cuccio, o raramente due gemelli. \u00c8 soprattutto il maschio a prendersi cura della prole, lasciandola alla femmina solo per la poppata. I giovani raggiungono la maturit\u00e0 sessuale attorno ai due anni e mezzo: resteranno tuttavia coi genitori ancora per un altro anno prima di allontanarsi."}
{"id": "1875164", "revid": "71433", "url": "https://it.wikipedia.org/wiki?curid=1875164", "title": "White Noise (film)", "text": ""}
{"id": "1875166", "revid": "729019", "url": "https://it.wikipedia.org/wiki?curid=1875166", "title": "Battaglia di San Patricio", "text": "La battaglia di San Patricio \u00e8 stata uno scontro della rivoluzione texana, combattuto il 27 febbraio 1836 tra il Messico e la Repubblica del Texas."}
{"id": "1875167", "revid": "80598", "url": "https://it.wikipedia.org/wiki?curid=1875167", "title": "Gli altri siamo noi (singolo)", "text": ""}
{"id": "1875168", "revid": "1591878", "url": "https://it.wikipedia.org/wiki?curid=1875168", "title": "Casa del Balilla", "text": "La Casa del Balilla era la sede locale dell'Opera Nazionale Balilla durante il regime fascista.\nSi tratta per lo pi\u00f9 di edifici realizzati ex novo negli anni Venti e Trenta del XX secolo da architetti del movimento razionalista, secondo le indicazioni dell'architetto Enrico Del Debbio.\nNotevoli sono le Case del Balilla di: "}
{"id": "1875169", "revid": "92920", "url": "https://it.wikipedia.org/wiki?curid=1875169", "title": "Aperture laterali", "text": "La locuzione aperture laterali raggruppa convenzionalmente le aperture scacchistiche statisticamente pi\u00f9 usate tra quelle in cui la prima mossa del Bianco \u00e8 diversa sia da 1.e4 che da 1.d4. Esse sono:\nTali aperture vengono classificate dalla Enciclopedia delle aperture scacchistiche con i codici ECO da A01 ad A39."}
{"id": "1875170", "revid": "1305772", "url": "https://it.wikipedia.org/wiki?curid=1875170", "title": "Palazzo INAIL", "text": ""}
{"id": "1875172", "revid": "1371684", "url": "https://it.wikipedia.org/wiki?curid=1875172", "title": "Ermonti", "text": "Ermonti \u00e8 una localit\u00e0 dell'Egitto situata a circa 10\u00a0km a sud-ovest di Luxor.\nIl toponimo attuale contiene il nome della divinit\u00e0 venerata durante il periodo egizio, Montu.\nIl nome greco della localit\u00e0 fu Armant mentre l'originario nome egizio, attestato a partire dal Primo periodo intermedio \u00e8\nO28-n:Z4*O49 ywn y - Iuni\nLa localit\u00e0 ospita una necropoli predinastica e le rovine del tempio dedicato a Montu risalente a Thutmose III.\nLa necropoli comprende anche il cimitero dei tori Bukhis il cui culto divenne rilevante in epoca ellenistica."}
{"id": "1875173", "revid": "964", "url": "https://it.wikipedia.org/wiki?curid=1875173", "title": "Armant", "text": ""}
{"id": "1875174", "revid": "275619", "url": "https://it.wikipedia.org/wiki?curid=1875174", "title": "Meteor Strike", "text": ""}
{"id": "1875182", "revid": "1457847", "url": "https://it.wikipedia.org/wiki?curid=1875182", "title": "Campionato sovietico di scacchi", "text": "Il Campionato sovietico di scacchi si \u00e8 svolto cinquantotto volte dal 1920 al 1991 per determinare il campione di scacchi dell'Unione Sovietica.\nFortemente voluto dallo scacchista Aleksandr Il'in-\u017denevskij nell'ambito del suo impegno per la promozione degli scacchi da parte del neonato stato sovietico, \u00e8 stato il pi\u00f9 forte torneo nazionale di scacchi mai esistito, in quanto tra i suoi vincitori si annoverano otto campioni del mondo e quattro sfidanti per il titolo mondiale. Il torneo era organizzato con il sistema all'italiana, eccetto per le edizioni del 1967 e del 1991, che invece adottarono la formula del sistema svizzero.\nIl primo campionato sovietico (Mosca, 1920, vinto da Alechin) fu inizialmente organizzato come Campionato di Mosca, ma in seguito fu riconosciuto ufficialmente come primo campionato sovietico. \nI giocatori che vinsero pi\u00f9 volte il campionato furono Michail Botvinnik e Michail Tal', che se lo aggiudicarono sei volte ciascuno. Seguono Boris Spasskij, Tigran Petrosyan, Viktor Kor\u010dnoj e Oleksandr Beljavs'kyj, che lo vinsero quattro volte ciascuno.\nIl record di partecipazioni appartiene a Mark Tajmanov ed Juchym Heller con 23 edizioni, seguiti da Michail Tal' con 21 edizioni.\nNel 1941 si svolse a Leningrado e Mosca il cosiddetto Campionato sovietico assoluto, organizzato per designare lo sfidante di Alechin per il titolo mondiale e vinto da Botvinnik. Questo torneo non fa per\u00f2 parte dei campionati sovietici veri e propri.\nAlbo dei vincitori.\n \nMigliori percentuali realizzate.\nSono riportate le migliori percentuali complessive realizzate da giocatori che hanno partecipato ad almeno tre edizioni.\nSono conteggiate anche le partite giocate negli spareggi e quelle vinte per forfait."}
{"id": "1875183", "revid": "599013", "url": "https://it.wikipedia.org/wiki?curid=1875183", "title": "Andrea Chelli", "text": "Il soprannome \"Mistero\" gli fu dato per via del suo carattere particolarmente riservato e schivo, e fa anche riferimento alla canzone \"Mistero\", con cui Enrico Ruggeri vinse il Festival di Sanremo 1993, anno di esordio sul tufo senese di Chelli.\nBiografia.\n\"Mistero\" corse tre volte il Palio di Siena, riuscendo a centrare la vittoria nell'agosto del 1993, sotto i colori del Drago. Evento curioso: in quel Palio, i primi quattro cavalli arrivarono al traguardo scossi. La sua corsa fu tutta all'inseguimento: durante il terzo giro di Piazza riusc\u00ec a superare Civetta e Tartuca, ma cadde all'ultima curva di San Martino. Il cavallo \"Vittorio\" prosegu\u00ec la corsa scosso, passando in testa all'ultima curva del Casato e aggiudicandosi cos\u00ec il Palio dell'Assunta del 1993, che venne definito dalle cronache dell'epoca come la \"rivincita dei cavalli\". Nonostante la caduta prima dell'arrivo, a Chelli furono riconosciuti ampi meriti per la vittoria dai contradaioli del Drago, ed egli stesso venne celebrato con i consueti onori riservati ai fantini vincitori.\nPrima della vittoria, Chelli aveva gi\u00e0 corso a Siena nel luglio 1993, e sempre per il Drago. Nel luglio 1994 corse invece sotto i colori della Selva. In tutte le tre occasioni, il suo cavallo arriv\u00f2 scosso. Ma proprio nel 1994, la caduta gli cost\u00f2 un gravissimo infortunio alla gamba destra, che lo costrinse a restare lontano dal tufo per diversi anni. In quel Palio la mossa dur\u00f2 quasi 40 minuti e fu estenuante; Chelli part\u00ec in netto ritardo, e nel tentativo di effettuare una rapida rimonta, cadde alla seconda curva di san Martino. Le conseguenze furono terribili: la gamba sub\u00ec un pesante infortunio, e il ritardo nei soccorsi contribu\u00ec a peggiorare la grave situazione.\n\"Mistero\" riusc\u00ec a tornare in Piazza del Campo nel luglio 1998, e fu un rientro dal valore simbolico: mont\u00f2 infatti alla quarta batteria di prova lo stesso cavallo \"Vittorio\" (nel frattempo chiamato \"Queen's Victor\") che gli aveva regalato la gioia del successo cinque anni prima, e che avrebbe vinto pochi giorni dopo un altro Palio, montato da Luigi Bruschelli detto \"Trecciolino\" nell'Oca.\nNell'agosto 2005: disput\u00f2 la prima prova del Palio, nel Valdimontone. Ripet\u00e9 l'esperienza nel luglio 2007, disputando la prima prova nell'Oca montando Fedora Saura (che avrebbe vinto il Palio, montata da Giovanni Atzeni detto \"Titt\u00eca\"). Nell'agosto 2008 prese parte alla sesta batteria, su \"Iron River\": fu quella la sua ultima presenza sul tufo senese.\nChelli \u00e8 morto all'et\u00e0 di 40 anni, togliendosi la vita nella scuderia presso la quale lavorava.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1875186", "revid": "648716", "url": "https://it.wikipedia.org/wiki?curid=1875186", "title": "Dynepo", "text": "La Dynepo \u00e8 un farmaco analogo dell'eritropoietina.\nSintesi.\nViene sintetizzata mediante l'utilizzo di DNA ricombinante e, a differenza di altri analoghi, con l'uso di cellule umane e non di altri animali.\nIndicazioni.\nViene usato per il trattamento dell'anemia, in particolare delle ipogenerative, come quella conseguente all'insufficienza renale cronica, dove pu\u00f2 essere usata sia nel paziente dializzato, sia in quello non dializzato.\nL'uso nella pratica sportiva.\n\u00c8 considerata EPO di seconda generazione e viene utilizzata a scopo di doping.\nEssendo una sostanza relativamente nuova, non fu inserita immediatamente nell'elenco delle sostanze per le quali si pu\u00f2 incorrere in una squalifica dall'attivit\u00e0 da molte federazioni sportive, tra le quali l'UCI. Durante il Tour de France 2007 il ciclista danese Michael Rasmussen fu trovato positivo alla Dynepo quando era in maglia gialla: il corridore non fu squalificato ma fu obbligato al ritiro dalla sua squadra, la Rabobank. In seguito fu squalificato per due anni dall'UCI."}
{"id": "1875188", "revid": "6923", "url": "https://it.wikipedia.org/wiki?curid=1875188", "title": "F-Zero GX/AX Original Soundtrack", "text": "F-Zero GX/AX Original Soundtracks \u00e8 la colonna sonora del videogioco F-Zero GX per Nintendo Gamecube e di F-Zero AX per arcade.\nL'album contiene le tracce musicali composte e prodotte da Hidenori Shoji, Daiki Kasho, Alan Brey. \u00c8 stato pubblicato in Giappone il 22 giugno del 2004 sotto l'etichetta della Scitron Digital Content, con numero di catalogo \"SCDC-00358~359\".\nTracce.\nDisco 2 (1:17:31).\n1Arrangiata da Ayako Saso."}
{"id": "1875190", "revid": "767487", "url": "https://it.wikipedia.org/wiki?curid=1875190", "title": "Betzefer", "text": "I Betzefer sono una band groove metal/metalcore israeliana nata nel 1998 per suonare hardcore punk, il nome deriva da una libera traduzione di \"Beit Sefer\", che in ebraico significa \"scuola\". Successivamente il loro sound si \u00e8 evoluto fino a ricalcare le orme dei Pantera e dei Sepultura di \"Roots\"."}
{"id": "1875193", "revid": "123818826", "url": "https://it.wikipedia.org/wiki?curid=1875193", "title": "Opacchiasella", "text": "Opacchiasella, gi\u00e0 Oppacchiasella\"' (in sloveno: Opatje Selo), \u00e8 un paese della Slovenia, frazione del comune di Merna-Castagnevizza.\nGeografia fisica.\nOpacchiasella \u00e8 situata sull'altopiano del Carso, a 170,4 metri s.l.m., ad est del vallone di Gorizia. \nEtimologia.\nIl nome della localit\u00e0, che significa \"villaggio dell'abate\", \u00e8 dovuto al fatto che fu possedimento del monastero benedettino di San Giovanni in Tuba.\nStoria.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli.\nIn seguito alla caduta del regno longobardo e alla sua inclusione nei domini Franchi da parte di Carlo Magno, nel 781 entr\u00f2 nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale (o del Friuli), in quattro contee: Verona, Friuli, Carniola e Istria (comprendente il Carso e parte della Carniola interna).\nIn seguito al trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli divenuta nel 951 Marca di Verona e Friuli.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al Ducato di Baviera tenuto dal suo fratellastro Enrico I a cui successe il figlio Enrico II. Nel 976 pass\u00f2 al Ducato di Carinzia appena costituito dall'imperatore Ottone II.\nDal 1027 il suo territorio fece parte del Patriarcato di Aquileia, che da quell'anno venne proclamato da Corrado II, nella dieta di Verona, \u201cfeudo immediato dell'impero\u201d , venendo cos\u00ec tolto dalla dipendenza dei duchi di Carinzia; nel 1077 il Patriarcato venne innalzato (e costituito dall'imperatore Enrico IV) a Principato ecclesiastico di Aquileia, che ebbe influenza, mediante apposito diploma emesso lo stesso anno dall'imperatore, anche sulla marca di Carniola e sulla contea dell'Istria (quest'ultima gi\u00e0 dal 1040 avente lo status di \"Marchia et Comitatus Histriae\", e dal 1070 ceduta dall'imperatore a Marquardo III di Eppenstein; Marquardo III, aveva sposato Edvige o Haldemud, figlia di Wilpurga e Variento, duca del Friuli e signore di Gorizia, dal quale eredit\u00f2 le signorie isontine).\nDall'XI secolo comparvero sulle coste triestine i \"Duinati\", una stirpe di guerrieri germanici, che si stabilirono nei resti della torre romana di Duino; vassalli del vescovo di Pola alla fine del XII secolo avevano terre e Castelli nel Carso tra i golfi di Trieste e di Fiume; inizialmente i rapporti tra i patriarchi e i cavalieri di Duino (vassalli dei primi) furono cordiali, ma successivamente i Duinati strinsero solidi rapporti con i potenti conti di Gorizia, divenendone capitani generali, che mal tolleravano l'influenza di Aquileia nella regione; specialmente Ugone II fu a fianco del conte Alberto di Gorizia in molte circostanze.\nIl rapporto tra Duinati e i conti goriziani dur\u00f2 fino al 1337, quando i Duinati dopo essersi riavvicinati ai patriarchi, si allearono ai duchi d'Austria e cio\u00e8 alla potente famiglia degli Asburgo; il passaggio di alleanza fu dovuto soprattutto all'esigenza di trovarsi un protettore pi\u00f9 potente dalle insidie e dai pericoli rappresentati dalla forte ondata espansionista veneziana nell'Adriatico settentrionale che riprese vigore agli inizi del XIV secolo.\nNel 1366 gli Absurgo misero sotto la loro protezione i conti di Duino; la famiglia dei conti di Duino per\u00f2 si estinse nel 1395 con Ugo di Duino e la signoria pass\u00f2 all'Austria che ne invest\u00ec i signori di Walsee. Duino, assieme ad altri feudi del Carso, fu ceduta alla Carniola nel 1524, a sua volta parte del Circolo austriaco del Sacro Romano Impero.\nCon il trattato di Sch\u00f6nbrunn (1809) entr\u00f2 a far parte delle Province Illiriche. Dopo il Congresso di Vienna del 1815 rientr\u00f2 in mano austriaca nel Regno d'Illiria nel Distretto di Duino del Circolo d'Istria; pass\u00f2 in seguito sotto il profilo amministrativo al Litorale austriaco nel 1849 come comune autonomo che comprendeva anche gli insediamenti (\"naselja\") di Loquizza-Seghetti (\"Lokvica\") e Novavilla (\"Nova Vas\") dell'attuale comune di Merna-Castagnevizza, Vallone dell'attuale comune di Doberd\u00f2 del Lago e del Monte San Michele dell'attuale comune di Savogna d'Isonzo.\nDurante la prima guerra mondiale Opacchisella si ritrov\u00f2 in prima linea dopo la conquista di Gorizia, quando gli austroungarici si ritirarono ad est del vallone sospinti dall'avanzata nemica. Il 12 agosto 1916 gli scontri ripresero in questa parte del Carso e Brigata \"Regina\" del Regio Esercito Italiano conquist\u00f2 l'abitato, ormai ridotto in macerie. Opacchiasella rimase in mano italiana sino alla battaglia di Caporetto, quando le truppe furono fatte ritirare verso il Piave.\nCompletamente distrutto dagli eventi bellici, fu ricostruito nel dopoguerra secondo i canoni dell'architetto Max Fabiani e fu annesso al Regno d\u2019Italia ed incluso alla neo-costituita provincia di Gorizia sempre come comune. In seguito all'abolizione della stessa Provincia nel 1923, pass\u00f2 alla Provincia di Udine; nel 1927 pass\u00f2 alla ricostituita Provincia di Gorizia ingrandendosi e assorbendo i comuni di Sella delle Trincee (\"Sela na Krasu\") e Brestovizza in Valle (\"Brestovica pri Komnu\").\nFu soggetto alla Zona d'operazioni del Litorale adriatico (OZAK) tra il settembre 1943 e il maggio 1945 e tra il giugno 1945 e il 1947, pur trovandosi a ovest della Linea Morgan, fece parte dell'enclave della Zona B (in mano a 2000 soldati dell'armata jugoslava) all'interno della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 poi alla Jugoslavia e quindi alla Slovenia."}
{"id": "1875195", "revid": "125018237", "url": "https://it.wikipedia.org/wiki?curid=1875195", "title": "'Ndrina Costa", "text": "I Costa sono una 'ndrina di Siderno, inizialmente alleati dei Commisso. Successivamente diventano fazione rivale.\nStoria.\nNegli anni ottanta i Costa iniziano a rendersi pi\u00f9 indipendenti dai pi\u00f9 forti Commisso nello smercio di droga.\nHanno canali di smercio nella zona di Torino, Gorizia e Modena. Iniziano ad avere allo stesso tempo un atteggiamento di sfida nei confronti dei Commisso. Ci\u00f2 fa scatenare una guerra per volere di Cosimo Commisso, capobastone dell'omonima famiglia, volta all'annientamento dei Costa.\nIl 21 luglio 1987 viene ucciso in sella al proprio cavallo in localit\u00e0 Lamia \"Luciano Costa\".\nIl 26 giugno 1991 viene ucciso Giovanni Costa che non riesce a sfuggire alla faida emigrando a Thornhill vicino a Toronto in Canada.\nVengono poi uccisi Vincenzo e Giuliano Costa.\nAlla fine, anche con l'aiuto di cosche reggine come i Piromalli, vengono uccisi anche gli ultimi esponenti che continuavano la lotta.\nAlleati.\nI Curciarello sono stati inizialmente alleati dei Costa, con lo scatenarsi della faida negli anni 1980 sono passati ai Commisso per poi successivamente ritornare con i Costa. Sono sopravvissuti alla faida soltanto due fratelli, Giuseppe e Tommaso Costa, attualmente detenuti. Giuseppe Costa, da qualche anno \u00e8 diventato collaboratore di giustizia."}
{"id": "1875198", "revid": "599013", "url": "https://it.wikipedia.org/wiki?curid=1875198", "title": "Consiglio nazionale", "text": ""}
{"id": "1875200", "revid": "536103", "url": "https://it.wikipedia.org/wiki?curid=1875200", "title": "Vibratore (sessualit\u00e0)", "text": "Un vibratore \u00e8 uno stimolatore erotico, solitamente caratterizzato da una forma fallica, le cui vibrazioni, prodotte facendo ruotare una massa eccentrica mediante un piccolo motore in corrente continua, vengono usate per procurare piacere sessuale. Se da una parte i vibratori non sono necessariamente in grado di procurare orgasmi pi\u00f9 intensi di quelli ottenuti attraverso la semplice stimolazione manuale, dall'altra essi permettono invece di raggiungere l'orgasmo pi\u00f9 velocemente e facilmente. Spesso raccomandati dai sessuologi alle pazienti affette da anorgasmia, sono utilizzati anche dalle coppie per aumentare il piacere di uno o di entrambi i partner. \nStoria.\nSe la storia dei dildo parte ufficialmente nel 500 a.C., nell'Antica Grecia, quella del vibratore \u00e8 molto pi\u00f9 recente: al 1734 risale l'utilizzo in Francia del primo oggetto vibrante per la stimolazione genitale femminile, il \"tremoussoir\", funzionante tramite un meccanismo a molla e inventato per curare l'isteria. Sin dall'antichit\u00e0 si pensava infatti che i disturbi come l'insonnia, la ritenzione idrica, il nervosismo e la mancanza di appetito fossero riconducibili a un malfunzionamento dell'utero (in greco \"hysteron\"), da curare con un incremento dell'attivit\u00e0 sessuale o con la pratica lunga ed estenuante dei massaggi pelvici. \nLa nascita ufficiale del vibratore \u00e8 datata 1869, quando il fisico statunitense George Herbert Taylor inventa il \"manipulator\", un lettino con una sfera centrale che vibra sulla zona pelvica grazie ad un meccanismo azionato da una macchina a vapore installata in un altro locale. La sua invenzione viene perfezionata nel 1880 da Joseph Mortimer Granville, che crea il primo vibratore elettromeccanico, cui segue nel 1899 il primo vibratore a batteria. \nA cavallo tra gli anni venti e gli anni trenta, con la loro introduzione nell'industria pornografica, i vibratori vengono relegati alla sola sfera ludico-sessuale per poi essere riabilitati dopo il 1968 come simbolo emblematico dell'emancipazione sessuale femminile. Dello stesso anno \u00e8 il brevetto del primo vibratore senza fili, rimasto pi\u00f9 o meno invariato fino al 1998, anno dell'invenzione del vibratore rabbit, reso celebre dalla serie tv \"Sex and the City\".\nNel novembre 2005, secondo la rivista \"Harper's Magazine\" (che cita come fonte la Durex), il 46% delle donne statunitensi possedeva un vibratore.\nCon la crescita costante del mercato e-commerce, che aiuta il mantenimento dell'anonimato, anche in Italia le vendite dei vibratori sono aumentate considerevolmente portando anche ad un'evoluzione dal punto di vista del costume della societ\u00e0.\nRachel Venning, cofondatrice di Babeland, il sexy shop pi\u00f9 in voga di New York, ha inaugurato il Vintage Vibrator Museum, dedicato ai vibratori pi\u00f9 antichi.\nA Tokyo esiste un locale interamente dedicato all'autoerotismo femminile, il Love Joule, dove sugli scaffali al posto delle bottiglie sono esposti vibratori di tutti i tipi.\nL'illustratore italiano di fama mondiale Milo Manara ha collaborato con il brand francese Love to Love alla realizzazione di un ovetto vibrante ispirato alla sua graphic novel \"Il gioco\"\nNel dicembre 2013, in Corso Como, a Milano, il sito e-commerce MySecretCase ha allestito un albero di Natale addobbato interamente con vibratori ed altri Sex Toys.\nLa vendita di vibratori e oggetti simili \u00e8 vietata in alcuni stati nella parte meridionale degli Stati Uniti d'America. Nello stato del Texas la vendita di articoli per la stimolazione sessuale (come vibratori e dildo) tecnicamente \u00e8 illegale, ma molti negozi li vendono ugualmente a patto che l'acquirente firmi una liberatoria dove afferma di usare l'oggetto solo per scopi educativi. Acquistare un vibratore \u00e8 illegale anche in Georgia, Alabama, Mississippi, Indiana, Virginia, Louisiana e Massachusetts.\nTipologie.\nI vibratori si dividono in: vibratori classici, vibratore rabbit, vibratori clitoridei, vibratori G-Spot, vibratori Strap On, vibratori per coppie, vibratori anali, vibratori mini e maxi, vibratori musicali, vibratori hi-tech e ovetti vibranti (in inglese \"Love Eggs\"). Anche se dotati di vibrazione, gli anelli vibranti sono da considerare \"sex toy\" per coppie appartenenti alla famiglia dei cockring. \nDa un'indagine condotta nel 2013 dal sito italiano MySecretCase risulta che tra i \"sex toy\" pi\u00f9 acquistati in Italia, subito dopo le \"Geisha Balls\" o palline vaginali, vi siano i vibratori per coppie seguiti dai vibratori rabbit e G-Spot, corrispondenti rispettivamente al 25% e al 20% delle vendite totali delle vendite online."}
{"id": "1875207", "revid": "287204", "url": "https://it.wikipedia.org/wiki?curid=1875207", "title": "Elicottero d\u2019attacco", "text": ""}
{"id": "1875208", "revid": "339392", "url": "https://it.wikipedia.org/wiki?curid=1875208", "title": "Coppa d'Olanda (calcio)", "text": ""}
{"id": "1875210", "revid": "729019", "url": "https://it.wikipedia.org/wiki?curid=1875210", "title": "Tampone uretrale", "text": "Il tampone uretrale \u00e8 una metodica comunemente utilizzata nei laboratorio di microbiologia e di comune richiesta per la diagnosi delle infezioni delle vie urinarie inferiori (uretrite).\nPreparazione dell'esame.\nIl soggetto deve presentarsi la mattina presto nel laboratorio di analisi a \"vescica piena\", senza aver urinato per almeno 6-8 ore (sera precedente). Inoltre non deve essere in atto una terapia antibiotica; il non rispetto di questi accorgimenti, pu\u00f2 comportare la refertazione di un risultato \"falso negativo\".\nSignificato dei tamponi, trasporto ed identificazione.\nI tamponi con il materiale prelevato devono subire trattamenti differenziati e devo essere trasportati con particolari accortezze."}
{"id": "1875212", "revid": "712828", "url": "https://it.wikipedia.org/wiki?curid=1875212", "title": "Thriller Bark", "text": ""}
{"id": "1875213", "revid": "125275479", "url": "https://it.wikipedia.org/wiki?curid=1875213", "title": "Targhe d'immatricolazione della Georgia", "text": "Le targhe d'immatricolazione della Georgia sono destinate ai veicoli immatricolati nel Paese caucasico.\nSistema in uso.\nDal 1\u00ba settembre 2014 le targhe ordinarie sono composte da due lettere, un trattino, un numero di tre cifre, un ulteriore trattino e altre due lettere, secondo lo schema codice_1, simili a quelle francesi e italiane, a caratteri neri su sfondo bianco. Nelle targhe posteriori su due linee per autoveicoli, in alto sono posizionate le prime due lettere, in basso le cifre e le altre due lettere. &lt;br&gt;Le dimensioni sono le stesse delle targhe in uso negli altri Paesi europei: le targhe su un'unica linea misurano 520 \u00d7 110 mm, quelle su doppia linea 280 \u00d7 200 mm; sul lato sinistro \u00e8 posizionata una banda azzurra con in alto la bandiera nazionale e in basso la sigla automobilistica internazionale GE a caratteri bianchi. A destra, sopra un codice a barre, si trova un ologramma adesivo di sicurezza, che certifica che la targa non \u00e8 contraffatta. &lt;br&gt;Come nel sistema precedente, le lettere utilizzate sono tutte quelle dell'alfabeto latino, inclusa la \"Q\". &lt;br&gt;N\u00e9 le cifre n\u00e9 le lettere forniscono informazioni sulla provenienza dei veicoli.\nTarghe diplomatiche e codici in uso.\nIl numero di tre cifre a sinistra della sigla identifica il Paese della rappresentanza diplomatica o l'organizzazione internazionale.\nSistema terminato il 1\u00ba settembre 2014.\nDal 1\u00ba settembre 2010 al 31 agosto 2014 le targhe per autoveicoli erano composte da tre lettere, un trattino e un numero di tre cifre; nelle targhe posteriori su doppia riga, prive del trattino, il numero era posizionato in basso. La sigla internazionale sotto la bandiera, di colore nero, era GE, mentre da agosto 1993 al 31 agosto 2010 era GEO. &lt;br&gt;Le targhe dei motocicli avevano, come quelle attuali, due lettere in alto e quattro cifre in basso; quelle dei rimorchi potevano essere disposte su una o due linee ed erano composte da due lettere e tre cifre. &lt;br&gt;Da settembre 2020 le targhe con il sistema terminato non sono pi\u00f9 valide e devono essere sostituite. &lt;br&gt;A partire dal 2004 le lettere non erano pi\u00f9 indicative della provenienza, mentre dall'agosto 1993 al 31 dicembre 2003 generalmente la prima (ma a volte anche la seconda e/o la terza) lettera era assegnata a seconda della zona (municipalit\u00e0, citt\u00e0 o repubblica autonoma) in cui il veicolo era stato immatricolato. &lt;br&gt;Nel seguente elenco \"x\" = lettera variabile che avanza progressivamente da A a Z.\nSequenze personalizzate e codici speciali.\nLe targhe emesse dall'agosto 1993 al 31 agosto 2014 variavano a seconda dell'et\u00e0 del veicolo, di come era alimentato e dell'uso cui il veicolo era adibito (per universit\u00e0, enti pubblici, concessionari, disabili...). Come nel sistema attuale, era possibile ordinare targhe d'immatricolazione personalizzate con la sequenza alfanumerica desiderata, composta anche da un unico carattere o da sole cifre. Alcune societ\u00e0 avevano acquistato tutte le targhe con una combinazione di tre lettere: ad esempio tutte le targhe \"TBC\" erano riservate alle auto della \"TBC Bank\", mentre quelle \"MZE\" identificavano i veicoli della compagnia televisiva \"Mze\"; le ambulanze avevano targhe con le lettere \"PSP\", come la compagnia farmaceutica che tuttora le sponsorizza, oppure EMS (iniziali di \"Emergency Medical Services\"). &lt;br&gt;I veicoli intestati a proprietari stranieri non diplomatici, con residenza temporanea in Georgia, fino alla met\u00e0 degli anni duemila si distinguevano per i caratteri neri in campo giallo e le lettere FG (che stavano per \"Foreigner\") seguite da un numero di cinque cifre. &lt;br&gt;Le targhe provvisorie da esportazione e quelle dei veicoli militari avevano lo stesso formato di quelle emesse dal 1\u00ba settembre 2014.&lt;br&gt;Altri codici speciali utilizzati erano i seguenti:"}
{"id": "1875218", "revid": "1787156", "url": "https://it.wikipedia.org/wiki?curid=1875218", "title": "Storia del Palermo Football Club", "text": "Storia.\nLe origini.\nLa storia dell'arrivo dello sport del calcio a Palermo \u00e8 legata ai solidi rapporti che l'alta borghesia locale intratteneva col mondo britannico. Per lungo tempo si \u00e8 pensato che la squadra fosse stata fondata nell'aprile 1898 per iniziativa dell'inglese Joseph Isaac Spadafora Whitaker e di altri suoi connazionali, trasferitisi a Palermo. Tale teoria si basa forse su un equivoco: nell'aprile del 1897 era effettivamente nato un circolo, denominato \"Sport Club\", dove probabilmente si pratic\u00f2 per la prima volta la disciplina del \"football\". Joseph Whitaker ebbe comunque un ruolo importante nei primi anni di vita del club: nel 1902 sarebbe stato nominato presidente onorario, come testimoniato da una lettera datata 14 marzo di quell'anno. Convenzionalmente, la storia del Palermo risulta essere incominciata il 1\u00ba novembre 1900, grazie al contributo, oltre che della comunit\u00e0 inglese in citt\u00e0, di Ignazio Majo Pagano, un giovane che aveva conosciuto il calcio in Inghilterra e che aveva deciso di importare questo nuovo sport nella nat\u00eda Palermo. Lo propose ai soci dello \"Sport Club\" di via Mariano Stabile, luogo di ritrovo dei giovani dell'alta societ\u00e0 cittadina.\nNacque cos\u00ec l\"'Anglo-Palermitan Athletic and Foot-Ball Club\", che secondo l'articolo 1 dello statuto, stampato dai fratelli Marsala di via Parlamento 56,\nL'iscrizione prevedeva, per i \"soci Protettori\", una tassa di ammissione di 100 lire e un mensile di 3 lire, mentre i soci ordinari erano tenuti a pagare una tassa di ammissione di 10 lire e un mensile di 2. Cifre abbastanza considerevoli per l'epoca, ma il calcio in Italia, al suo primo impatto, era uno sport per le classi pi\u00f9 agiate. I colori sociali furono fissati in \"red &amp; bleu\", come i colori di una divisa da football che Majo Pagano aveva portato con s\u00e9 dall'Inghilterra. Come primo presidente fu nominato il vice console britannico a Palermo Edward De Garston, come primo allenatore George Blake, proveniente dal .\nLa prima sede sociale del sodalizio siciliano venne stabilita presso la Villa La Grua di Carini (oggi Villa Zito), mentre il suo primo terreno di gioco, per gli incontri calcistici casalinghi, fu messo a disposizione dalla famiglia Whitaker, in una loro propriet\u00e0 alle spalle della palazzina Varvaro. Il campo Varvaro fu per\u00f2 presto soprannominato \"U pantanu\" (il pantano in italiano), visto il pessimo drenaggio delle acque.\nL\"Anglo-Palermitan Athletic and Foot-Ball Club\" disput\u00f2 la sua prima partita proprio il 30 dicembre dello stesso anno della sua fondazione ufficiale, sul campo Varvaro contro l'equipaggio del \"Nathan\", una nave inglese approdata al porto, perdendo 5-0; il carattere mondano dell'evento viene confermato dalle cronache locali che ricordano anche il rinfresco del post-partita. Le prime partite della storia del club furono disputate tutte contro i team delle navi inglesi, provenienti dalla fonda del porto di Palermo: il 3 aprile 1901 il primo incontro non risoltosi in una sconfitta, contro l'equipaggio del \"Caterina Walker\", pareggiato 1-1 grazie a una rete messa a segno dal cavaliere Ernesto Caneva.\nIgnazio Majo Pagano era rimasto in contatto con Alfredo Marangolo, un messinese che era stato suo compagno all'Eton College di Londra: entrambi avrebbero soggiornato, per un periodo, presso l'omonimo \"college\" inglese. Marangolo torn\u00f2 in Sicilia nei primi giorni dell'agosto del 1900 e, il 1\u00ba dicembre a venire, avrebbe inoltre fondato, nella sua citt\u00e0 natale, il \"Messina Football Club\".\nI due amici decisero cos\u00ec di far sfidare i club dei rispettivi centri abitati. Il seguente 18 aprile 1901 si disput\u00f2 questo primo derby siciliano, terminato 3-2 per i palermitani, incontro considerato il primo vero match tra societ\u00e0 siciliane. Sempre il Messina fu protagonista della prima trasferta della squadra palermitana: disputato il 5 aprile 1904, il match fu vinto 3-2 dalla squadra locale, ma questa partita fu ricca di conseguenze, infatti la squadra ospite contest\u00f2 la validit\u00e0 del terzo e decisivo goal. Per ricomporre la questione si decise di disputare una rivincita a campi invertiti e di dare cadenza annuale all'appuntamento. In pratica stava nascendo la \"Whitaker Challenge Cup\", un trofeo d'argento messo in palio da Joshua Whitaker (conosciuto anche come Giosu\u00e8) e sua moglie Euphrosyne, tra i membri pi\u00f9 appassionati di sport della famiglia.\nDella Coppa Whitaker vennero disputate quattro edizioni, vinte, nell'ordine, due dal Messina e due dal Palermo. Nella terza edizione la partita fu rinviata per maltempo e non venne recuperata subito per la mancanza di un accordo sull'arbitraggio, poi il match si disput\u00f2 il 2 aprile 1907 in casa dei palermitani, che ne uscirono vincitori. Dopo il catastrofico terremoto avvenuto a Messina all'alba del 28 dicembre 1908, la manifestazione non venne pi\u00f9 organizzata.\nDal 1907 alla prima guerra mondiale: la nascita del rosa-nero.\nNel frattempo ci fu lo storico passaggio ai colori rosanero, ritenuti abbastanza insoliti nel panorama calcistico di quel tempo. Su questo sono sorte diverse leggende: la pi\u00f9 diffusa racconta che il rosso e il blu stinsero in rosa e nero a causa di un candeggio sbagliato, ma il fatto che analoghe storie circolino sulle nascita delle maglie di altri club (come la ) mina la credibilit\u00e0 di questa versione. Pi\u00f9 realisticamente il rosa e il nero potrebbero rappresentare il rosolio e l'amaro prodotti dalla famiglia di Giosu\u00e8 Whitaker, da bere rispettivamente dopo una vittoria e dopo una sconfitta. L'ipotesi viene accreditata da una lettera inviata da Giuseppe Airoldi allo stesso Giosu\u00e8, in data 2 febbraio 1905, convincendolo a cambiare i colori sociali in rosa e nero, come metafora del dolce e dell'amaro a causa dei risultati alterni.\nL'occasione per il cambio ufficiale dei colori avvenne il 27 febbraio 1907, contemporaneamente a un cambio di denominazione che ribattezz\u00f2 la societ\u00e0 in \"Palermo Foot-Ball Club\", a sei anni e tre mesi dalla fondazione della compagine.\nUn incontro amichevole, destinato a essere gravido di conseguenze, \u00e8 quello disputato il 1\u00ba maggio fra il Palermo e l'equipaggio dell'\"Erin\", imbarcazione di propriet\u00e0 del magnate del t\u00e8 Thomas Lipton, terminato 6-0 per i rosanero. Sir Lipton decise allora di regalare ai propri avversari un'imponente coppa d'argento, alta 80\u00a0cm e pesante ben 5\u00a0kg. Non potendo recarsi in Italia ogni anno per contendere il trofeo, Lipton decise che la coppa sarebbe stata contesa annualmente fra una squadra siciliana e una campana, regioni dove egli riteneva d'aver incrociato le compagini migliori. Nel corso della sua crociera nel Mar Mediterraneo, si era infatti reso conto che il livello delle squadre del sud Italia andava progressivamente salendo. Nasceva cos\u00ec la \"Lipton Challenge Cup\", che si disput\u00f2 annualmente fra il 1909 e il 1915. Il regolamento prevedeva che la finale si sarebbe disputata fra la vincente delle eliminatorie siciliane e quella delle eliminatorie campane. La squadra che per prima avesse vinto cinque edizioni avrebbe avuto il diritto di detenere definitivamente la coppa.\nNelle sette edizioni della Lipton Cup il Palermo si qualific\u00f2 sempre alla finale, dove affront\u00f2 il in cinque occasioni e l' nelle altre due, centrando tre vittorie e due sconfitte nei primi cinque casi e nei secondi due una doppia vittoria. Oltre alla Coppa Lipton, il Palermo nel 1910 si aggiudic\u00f2 la Coppa Pasqua Sportiva \"Trofeo dei Mille\", messa in palio in occasione del cinquantesimo anniversario dello sbarco a Marsala. Alla manifestazione, tenutasi a partire dai giorni 13 e 14 maggio, parteciparono il Palermo FBC, il Naples, l'Audax Palermo, il Messina e la . Proprio i biancocelesti affrontarono in finale il Palermo, perdendo per 2-1.\nDal 16 marzo 1914 il Palermo trasfer\u00ec il suo campo di gioco allo Stadio Ranchibile, la prima struttura in citt\u00e0 appositamente pensata per il gioco del calcio e che rimarr\u00e0 in uso fino al 3 gennaio 1932. Inizialmente si trattava di un semplice campo, di dimensioni regolamentari, senza alcuna struttura di supporto. Ben presto il campo venne delimitato da basse mura e venne costruito uno chalet ligneo con la funzione di rudimentale spogliatoio. Successivamente venne dotato di una piccola tribuna, anch'essa lignea, per consentire alla nobilt\u00e0 palermitana di assistere pi\u00f9 comodamente allo spettacolo, tribuna alla quale negli anni successivi venne aggiunta una copertura. Al Ranchibile il Palermo, il 5 aprile 1915, si aggiudic\u00f2 definitivamente l\u2019ultima coppa Lipton. Poco dopo, con l'ingresso dell'Italia nella prima guerra mondiale il 24 maggio, il calcio a Palermo ferm\u00f2 ogni sua attivit\u00e0.\nI primi campionati federali.\nAl termine della prima guerra mondiale, l'attivit\u00e0 calcistica in citt\u00e0 riprese grazie a una serie di societ\u00e0 minori, quali il Trinacria, l'Itala, l'Esperia o il Racing FBC. Quest'ultima, dai colori sociali bianco-blu, venne ceduta nel 1919 dall'onorevole Zito al presidente provinciale della FIGC, Valentino Colombo, il quale decise, il 16 febbraio 1920, di ribattezzare la squadra con il nome \"Unione Sportiva Palermo\". Il 1920 rappresenta uno snodo fondamentale anche per un altro motivo: la FIGC nomin\u00f2 commissario straordinario per la Sicilia Vincenzo Manno, che in maggio organizz\u00f2 il primo torneo federale nell'isola, la Coppa Federale Siciliana, non essendo riuscito a far ammettere immediatamente le societ\u00e0 isolane alla Prima Categoria. Il Palermo vinse la coppa dopo aver eliminato il Marsala nell'eliminatoria della zona occidentale e i tradizionali rivali della Messinese in finale. Intanto in citt\u00e0 era sorta un'altra squadra, la Libertas, cos\u00ec si gioc\u00f2 un primo ed inedito derby cittadino il 3 dicembre: vinse il Palermo per 7-0.\nL'anno successivo per il Palermo, come per tutte le altre societ\u00e0 dell'isola, si present\u00f2 l'occasione per partecipare al campionato federale nazionale: per circa un ventennio, le societ\u00e0 siciliane erano rimaste fuori dai campionati federali, organizzati nell'Italia settentrionale. Si era creata infatti una scissione fra la federazione e i grandi club del nord, a causa delle dimensioni oramai insostenibili del torneo. I club organizzarono cos\u00ec un campionato parallelo, sotto l'egida della neonata Confederazione Calcistica Italiana (CCI), che apr\u00ec le porte alle squadre del Sud Italia. Il Palermo, che nel mentre aveva riadottato il rosa e il nero, vi ader\u00ec il 25 agosto partecipando di conseguenza alla sezione siciliana della Prima Divisione, nel 1921-1922. I palermitani vinsero il raggruppamento, ma furono poi sconfitti al primo turno delle finali di Lega Sud, per mano dell'.\nCon il Compromesso Colombo emanato all'inizio dell'estate seguente, che aveva sanato lo scisma e riappacificato le federazioni, il Palermo, assieme alle altre societ\u00e0 della CCI, lasci\u00f2 la medesima Confederazione e, successivamente, venne affiliato alla FIGC, di diritto nella nuova e unica Prima Divisione.\nIl girone siciliano vide trionfare in altre due occasioni i rosanero: nel 1923-1924, dopo lo spareggio a Messina del 9 marzo 1924 e nel 1925-1926, per un miglior quoziente reti. Automaticamente qualificati alla fase finale della Lega Sud, in entrambi i casi vennero eliminati nelle semifinali interregionali. Non and\u00f2 meglio alla Libertas (vincitrice nel 1922-1923 dopo la ripetizione del campionato) o alla Messinese (a primeggiare nel 1924-1925). Il 5 novembre 1923 il Palermo fu invitato dal console italiano a Tunisi per il primo match internazionale della sua storia: battendo 3-1 i Rangers del Marocco i rosanero vinsero il Torneo di Tunisi.\nNel frattempo si assistette a un periodo di fusioni societarie, causate da problemi economici: nel gennaio 1923 il Palermo si fuse con l'Unione Sportiva Leoni, un gruppo di giovani di piazza Leoni guidati dal gelataio Girolamo Petrolo; nel gennaio 1924 ci fu la fusione con i rivali della Libertas, con l'obiettivo di mantenere almeno un club competitivo a livello nazionale. Visto il maggior blasone del Palermo, si mantennero i colori rosanero e si torn\u00f2 alla denominazione \"Palermo Football Club\".\nCon la ratifica della Carta di Viareggio del 1926, la Prima Divisione 1926-1927, in cui militava il Palermo, divenne il prodromo dell'attuale secondo livello del campionato italiano di calcio, venendo gestita dal nascente Direttorio Divisioni Superiori. I siciliani disputeranno per\u00f2 solo nove giornate, poich\u00e9 il presidente Colombo dovette ritirare la squadra per inadempienze finanziarie, il 10 dicembre della stessa stagione: pertanto fu esclusa a competizione in corso ed ebbe le restanti gare perse a tavolino.\nLa prima squadra della citt\u00e0 divenne allora la , del futuro dirigente sportivo del Palermo Tot\u00f2 Vilardo, che, dopo il campionato di Seconda Divisione 1927-1928, diventato terza serie, cambi\u00f2 denominazione in \"Palermo Football Club\" e assunse i colori rosanero, operando una fusione con la vecchia societ\u00e0 il 15 luglio 1928. Presidente divenne il conte Liotta di Lemos. Il 15 agosto la societ\u00e0 si dot\u00f2 di un capitale sociale di centomila lire, grazie a una sottoscrizione guidata da Vincenzo Florio jr. Dopo tre presidenti nel breve volgere di un anno, la societ\u00e0 incominci\u00f2 a essere amministrata dal barone Bordonaro di Gebbiarossa, dimessosi nel 1931 per darsi all'automobilismo. Al barone si deve il commissionamento di un nuovo stemma, realizzato in stile futurista dal pittore palermitano Pippo Rizzo.\nIl nuovo Palermo fu ammesso il 2 settembre al Campionato Meridionale 1928-1929, che metteva un posto in palio nella nuova Serie B: il club si piazz\u00f2 terzo nel sottogirone siciliano del girone D, ma venne ammesso al turno successivo per delibera della FIGC. Anche in questa fase il Palermo, arrivato secondo, venne fatto passare d'ufficio. Giunto alle semifinali, nella mini classifica del girone A il Palermo, assieme a , e , si gioc\u00f2 il primo posto per la finale e, dopo aver lottato a lungo per l'obiettivo, arriv\u00f2 primo a pari punti con il Lecce. Si dovette quindi disputare uno spareggio per la finale e ad avere la meglio furono i leccesi, impostisi per 1-0 in campo neutro a Napoli. La promozione sar\u00e0 poi colta l'annata successiva.\nGli anni trenta e l'arrivo in Serie A.\nGi\u00e0 al primo anno di Serie B il Palermo sfior\u00f2 la promozione in Serie A, terminando il campionato al terzo posto dietro alla e al . Il salto di categoria giunger\u00e0 nell'edizione successiva, con un contributo di 27 gol segnati dal bomber Carlo Radice. La squadra era da poco passata nelle mani del costruttore stradale Francesco Paolo Barresi, il quale, per festeggiare, fece rinnovare il logo sostituendo il rombo con un'aquila dorata, che teneva un ramoscello di ulivo fra gli artigli, simbolo di pace. Il nuovo logo fu per\u00f2 accusato di portare sfortuna e si torn\u00f2 cos\u00ec al rombo di Pippo Rizzo nella carta intestata, mentre sulle maglie fu cucita una semplice aquila, simbolo della citt\u00e0.\nNella stessa stagione venne inaugurato il nuovo stadio, detto \"Littorio\", l'odierno Renzo Barbera, in sostituzione dell'ormai inadatto Ranchibile. L'ultimo incontro ospitato nella vecchia struttura termin\u00f2 con una vittoria per 5-0 sulla ; la prima partita ufficiale nel nuovo impianto venne disputata il 24 gennaio 1932, lo stesso giorno dell'inaugurazione, contro l': fu vinta dai rosanero per 5-1 e fu valida per la diciassettesima giornata di campionato, ultima del girone di andata. Il primo gol nel nuovo stadio venne segnato dal giocatore Am\u00e9rico Ruffino. Ai bordi del campo era inizialmente presente una pista di atletica leggera, mentre ancora non erano state completate le due curve, che, prima della loro effettiva costruzione, erano rimaste composte da un muro, un terreno digradante e una recinzione metallica: lo stadio era quindi composto dai soli settori di tribuna coperta e gradinata, per una capienza di circa ventimila posti. Il \"Littorio\" cambi\u00f2 nome il 27 giugno 1937 per essere intitolato a Michele Marrone (1906-1937), ex calciatore del Palermo e Ufficiale dei Bersaglieri, deceduto durante la guerra civile spagnola. Lo stadio mantenne questa denominazione fino alla fine della Seconda guerra mondiale.\nAll'esordio storico in Serie A la squadra perse per 2-0 la partita in casa della . La domenica successiva arrivarono il primo punto (1-1 in casa della ) e il primo gol nella massima categoria, realizzato ancora una volta da Am\u00e9rico Ruffino. Alla quarta giornata arriver\u00e0 la prima vittoria, 1-0 in casa contro la . Negli anni successivi il Palermo riusc\u00ec a mantenere una presenza stabile nella massima serie, raggiungendo il settimo posto nel 1934-1935. La stagione successiva, dopo quattro anni in A, venne retrocesso in Serie B.\nNel 1935 il fascismo impose di italianizzare il nome della societ\u00e0 in \"Associazione Calcio Palermo\". L'intervento del regime fascista nello sport pi\u00f9 popolare del paese andava diventando sempre pi\u00f9 profondo, al punto che due anni pi\u00f9 tardi fu imposto anche il cambio dei colori sociali: lo storico rosanero fu abbandonato in luogo dei colori comunali, giallo e rosso.\nNella serie cadetta il Palermo si trov\u00f2 ad affrontare le altre squadre siciliane: il Messina e il . Fu allora che il Palermo gioc\u00f2 i primi derby. La prima partita ufficiale tra Palermo e Catania risaliva ai Sedicesimi di finale di Coppa Italia del 1935-1936: essa si gioc\u00f2 a Catania il 26 dicembre 1935 e fin\u00ec 1-0 per la squadra di casa. Il primo derby in campionato si disput\u00f2 il 1\u00ba novembre nella Serie B 1936-1937 allo Stadio Littorio: fin\u00ec 1-1 e fu vista solamente da otto tifosi ospiti del Catania; il Palermo vinse poi la gara di ritorno per 1-0.\nFrattanto la situazione finanziaria della societ\u00e0 andava precipitando: gi\u00e0 nel 1936, per risollevare le casse della societ\u00e0 retrocessa in Serie B per la prima volta, il Prefetto di Palermo Marziali tass\u00f2 la carne di dieci lire creando cos\u00ec un fondo \"Pro Palermo\". Il 3 giugno 1938 il CONI nomin\u00f2 un commissario straordinario come presidente, Salvatore Barbaro. Sforzi inutili, perch\u00e9 al termine del torneo 1939-1940, in cui il Palermo aveva conquistato una sofferta salvezza, il 30 agosto 1940 la FIGC escluse il club dall'edizione seguente della Serie B e lo depenn\u00f2 dai ruoli Federali.\nL'occasione per ricominciare venne ancora una volta da un club minore della citt\u00e0. Nel 1930, era nata Palermo la Juventina, che, dalle serie minori, era arrivata fino alla Serie C 1940-1941. La squadra era composta perlopi\u00f9 da militari della 28\u00aa Divisione fanteria \"Aosta\", infatti lo stesso presidente Federico D'Arle era il generale di Brigata. Quando la Brigata Aosta fu richiamata al fronte, si pose l'opportunit\u00e0 per una fusione col vecchio Palermo, avvenuta il 23 agosto 1941. La neonata societ\u00e0, denominata \"Unione Sportiva Palermo-Juventina\", mantenne nella prima stagione i colori bianco-azzurri della Juventina. Una volta ottenuta la promozione in Serie B nel 1941-1942, il neopresidente della societ\u00e0 Giuseppe Agnello ripristin\u00f2 gli storici colori rosanero. Il Palermo-Juventina, comunque, non termin\u00f2 il campionato cadetto, in seguito allo sbarco in Sicilia durante la seconda guerra mondiale.\nDal dopoguerra agli anni sessanta.\nDopo aver vinto il campionato siciliano di guerra, il Palermo, in qualit\u00e0 di societ\u00e0 di Serie B, fu invitato dalla Lega Nazionale Centro-Sud a disputare il girone centromeridionale della Divisione Nazionale 1945-1946, il primo e ultimo campionato di massima serie non a girone unico dal 1929. Nel frattempo era caduto ogni riferimento alla Juventina e la denominazione era tornata a essere \"Unione Sportiva Palermo\". Riammesso nella categoria d'appartenenza, nella stagione 1947-1948 il Palermo vinse il girone C del campionato di Serie B e ottenne la promozione: in quella squadra militavano giocatori come il cecoslovacco \u010cestm\u00edr Vycp\u00e1lek e gli italiani Gaetano Conti, Carmelo Di Bella e Aurelio Pavesi De Marco. Il presidente era Stefano La Motta, che a inizio stagione, dopo il suo insediamento datato 1\u00ba luglio 1947, aveva dichiarato: \u00abSar\u00f2 Presidente per una stagione, il tempo di riportare il Palermo in Serie A\u00bb. Fu di parola e il timone della societ\u00e0 pass\u00f2 a Giuseppe Guzzardella, anche se il principale finanziatore era il principe Raimondo Lanza di Trabia, che qualche anno dopo diventer\u00e0 presidente in prima persona. Intanto il Palermo arriv\u00f2 11\u00ba la stagione successiva in Serie A, grazie a diverse buone prestazioni, come una rimonta di due gol contro il Grande Torino. Il principe port\u00f2 a Palermo diversi giocatori di valore come Helge Bron\u00e9e o \u015e\u00fckr\u00fc G\u00fclesin e allenatori emergenti come Giuseppe \"Gipo\" Viani. Nel 1951-1952 i rosanero lottarono a lungo per il primo posto, ma un calo finale li port\u00f2 nuovamente in 11\u00aa posizione. I rosanero disputarono sei stagioni consecutive in massima serie e la retrocessione del 1953-1954 arriv\u00f2 solo dopo degli spareggi salvezza contro e .\nAlla retrocessione segu\u00ec una fase di profondo riassetto, che coinvolse tutti i livelli: fu inaugurata la stagione dei presidenti politici con Mario Fasino. Fra i tanti nuovi giocatori acquistati arriv\u00f2 anche Enzo Benedetti, che diverr\u00e0 il capitano della formazione palermitana dal 1955, dopo il suo primo approdo in terra siciliana, al 1962. Il Palermo divenne negli anni successivi una squadra che alternava promozioni in Serie A a retrocessioni in Serie B. Uno dei giocatori simbolo di questo periodo fu l'attaccante ex River Plate Santiago Vernazza, idolo dei tifosi grazie a 54 gol in 121 partite totali che lo rendono inoltre il terzo nella classifica dei marcatori di tutti i tempi del Palermo. Nell'estate del 1960 il Palermo partecipa per la prima volta a delle competizioni internazionali: a giugno alla sua prima e ultima Coppa delle Alpi, a luglio alla prima di due Coppa Mitropa.\nIl Palermo all'epoca riusc\u00ec a valorizzare diversi giocatori destinati a una buona carriera, come Tarcisio Burgnich o il portiere Roberto Anzolin che poi venne ceduto alla . Il buon rapporto societario col club torinese \u00e8 testimoniato anche dai passaggi di altri giocatori come Giuseppe Furino, Carlo Mattrel e Franco Causio. L'apice sotto il profilo sportivo giunse nella Serie A 1961-1962, quando i rosanero giunsero all'8\u00ba posto conquistando risultati prestigiosi, quali una storica vittoria in trasferta per 2-4 proprio contro la Juve a Torino, il 18 febbraio 1962. Nella stessa annata furono giocati i primi derby siciliani in massima serie col . L'edizione seguente il Palermo non riusc\u00ec a ripetersi e retrocedette in Serie B. In quegli anni c'erano Casimiro Vizzini presidente e Tot\u00f2 Vilardo dirigente sportivo: Vilardo, segretario tuttofare della societ\u00e0, fu soprannominato \"Lo stregone del calcio\". Al termine della stagione 1962-1963 Vilardo venne squalificato a vita per un tentativo di illecito: chiese infatti all'arbitro Concetto Lo Bello di far vincere il nell'ultima giornata del campionato di Serie B, in modo che una volta promossa la matricola pugliese comprasse l'attaccante Fernando, risanando le casse della societ\u00e0 rosanero.\nNei successivi quattro anni il Palermo non disput\u00f2 dei campionati cadetti di vertice. Nel 1964-1965 la Lega Calcio nomin\u00f2 un trio dirigenziale alla presidenza, seguito da numerosi avvicendamenti anche con personaggi di stampo politico, come Luigi Gioia e Giuseppe Pergolizzi, ad occupare la poltrona societaria pi\u00f9 importante.\nNel 1968, con la trasformazione delle societ\u00e0 di calcio in societ\u00e0 per azioni, il Palermo cambi\u00f2 la propria denominazione in \"Societ\u00e0 Sportiva Calcio Palermo\" e, nella stessa stagione, la squadra ritorn\u00f2 in massima serie con in panchina l'ex giocatore Carmelo Di Bella.\nNel dicembre della stagione successiva il Palermo prese parte alla sua seconda e ultima Coppa Mitropa.\nLa seguente esperienza internazionale verr\u00e0 vissuta 37 anni dopo, nel 2005.\nDagli anni settanta al fallimento del 1986.\nIl 4 maggio 1970 si apr\u00ec una nuova pagina della storia della societ\u00e0 palermitana: Renzo Barbera, imprenditore con esperienze dirigenziali nel calcio minore, divenne il nuovo presidente del club. Noto per la sua moralit\u00e0, Barbera \u00e8 ancora oggi il presidente pi\u00f9 ricordato dai tifosi, al punto che circa quattro mesi dopo la sua morte lo stadio della Favorita gli sar\u00e0 intitolato. Sotto la sua presidenza il Palermo disput\u00f2 una sola stagione nella massima categoria: dopo la promozione del 1971-1972, con l'allenatore ed ex calciatore Benigno \"Ninetto\" De Grandi, sub\u00ec tuttavia l'immediata retrocessione nel 1972-1973. In seguito bisogner\u00e0 attendere 31 anni per rivedere il sodalizio rosanero in Serie A. In quei tempi divennero bandiere del Palermo un paio di giocatori nati nel capoluogo siciliano, Ignazio Arcoleo e Tanino Troja, quest'ultimo noto anche per un gol in tuffo che sanc\u00ec una delle due sconfitte del Cagliari scudettato del 1970.\nDurante il decennio della gestione Barbera, il Palermo ricevette la Stella d'oro al merito sportivo 1973 e, pur non militando nella massima serie italiana, giunse ben due volte in finale di Coppa Italia, nel 1973-1974 e nel 1978-1979: tuttavia, in entrambe le occasioni usc\u00ec sconfitto. La finale a Roma del 23 maggio 1974 contro il Bologna fu quella che maggiormente lasci\u00f2 l'amaro in bocca ai tifosi rosanero, giunti in massa nella capitale: in vantaggio fino all'ultimo minuto per 1-0 con un gol di Sergio Magistrelli, il Palermo venne raggiunto all'ultimo minuto da un rigore concesso dall'arbitro Gonella per fallo su Giacomo Bulgarelli; lo stesso Bulgarelli ammetter\u00e0 anni dopo l'inesistenza di quel fallo; il Bologna vinse alla fine ai calci di rigore dopo che i tempi supplementari si erano chiusi senza ulteriori reti. Malgrado ci\u00f2, rest\u00f2 famoso il gesto di Renzo Barbera, che sportivamente fu il primo a tendere la mano al capitano della squadra avversaria. Fra gli artefici di questo storico traguardo, ottenuto eliminando squadre come e , l'allenatore Corrado Viciani, che in precedenza si era messo in evidenza con la positiva esperienza alla . Nel 1979 il Palermo raggiunse nuovamente l'ultimo atto della manifestazione, a Napoli contro la Juventus allenata da Giovanni Trapattoni: i rosanero, stavolta allenati da Fernando Veneranda, persero per 2-1 ai tempi supplementari dopo che Sergio Brio era riuscito a pareggiare sul finale di partita il gol del centravanti Vito Chimenti, segnato gi\u00e0 al primo minuto dei tempi regolamentari. Decisiva la rete siglata dall'ex Franco Causio.\nIl 7 marzo 1980, Barbera vendette il club al costruttore edile Gaspare Gambino. In quegli anni il Palermo disput\u00f2 dei campionati di Serie B senza grosse ambizioni. Anzi, nel 1980-1981 la squadra dovette lottare per non retrocedere, vista anche una penalizzazione di cinque punti che le era stata inflitta in seguito allo scandalo del Totonero, nel quale fu coinvolto il centrocampista Guido Magherini, squalificato per 3 anni e mezzo.\nIl 3 giugno 1982 divent\u00f2 presidente Roberto Parisi, che subito si prodig\u00f2 per avviare dei lavori di ristrutturazione dello stadio La Favorita.\nNel 1983-1984 il Palermo retrocedette, visto il 17\u00ba posto finale. Si tratt\u00f2 della prima retrocessione sul campo in terza serie della sua storia. Arriv\u00f2 comunque l'immediato ritorno in Serie B la stagione successiva.\nNel corso dell'annata, il 23 febbraio 1985, il presidente Parisi venne ucciso in un agguato mafioso.\nArchiviato il campionato 1985-1986, conclusosi con la salvezza all'ultima giornata, il Palermo avrebbe dovuto subire nuovamente una penalizzazione di 5 punti, da scontare nella Serie B 1986-1987, in seguito alle indagini del secondo scandalo del Totonero, ma l'8 settembre 1986 la societ\u00e0 fu radiata dalla FIGC per il mancato risanamento della propria situazione debitoria. Furono sollevati diversi dubbi sulla reale gravit\u00e0 dei guai finanziari del Palermo, ma il presidente della Lega Calcio Antonio Matarrese fu irremovibile. Nel 1986-1987 il Palermo ebbe quindi il tempo di disputare solo il proprio girone eliminatorio di Coppa Italia, affrontato fino al giorno prima della radiazione e con la formazione giovanile della Juniores.\nLa rinascita e gli anni novanta.\nDopo l'estromissione dai quadri federali e il dichiarato fallimento avvenuto il 18 settembre successivo, il club scomparve, senza praticare la sua attivit\u00e0 calcistica ufficiale per un anno: l'allora seconda squadra della citt\u00e0, l'Olympia, che militava nel campionato regionale di Promozione, tent\u00f2 di sostituirsi al Palermo cambiando nome in Palermolympia, ma il sodalizio non entr\u00f2 mai nel cuore dei tifosi. Grazie all'appoggio delle istituzioni, rappresentate dal sindaco Leoluca Orlando e dall'allora ministro Carlo Vizzini (figlio dell'ex presidente dei rosanero Casimiro), un gruppo di industriali e imprenditori locali rifond\u00f2 la societ\u00e0 il 7 gennaio 1987. Fu scelta la denominazione \"Unione Sportiva Palermo\", fu eletto il nuovo presidente, gi\u00e0 anche di Sicindustria, Salvino Lagumina e fu ingaggiato l\u2019allenatore Giuseppe Caramanno. Grazie a una deroga concessa dalla FIGC e a un posto lasciato libero dalla fusione fra e , il neonato Palermo venne ammesso direttamente alla Serie C2. Prontamente venne conquistata la promozione in Serie C1.\nNel frattempo erano partiti i lavori per l'adeguamento dello stadio della Favorita ai mondiali di Italia '90. Nella stagione 1987-1988 furono aperti al pubblico solo la Tribuna coperta e la Curva sud, nelle due successive, invece, il Palermo disput\u00f2 gli incontri casalinghi allo stadio polisportivo provinciale di Trapani.\nIl 12 giugno 1989 divenne presidente Giovanni Ferrara, industriale della pasta, con amministratore delegato Liborio Polizzi. I due, proprietari di met\u00e0 delle quote societarie ciascuno, si scambiarono la carica il 5 febbraio 1993, mentre il 5 giugno 1995 Ferrara acquis\u00ec l'intera propriet\u00e0 del club tornando presidente. Dopo tre stagioni di Serie C1, il Palermo torn\u00f2 in Serie B nel 1990-1991, con il tecnico ed ex calciatore Enzo Ferrari, per\u00f2 l'anno dopo retrocesse, per una sfavorevole classifica avulsa. Il Palermo vinse il campionato di terza serie nel 1992-1993 e quella promozione fu condita con l'unica conquista di un trofeo ufficiale nella storia del Palermo, la Coppa Italia Serie C, vinta ai danni del al quarto tentativo dopo le finali perse negli anni precedenti, precisamente contro il nel 1987-1988, contro la nel 1989-1990 in occasione della riapertura dello stadio La Favorita e nuovamente contro il Monza nel 1990-1991. Nell'estate 1994 venne modificata la denominazione sociale in \"Unione Sportiva Citt\u00e0 di Palermo\", dopo una convenzione quinquennale stipulata col sindaco Leoluca Orlando, grazie alla quale la societ\u00e0 ricevette benefici economici. I rosanero restarono in Serie B per quattro stagioni consecutive, ma ottennero risultati prestigiosi in Coppa Italia, come la vittoria a San Siro per 1-0 contro il nella gara di andata del secondo turno nel 1994-1995 (con un gol di Giuseppe Iachini) o il raggiungimento dei quarti di finale nel 1995-1996, dopo aver battuto per 3-0 il detentore della Coppa UEFA e per 1-0 il , arrendendosi soltanto alla di Gabriel Batistuta, futura vincitrice del trofeo.\nProprio il 1995-1996 diventer\u00e0 celebre come l'anno del \"Palermo dei picciotti\". A causa delle ristrettezze finanziarie, la squadra era composta da diversi prodotti del vivaio rosanero. Il gruppo, guidato dal capitano Roberto Biffi, dal portiere Gianluca Berti e dall'allenatore palermitano Ignazio Arcoleo, vecchia bandiera degli anni '70, riusc\u00ec a valorizzare tanti giocatori locali producendo anche un bel gioco. Tra i giovanissimi palermitani che vestirono la maglia rosanero si ricordano Gaetano Vasari, Giacomo Tedesco e Francesco Galeoto. Il club, dopo aver lottato per la promozione, raggiunse il 7\u00ba posto finale in classifica.\nVisto il piazzamento ottenuto, tra l'altro, i rosanero avrebbero potuto prendere parte alla Coppa Anglo-Italiana, torneo internazionale organizzato per le formazioni meglio classificate in Serie B che non avessero ottenuto la promozione, ma la competizione venne successivamente abolita.\nNella Serie B 1996-1997 il Palermo torn\u00f2 in Serie C1 con il 19\u00ba posto in graduatoria. La stagione seguente gioc\u00f2 uno dei peggiori campionati della propria storia, tanto che il 12 maggio 1998, dopo due sconfitte consecutive alla terzultima e alla penultima giornata, lo stadio venne chiuso da alcuni tifosi con un catenaccio, imprigionando i calciatori all'interno dell'impianto durante un allenamento, visto che i rosa, col 14\u00ba piazzamento finale, erano ormai costretti alla disputa dei loro primi play-out. La situazione fu poi risolta in serata, grazie all'intervento dell'allora presidente Ferrara. Il gesto non evit\u00f2 al club la prima doppia retrocessione, avvenuta agli spareggi con una sconfitta all'andata (fuori casa per 1-0) e un pareggio al ritorno (in casa 0-0) contro la . Tuttavia, mentre il Palermo del nuovo tecnico Massimo Morgia, proveniente dal , preparava il campionato 1998-1999, la societ\u00e0 di viale del Fante venne ripescata a fine luglio in luogo dell', esclusa per delle inadempienze finanziare. Il Palermo, costruito fondamentalmente per la Serie C2, riusc\u00ec a ben figurare anche nella categoria superiore, contendendo per un lungo periodo il primato alla , ma n\u00e9 i rosanero n\u00e9 i campani ottennero la promozione, la quale fu centrata dalla , brava ad approfittare dei passi falsi di entrambe nelle ultime giornate. Il Palermo perse inoltre l'occasione di vincere i suoi primi play-off, facendosi eliminare nelle semifinali dal , il quale batt\u00e9 i rosanero per 1-0 sia nel match di andata disputato sul campo neutro di San Paolo sia al ritorno in Sicilia.\nDa Sensi a Zamparini.\nLa stagione 1999-2000 fu fallimentare, dato che la squadra, con velleit\u00e0 di promozione, non si qualific\u00f2 neppure ai play-off a causa della peggior differenza reti nei confronti dell' di Serse Cosmi. Il 2000, per\u00f2, risult\u00f2 ugualmente un anno di svolta, visto che il 3 marzo il presidente della Franco Sensi compr\u00f2 il club. In un primo momento, a manifestare l'intento di rilevare la societ\u00e0 siciliana era stato l'8 febbraio Flavio Briatore, che avrebbe goduto dell'appoggio tecnico-organizzativo dapprima della e poi, eventualmente, pure del . Per evitare che il Palermo entrasse nelle orbite bianconera e rossonera, i presidenti della , della , del e della Roma (rispettivamente Sergio Cragnotti, Vittorio Cecchi Gori, Luciano Gaucci e appunto Sensi) formarono una societ\u00e0 col compito di rilevare la propriet\u00e0 della squadra. Alla fine per\u00f2, viste l'esitazioni dei suoi compagni d'affari, fu il solo Sensi a completare l'acquisto. La presidenza venne affidata al sindacalista Sergio D'Antoni. Il 20 giugno successivo si ufficializz\u00f2 anche un nuovo logo societario, realizzato dallo studio grafico di Ferruccio Barbera, figlio dell'ex presidente Renzo Barbera.\nLe forze economiche di Sensi permisero di allestire un forte organico per la stagione 2000-2001, che segn\u00f2 il ritorno in Serie B dopo quattro anni con la vittoria del girone B del campionato, grazie a una fuga solitaria che stava per\u00f2 per terminare prima del traguardo, a causa di una rimonta del neopromosso : decisiva risult\u00f2 la sconfitta dei peloritani sul campo dell' all'ultima giornata, quando sullo 0-0 l'attaccante messinese Torino sbagli\u00f2 un rigore al 90' e nei seguenti minuti di recupero gli irpini trovarono anche il gol del definitivo 1-0. Successivamente, avendo terminato il proprio girone da capolista, il Palermo disput\u00f2 la Supercoppa di Serie C di quell'anno, nella quale per\u00f2 usc\u00ec sconfitto per opera del .\nDopo aver raggiunto una posizione di centro classifica nella Serie B 2001-2002, il 21 luglio dell'estate a venire Sensi vendette il Palermo a Maurizio Zamparini, per 15 milioni di euro da versare in tre anni. L'ex proprietario del compr\u00f2 numerosi giocatori, operando un vero \"travaso\" dal suo vecchio club.\nIntanto il 18 settembre 2002 lo stadio La Favorita fu intitolato a Renzo Barbera, deceduto il precedente 20 maggio.\nZamparini fiss\u00f2 subito come obiettivo il ritorno in Serie A: gi\u00e0 alla sua prima stagione alla guida della societ\u00e0 and\u00f2 vicino al suo raggiungimento. Dopo una partenza incerta e due dei tanti cambi di allenatore che caratterizzeranno la sua gestione, il Palermo di Nedo Sonetti fu artefice di una grande rimonta, fermatasi solo allo scontro diretto all'ultima giornata perso 3-0 con il . Il salto di categoria arriv\u00f2 l'anno successivo: la squadra, affidata a Silvio Baldini, gi\u00e0 forte di Lamberto Zauli, fu ulteriormente rinforzata con elementi come Luca Toni ed Eugenio Corini. Dopo aver sostituito a gennaio Baldini con Francesco Guidolin e aver acquistato altri giocatori come Fabio Grosso, Antonio ed Emanuele Filippini, il Palermo chiuse il campionato al primo posto, riconquistando la Serie A aritmeticamente il 29 maggio 2004 con un 3-1 sulla tra le mura amiche, 31 anni dopo l'ultima apparizione in massima serie e a 32 anni dalla promozione precedente. Dei rosanero facevano parte anche gli ex \"picciotti\" Gianluca Berti e Gaetano Vasari: quest'ultimo, all'ultima giornata di campionato, si rese protagonista dell'ultima rete stagionale, il 3-0 nella partita casalinga vinta dal Palermo sul ; nonostante il gol fosse ininfluente per il risultato, l'intero stadio esult\u00f2 e si commosse con il giocatore, poich\u00e9 quella rete andava a mantenere la promessa fatta al padre prima della sua morte, ovvero riportare il Palermo nella massima serie.\nIl ritorno in Serie A e le partecipazioni alle coppe europee.\nUna volta tornati in Serie A, Zamparini, grazie anche a dirigenti come Rino Foschi o Rinaldo Sagramola, riusc\u00ec a costruire un Palermo che stazionasse nella prima met\u00e0 di classifica. Le prime tre stagioni si conclusero con altrettante qualificazioni alla Coppa UEFA. Se quella del primo anno, quando Guidolin rest\u00f2 in carica fino alla fine della stagione, fu una piacevole sorpresa e quella del 2005-2006 arriv\u00f2 solo dopo le sentenze dello scandalo Calciopoli, il quinto posto della stagione 2006-2007 fu meno felice. La squadra infatti, nuovamente assegnata a Guidolin dopo un anno di separazione, lott\u00f2 per tutto il girone d'andata con e per il vertice della classifica, per poi crollare nel girone di ritorno, senza neanche riuscire a qualificarsi per la UEFA Champions League. Complice l'infortunio del centravanti Amauri, per il Palermo incominci\u00f2 una crisi di gioco e di risultati, specialmente dopo la vittoria del 2 febbraio 2007 in un derby col Catania che diventer\u00e0 tristemente celebre: negli scontri avvenuti durante e dopo la partita attorno allo Stadio Angelo Massimino, mor\u00ec l'Ispettore Capo della Polizia di Stato Filippo Raciti e tutte le competizioni organizzate sotto l'egida della FIGC (dalla Serie A alle categorie giovanili), conseguentemente, furono sospese \"fino a nuova determinazione\".\nIl Palermo, in questi anni, assunse anche una dimensione internazionale, proprio grazie alle partecipazioni alle coppe europee. La migliore stagione fu quella dell'esordio in Coppa UEFA nel 2005-2006, quando i rosanero furono eliminati solo agli ottavi di finale dai tedeschi dello . Nelle altre due partecipazioni, nella medesima competizione europea, il Palermo venne eliminato al termine della fase a gironi nel 2006-2007 e al primo turno nel 2007-2008, con la squadra rosanero che fu eliminata dal Mlad\u00e1 Boleslav. Inoltre, quando la Nazionale Italiana si laure\u00f2 vincitrice nel Mondiale del 2006, per la prima volta dei giocatori diventarono campioni del mondo da tesserati del Palermo: Andrea Barzagli, Cristian Zaccardo, Fabio Grosso e Simone Barone.\nDopo la stagione 2007-2008, il Palermo avvi\u00f2 un profondo rinnovamento, sia dal punto di vista del parco giocatori sia da quello dirigenziale: Rino Foschi stesso lasci\u00f2 Palermo il 30 giugno 2008, alla scadenza del suo contratto. Il suo posto come direttore sportivo venne preso da Walter Sabatini, ex dirigente della . A partire dalla stagione 2008-2009 il Palermo ha ottenuto il diritto di far parte dell'European Club Association (ECA), la lega dei maggiori club europei, in base a una graduatoria stilata dalla UEFA stessa. Fra le conseguenze di questo provvedimento il diritto di ottenere dei rimborsi quando i propri giocatori sono convocati nelle varie nazionali. Nella stessa stagione la squadra primavera del Palermo conquist\u00f2 per la prima volta lo scudetto di categoria.\nIl riscatto a livello di risultati arriv\u00f2 nella stagione 2009-2010. Dopo un avvio altalenante, il presidente Zamparini decise di sollevare Walter Zenga dall'incarico di allenatore, sostituendolo con Delio Rossi. Il gruppo, guidato da Rossi, dal capitano Fabrizio Miccoli e dal fantasista Javier Pastore, riusc\u00ec a inanellare diversi risultati positivi che gli consentirono di lottare per il quarto posto, utile a disputare il turno preliminare di Champions League. I rosanero non riuscirono a vincere il decisivo scontro diretto contro la , in casa alla penultima giornata, giocandosi cos\u00ec una sorta di spareggio per la massima competizione europea. L'1-1 consent\u00ec ai blucerchiati di mantenere due punti di vantaggio in classifica e arrivare davanti al Palermo, rimasto al quinto posto. A ogni modo la Serie A 2009-2010 si concluse con la qualificazione in Europa League e con diversi record positivi, tra cui quello dei punti.\nDalla terza finale di Coppa Italia al fallimento del 2019.\nNell'annata seguente Delio Rossi venne confermato. In campionato i risultati furono altalenanti, al punto che l'allenatore riminese venne esonerato per poi essere richiamato dopo una parentesi con Serse Cosmi, durata quattro partite. In Europa League la squadra rosanero non riesce ad andare oltre il turno della fase a gironi, venendo eliminata a dicembre. La stagione verr\u00e0 ricordata per la conquista della terza finale di Coppa Italia della storia rosanero, a distanza di 32 anni da quella precedente: battuti in semifinale i neo campioni d'Italia del , il 29 maggio 2011 il Palermo affront\u00f2 l' nella finale allo Stadio Olimpico di Roma e, in uno stadio prevalentemente rosanero con almeno 40.000 tifosi al seguito, usc\u00ec sconfitto per 3-1.\nDal 2010 la tradizionale instabilit\u00e0 a livello tecnico si espanse anche a quello societario. Il presidente Zamparini cambi\u00f2, nel corso dei due anni e mezzo successivi, cinque direttori sportivi con sei avvicendamenti: dopo le dimissioni di Sabatini si susseguirono Sean Sogliano, Christian Panucci, Luca Cattani, Giorgio Perinetti, Pietro Lo Monaco e infine nuovamente Perinetti.\nNella stagione 2011-2012 il Palermo usc\u00ec al terzo turno preliminare di Europa League per mano degli svizzeri del e, per la prima volta dal suo ritorno in Serie A, si trov\u00f2 a lottare per non retrocedere. Il campionato si chiuse con il raggiungimento della salvezza, ma la discesa in Serie B arriv\u00f2 l'anno seguente, al termine del torneo 2012-2013, caratterizzato da quattro cambi di allenatore. Il Palermo mise cos\u00ec fine al pi\u00f9 lungo periodo in massima serie della sua storia: nove stagioni di fila con cinque partecipazioni alle coppe europee e una finale di coppa nazionale. La permanenza nella serie cadetta dur\u00f2 comunque soltanto una stagione: dopo un inizio incerto sotto la guida di Gennaro Gattuso, la squadra venne affidata all'ex centrocampista del \"Palermo dei picciotti\" Giuseppe Iachini. I rosa dominarono il campionato di Serie B 2013-2014 e vennero promossi con cinque giornate di anticipo il 3 maggio, aggiudicandosi la prima Coppa Ali della Vittoria e facendo registrare parecchi record, fra cui quello assoluto di punti per la categoria (86), quello dei punti di distacco dalla seconda classificata (14), quello delle 13 vittorie esterne e quello delle 8 vittorie consecutive in trasferta. Nelle due annate successive i rosanero ottennero due salvezze consecutive: la prima con un tranquillo undicesimo posto e nessun avvicendamento in panchina, la seconda solo all'ultima giornata, grazie a una rimonta nelle ultime partite che port\u00f2 i rosanero al sedicesimo posto, con ben otto cambi alla gestione tecnica. Nella stagione 2016-2017, culminata nuovamente con la retrocessione, venne tagliato, il 17 ottobre 2016, il traguardo storico delle 1000 partite disputate in Serie A, rimediando una sconfitta in casa contro il . Il Palermo sfior\u00f2 subito la nuova promozione nella serie superiore nella Serie B 2017-2018: dopo essere stato in testa al campionato per alcune settimane e aver concluso la stagione regolare al quarto posto, a un punto dalla promozione diretta, i rosanero persero la finale play-off contro il , seguita da aspre polemiche per la gestione da parte dell'arbitro.\nA partire dal 2017 si susseguirono diversi cambi ai vertici del club, nel tentativo di vendere la societ\u00e0 da parte di Maurizio Zamparini: a marzo la propriet\u00e0 raggiunse un accordo con l'italoamericano Paul Baccaglini, del gruppo \"Integritas Capital\", per la cessione dell'intero pacchetto azionario entro il 30 aprile seguente. Lo stesso Baccaglini venne immediatamente nominato presidente ma, dopo alcune proroghe, il passaggio di propriet\u00e0 non si concretizz\u00f2 e nel mese di luglio Baccaglini decadette dalla carica. Nella nuova stagione le difficolt\u00e0 economiche del club continuarono: la procura di Palermo deposit\u00f2 un'istanza di fallimento, ritenendo che la vendita del marchio della societ\u00e0 prima alla Mepal e poi alla Alyssa, due societ\u00e0 del gruppo Zamparini, fossero operazioni fittizie per creare crediti inesistenti. La richiesta venne rigettata dal tribunale nel marzo del 2018. A dicembre venne ufficializzata una nuova cessione del 100% delle quote, stavolta a un gruppo britannico: la \"Sport Capital Investments Ltd\". I nuovi acquirenti non riuscirono per\u00f2 a far fronte ai propri obblighi e al pagamento di stipendi e fornitori, cos\u00ec il 14 febbraio 2019 avvenne il ritorno delle quote dell'intero pacchetto azionario a Daniela De Angeli, storica segretaria di Zamparini, col direttore sportivo Rino Foschi nel ruolo di nuovo presidente. Il 3 maggio venne sancita un'ulteriore cessione dell'intero pacchetto azionario alla societ\u00e0 \"Sporting Network Srl\", facente capo alla Arkus Network; il vicepresidente vicario e presidente di Confindustria Sicilia delegazione di Palermo Alessandro Albanese divent\u00f2 il nuovo presidente. Dieci giorni pi\u00f9 tardi, dopo la conclusione del campionato di Serie B al terzo posto, il Palermo venne retrocesso a tavolino all'ultima posizione di classifica dal Tribunale Federale, con conseguente declassamento in Serie C, per illecito amministrativo e falso in bilancio verificatisi nel triennio 2014-2017. Il 29 maggio la corte d'appello federale ridusse poi la pena a 20 punti di penalizzazione e un'ammenda, portando i rosanero all'undicesimo posto in graduatoria.\nIl 4 luglio, per\u00f2, il Palermo venne escluso dalla Covisoc dal campionato cadetto al quale avrebbe dovuto partecipare: l'organo di controllo contest\u00f2 la mancata presentazione della fideiussione necessaria per l'iscrizione alla B, il mancato pagamento delle ultime tre mensilit\u00e0 ai calciatori, il mancato pagamento di vari debiti sportivi e una ricapitalizzazione per pi\u00f9 di 8 milioni con crediti non documentati. L'esclusione venne confermata con il respingimento dell'appello il 12 luglio. Tre mesi dopo, il 18 ottobre, la societ\u00e0 \"U.S. Citt\u00e0 di Palermo\" verr\u00e0 dichiarata fallita dal tribunale di Palermo e Maurizio Zamparini verr\u00e0 indagato per bancarotta.\nLa nuova rifondazione.\nIl 12 luglio 2019 il sindaco di Palermo, Leoluca Orlando, pubblica un bando per la riassegnazione del titolo sportivo della societ\u00e0 rosanero. Vengono presentate sei proposte e giorno 24 viene giudicata vincitrice quella presentata dalla societ\u00e0 \"Hera Hora\", posseduta al 40% dall'imprenditore italoamericano Tony Di Piazza, al 50% dalla concessionaria pubblicitaria Damir di Dario Mirri e al 10% personalmente dallo stesso Mirri, che diverr\u00e0 il nuovo presidente. Quest'ultimo era gi\u00e0 intervenuto nel mese di febbraio, firmando un contratto di gestione della pubblicit\u00e0 nello stadio che aveva permesso il pagamento degli stipendi dei calciatori. \u00c8 un pronipote dell'ex presidente Renzo Barbera.\nIl 2 agosto la nuova societ\u00e0 viene ammessa al campionato di Serie D, per la prima volta nella sua storia in una categoria a livello dilettantistico, con la denominazione \"Societ\u00e0 Sportiva Dilettantistica Palermo\". Il logo della nuova societ\u00e0, adottato proprio il 24 luglio 2019, viene ideato da Lorenzo Barbera, figlio di quel Ferruccio autore del logo del 2000 e nipote diretto di Renzo Barbera.\nLa stagione 2019-2020 \u00e8 segnata dall'interruzione del campionato a causa della pandemia di COVID-19. Con il perdurare e l'aggravarsi della suddetta crisi, il CONI, il 9 marzo 2020, interrompe tutte le competizioni sportive in corso, sicch\u00e9 il giorno dopo la FIGC sospende tutte le partite organizzate dalla Lega Nazionale Dilettanti fino al 3 aprile successivo. Anche le restanti otto gare del Palermo vengono dapprima rinviate a data da destinarsi e poi definitivamente annullate il 20 maggio. L'8 giugno il Consiglio federale decide per la promozione in Serie C dei rosanero, trovandosi il club siciliano al primo posto della classifica prima dell'interruzione. Con il ritorno a un campionato professionistico, il club cambia la propria denominazione in \"Palermo Football Club\"."}
{"id": "1875220", "revid": "196390", "url": "https://it.wikipedia.org/wiki?curid=1875220", "title": "Assemblea federale (Germania)", "text": ""}
{"id": "1875225", "revid": "90919", "url": "https://it.wikipedia.org/wiki?curid=1875225", "title": "Bundesversammlung", "text": ""}
{"id": "1875229", "revid": "712828", "url": "https://it.wikipedia.org/wiki?curid=1875229", "title": "Perona", "text": ""}
{"id": "1875231", "revid": "712828", "url": "https://it.wikipedia.org/wiki?curid=1875231", "title": "Absalom", "text": ""}
{"id": "1875235", "revid": "712828", "url": "https://it.wikipedia.org/wiki?curid=1875235", "title": "Hogback", "text": ""}
{"id": "1875237", "revid": "712828", "url": "https://it.wikipedia.org/wiki?curid=1875237", "title": "Victoria Cindry", "text": ""}
{"id": "1875238", "revid": "712828", "url": "https://it.wikipedia.org/wiki?curid=1875238", "title": "Ciurma di Moria", "text": ""}
{"id": "1875241", "revid": "712828", "url": "https://it.wikipedia.org/wiki?curid=1875241", "title": "Ryuma", "text": ""}
{"id": "1875244", "revid": "287204", "url": "https://it.wikipedia.org/wiki?curid=1875244", "title": "Ponticelli Sabino", "text": "Ponticelli Sabino \u00e8 una frazione del comune di Scandriglia, in provincia di Rieti. Dista 45\u00a0km da Roma e si trova nella Sabina. Tra la catena montuosa dei monti Lucretili e il monte degli Elci.\nStoria.\nLa fondazione del castello di Ponticelli \u00e8 abbastanza precoce. La prima attestazione risale infatti al 1059, anche se \u00e8 possibile prefigurare una pi\u00f9 antica origine. Nel 1198 la quarta parte del castello di Ponticelli era in possesso di Farfa. Nel 1292 i tre quarti della rocca e del castello furono venduti dal suo enfiteuta, Pelavicino del fu Bernardo da Ponticelli, al cardinal Giovanni Boccamazza. La parte restante doveva appartenere a signori locali. Nel 1410 Antonello del fu Cecco Boccamazza vendette a Francesco Orsini un quarto del castello. Gli Orsini completarono l'acquisizione totale del castello nel 1431. Ponticelli rest\u00f2 agli Orsini fino al 1644, quando nell'ambito di una pi\u00f9 complessa vendita, pass\u00f2 a Taddeo Barberini.\nLuoghi di interesse ed eventi culturali.\nLa chiesa di Santa Maria del Colle \u00e8 una delle prime chiese fondata nella Sabina. Presenta la facciata in stile romanico e finestrelle convesse sui fianchi. Internamente si presenta a navata unica ed ospita affreschi di scuola locale del XIV secolo (\"Crocifissione\") e del XV secolo (\"San Giorgio che uccide il diavolo\").\nLungo il percorso della via Salaria si trova il cosiddetto \"Ponte del Diavolo\", un muro di terrazzamento di epoca romana che raggiunge un'altezza di 13 m con 14 filari di blocchi di pietra. A valle presenta sette contrafforti di rinforzo e al di sopra della nona fila di blocchi si trova un foro esagonale per lo smaltimento delle acque.\nTra Ponticelli e il capoluogo comunale si trova il santuario di Santa Maria delle Grazie, un complesso religioso risalente al 1370 appartenente alla famiglia Orsini, comprendente la chiesa e un convento, ai quali si accede da due porte collocate nel porticato di ingresso, al termine di un viale alberato. Tale convento nel 1662 fu concesso dai frati minori riformati al beato Bonaventura da Barcellona che ne fece il primo centro della sua \"riformella\".\nInoltre vicino al cosiddetto \"Ponte del diavolo\", in epoca romana, vi \u00e8 stata edificata una nota villa principesca, della quale rimangono ormai solamente delle rovine, in seguito ai numerosi furti dei cosiddetti \"tombaroli\".\nVi \u00e8 da segnalare la caratteristica festa \"Riviviamo il Centro storico\", che si tiene tutti gli anni dal 2000 nel borgo e nel castello degli Orsini, il primo venerd\u00ec, sabato e domenica del mese di agosto, durante la quale si allestiscono: bancarelle, stand gastronomici e un ristorante sulla terrazza del castello; vengono inoltre invitati a partecipare degli artisti di strada e dei cantanti che si esibiscono nelle piazze. Durante questa manifestazione, il sabato c'\u00e8 la \"Sagra dei Maccaruni\", durante la quale viene cucinata questo tipo di pasta, molto simile agli spaghetti e condita con il rag\u00f9."}
{"id": "1875246", "revid": "1573940", "url": "https://it.wikipedia.org/wiki?curid=1875246", "title": "Aotus trivirgatus", "text": "L'aoto dalle tre strisce o mirichina o durucul\u00ec (Aotus trivirgatus ) \u00e8 un primate platirrino della famiglia degli Aotidi.\nDistribuzione.\nCon due sottospecie (\"Aotus trivirgatus bipunctatus\" ed \"Aotus trivirgatus trivirgatus\") vive in Venezuela e Brasile centro-settentrionale, dove colonizza le aree di foresta pluviale con temperature comprese fra 28 e 30\u00a0\u00b0C.\nDescrizione.\nDimensioni.\nMisura circa 70 cm di lunghezza, con la coda lunga pi\u00f9 del corpo, per un peso che raggiunge gli 800 g.\nAspetto.\nIl manto \u00e8 di color bruno-grigiastro sul dorso, mentre il ventre \u00e8 giallo-arancio: sono presenti diverse sfumature nella colorazione a seconda della zona geografica presa in considerazione.\nGli occhi sono molto grandi e color bruno-arancio: fra di essi \u00e8 posta una caratteristica macchia triangolare nera ed ai lati dei quali sono presenti altre strisce nere su fondo bianco.\nBiologia.\nSi tratta di una delle poche specie di scimmie vere e proprie ad avere abitudini esclusivamente notturne, nonch\u00e9 dell'unico primate della regione neotropicale con questo stile di vita. Un tempo si credeva che questi animali, che mantengono caratteristiche primitive rispetto alle altre scimmie, avessero mantenuto le abitudini notturne dei propri antenati: vi sono tuttavia prove abbastanza evidenti (la visione a colori, inutile in un contesto notturno, la mancanza di un \"tapetum lucidum\") che fanno ipotizzare l'evoluzione di questi platirrini a partire da animali diurni.\nTende ad avere picchi di attivit\u00e0 quando la luna \u00e8 particolarmente luminosa: per questo motivo, si \u00e8 supposto per lungo tempo che questo animale si orientasse soprattutto grazie alla vista, considerando anche che manca del \"tapetum lucidum\" tipico delle specie notturne. Analisi approfondite hanno rivelato un abnorme sviluppo dei bulbi olfattivi, il che starebbe ad indicare un forte utilizzo anche dell'olfatto per i suoi movimenti notturni.\nVive in gruppi familiari, formati da una coppia e dai propri figli, adulti e subadulti: i giovani aiutano la coppia progenitrice nella cura dei cuccioli, che \u00e8 assai dispendiosa in termini energetici. I giovani si allontanano dai genitori una volta trovato un animale dell'altro sesso con cui formare una coppia.\nOgni gruppo occupa un territorio che si estende per circa 9 ettari, che difendono strenuamente dagli intrusi.\nAlimentazione.\nL'aoto \u00e8 un animale fondamentalmente frugivoro, che tuttavia non disdegna sporadicamente di mangiare anche foglie e nettare od insetti e piccoli vertebrati: sono inoltre particolarmente ghiotti di uova. L'evoluzione di abitudini notturne evita la competizione diretta con altre specie diurne.\nRiproduzione.\nPer trovare un compagno col quale passare il resto della propria vita, l'aoto si affida a particolari vocalizzazioni che ricordano il verso del gufo. L'accoppiamento avviene fra agosto e settembre: l'atto \u00e8 una faccenda solitamente notturna, anche se sono stati avvistati esemplari accoppiarsi alla luce del giorno. La gestazione dura quasi cinque mesi, al termine dei quali nasce un unico cucciolo che viene accudito principalmente dal maschio (coadiuvato dai giovani) e dato alla madre solo il tempo della poppata ogni due o tre ore.\nI cuccioli vengono svezzati attorno ai 4 mesi d'et\u00e0 e raggiungono la maturit\u00e0 sessuale oltre i due anni d'et\u00e0, tuttavia tendono a rimanere coi genitori per almeno un altro anno, finch\u00e9 non trovano un compagno per stabilirsi in un nuovo territorio."}
{"id": "1875249", "revid": "1610933", "url": "https://it.wikipedia.org/wiki?curid=1875249", "title": "'Ndrangheta. Boss luoghi e affari della mafia pi\u00f9 potente al mondo", "text": "Ndrangheta. Boss luoghi e affari della mafia pi\u00f9 potente al mondo \u00e8 un saggio sulla 'ndrangheta pubblicato nel 2008 di Francesco Forgione."}
{"id": "1875252", "revid": "339392", "url": "https://it.wikipedia.org/wiki?curid=1875252", "title": "Football &amp; Cricket Club Torino", "text": ""}
{"id": "1875253", "revid": "1543377", "url": "https://it.wikipedia.org/wiki?curid=1875253", "title": "Geomorfosito", "text": "Geomorfosito.\nUn geomorfosito, secondo la definizione di Panizza (2001), \u00e8 una area i cui caratteri geomorfologici hanno acquisito un valore scientifico, culturale/storico, estetico o sociale/economico; si pu\u00f2 trattare di forme ed elementi singoli (ad esempio una dolina carsica o un masso erratico) oppure di aree pi\u00f9 ampie comprendenti una variet\u00e0 di aspetti geomorfologici. Un geomorfosito pu\u00f2 corrispondere a un geosito. \nIl valore di un geomorfosito pu\u00f2 essere stimato con diversi metodi (vedi ad esempio Reynard \"et alii\", 2007 ) e quello scelto dipende, in generale, dagli obiettivi dell'indagine. I geomorfositi vanno considerati elementi importanti nella pianificazione territoriale e nella protezione dell'ambiente di una determinata zona, e sono costitutivi del cosiddetto \"patrimonio geologico\" di un territorio."}
{"id": "1875254", "revid": "12290", "url": "https://it.wikipedia.org/wiki?curid=1875254", "title": "Dinah Lance", "text": ""}
{"id": "1875257", "revid": "547992", "url": "https://it.wikipedia.org/wiki?curid=1875257", "title": "Adriana De Guilmi", "text": "Biografia.\nNata a Vasto (CH), nel 1967, ancora giovanissima, si trasferisce a Milano dove frequenta la facolt\u00e0 di Lingue e Letterature Straniere all'Universit\u00e0 Bocconi. Nel 1971 si diploma all'Accademia d'Arte drammatica di Milano con il premio Castiglioni. Nel 1979 partecipa ad uno stage all'Actor's Studio di New York.\nAttrice di teatro, cinema e televisione, tra i numerosi lavori ricordiamo soprattutto il ruolo della governante Teresa nella soap opera \"Vivere\" che le dona la notoriet\u00e0. Ricopre le vesti della domestica dal settembre 2007 fino al maggio 2008, data di chiusura della soap opera di Canale 5.\nSuccessivamente entra nel cast, come guest star, della terza stagione della soap \"Un posto al sole d'estate\", dove interpreta il personaggio di Caterina, la severa madre di Ludovica Mancini, interpretando lo stesso personaggio \u00e8 presente anche nella quarta serie dello spin off di \"Un posto al sole\".\nMuore a Milano il 21 gennaio 2015. Era sposata con il doppiatore siciliano Natale Ciravolo."}
{"id": "1875258", "revid": "56620", "url": "https://it.wikipedia.org/wiki?curid=1875258", "title": "Isa 9000", "text": ""}
{"id": "1875260", "revid": "174925", "url": "https://it.wikipedia.org/wiki?curid=1875260", "title": "Mulinello (Pesca)", "text": ""}
{"id": "1875262", "revid": "181699", "url": "https://it.wikipedia.org/wiki?curid=1875262", "title": "Chiesa greco-cattolica bielorussa", "text": "La Chiesa greco-cattolica bielorussa (in bielorusso: \"Bielaruskaja Hreka-Katalickaja Carkva\", BHKC), talvolta chiamata Chiesa cattolica bizantina bielorussa in riferimento al rito bizantino in essa praticato, \u00e8 l'erede bielorussa dell'Unione di Brest. L'Annuario Pontificio la elenca come \"Chiesa sui iuris\", ovvero una Chiesa particolare di rito orientale della Chiesa cattolica.\nStoria.\nI Cristiani che, tramite l'Unione di Brest (1595 - 96), erano entrati in piena comunione con la Sede di Roma mantenendo la liturgia bizantina in lingua slava, furono in un primo momento soprattutto bielorussi. Anche dopo l'ingresso di un gruppo di ucraini nell'Unione intorno al 1700, i bielorussi rappresentavano ancora circa la met\u00e0 del gruppo.\nLa spartizione della Polonia e l'incorporazione dell'intera Bielorussia nella Russia port\u00f2 molti bielorussi (1.553 preti, 2.603 parrocchie e 1.483.111 persone), secondo una fonte, ad unirsi, da marzo 1795, alla Chiesa russo-ortodossa. Un'altra fonte sembra contraddire la precedente, dal momento che d\u00e0 come numero delle parrocchie che passarono sotto il controllo russo nel 1772 solo \"oltre 800\", con ci\u00f2 indicando che molti preti e fedeli erano rimasti in comunione con Roma.\nDopo l'infruttuosa rivolta polacca del 1830-1831 contro il governo russo e la conseguente rimozione della nobilt\u00e0 polacca dai ruoli di influenza nella societ\u00e0 bielorussa, i tre vescovi della Chiesa, insieme a 21 preti convocarono nel febbraio 1839 un sinodo, che si tenne a Polack il 25 marzo 1839. Questo ufficialmente port\u00f2 1.600.000 fedeli e 1.305 o circa 2.500 preti ad unirsi alla Chiesa russo-ortodossa.\nTuttavia, alcuni preti e fedeli rifiutarono ancora l'unione. Lo stato russo negli anni '40 del XIX secolo assegn\u00f2 gran parte della propriet\u00e0 alla Chiesa Ortodossa, e parte dei preti emigr\u00f2 verso la Galizia austriaca, mentre altri decisero di praticare in segreto la religione ora proibita.\nQuando nel 1905, lo Zar Nicola II pubblic\u00f2 un decreto che garantiva la libert\u00e0 religiosa, 230.000 bielorussi chiesero l'unione con Roma. Tuttavia, dal momento che il governo rifiut\u00f2 loro il permesso di formare una comunit\u00e0 di rito bizantino, essi adottarono il rito latino, al quale molti cattolici bielorussi oggi appartengono.\nDopo la Prima guerra mondiale, la parte occidentale della Bielorussia fu inclusa nel ricostituito stato polacco, e circa 30.000 discendenti di coloro che, meno di un secolo prima, si erano uniti alla Chiesa russo-ortodossa tornarono alla Chiesa cattolica mantenendo la liturgia bizantina. Nel 1931 la Santa Sede invi\u00f2 loro un vescovo nel ruolo di Visitatore apostolico. Dopo l'annessione sovietica della Bielorussia occidentale avvenuta nel 1939, fu nominato un esarca per i fedeli bielorussi di rito bizantino (maggio 1940); appena due anni dopo la nomina l'esarca fu arrestato e portato in un campo di concentramento sovietico, dove mor\u00ec.\nMentre da allora in poi pochissime informazioni sui cattolici bizantini in Bielorussia riuscivano a raggiungere Roma, i rifugiati fondarono centri nell'Europa occidentale (Parigi, Londra e Lovanio) e in parte degli Stati Uniti d'America, specialmente a Chicago. Dal 1947, padre Le\u016d Haro\u0161ka cominci\u00f2 a stampare a Parigi un periodico pastorale e culturale chiamato \"Bo\u017eym \u0160ljacham\", che fu pubblicato dal 1960 alla fine del 1980 a Londra. A Londra, padre Alexander Nadson cominci\u00f2, negli anni settanta, l'immenso lavoro di traduzione dei testi liturgici bizantini in lingua bielorussa. Grazie a questo lavoro, quando nel 1990 le prime parrocchie greco-cattoliche poterono essere organizzate in Bielorussia, riuscirono immediatamente a usare questi testi nella loro lingua nazionale.\nNel 1960, la Santa Sede nomin\u00f2 \u010c\u0117sla\u016d Sipovi\u010d visitatore apostolico per i fedeli bielorussi all'estero, facendone cos\u00ec il primo vescovo cattolico bielorusso dal sinodo di Polock. Nel 1983 fu nominato un successore, padre Vladimir Ladislas Tarasevitch, ma, dopo la sua morte avvenuta nel 1986, padre Alexander Nadson fu nominato visitatore apostolico, senza essere elevato al rango episcopale per sua richiesta.\nGli anni ottanta videro un graduale aumento dell'interesse tra gli intellettuali di Minsk nei confronti della Chiesa greco-cattolica. Nelle edizioni 1987 - 1988 di \"Litaratura i Mastastva\" apparvero articoli di Anatol Sidarevi\u010d e Jurij Chadyka sulla storia di questa Chiesa. Nell'autunno del 1989 alcuni giovani intellettuali di Minsk decisero di pubblicare il periodico \"Unija\" al fine di promuovere la rinascita della Chiesa greco-cattolica.\nAll'inizio del 1990, padre Nadson port\u00f2 aiuti umanitari da parte di bielorussi all'estero ai loro compatrioti in Bielorussia ancora sofferenti in seguito al disastro nucleare di \u010cernobyl' del 1986, rimanendo sorpreso dell'incontro con giovani bielorussi che si dichiaravano greco-cattolici. L'11 marzo, celebr\u00f2 la prima Divina Liturgia di Minsk in lingua bielorussa, e, due giorni dopo, incontr\u00f2 gli editori di \"Unija\", la cui prima edizione era allora stampata in Lettonia.\nIl settembre del 1990 vide la registrazione della prima parrocchia greco-cattolica dalla seconda guerra mondiale, e all'inizio del 1991 padre Jan Matusevi\u010d inizi\u00f2 a celebrare la liturgia nel suo appartamento a Minsk. In seguito egli fu posto a capo di tutte le parrocchie greco-cattoliche della Bielorussia, fino alla sua morte avvenuta nel 1998.\nNel 1992, tre preti e due diaconi in Bielorussia celebravano la liturgia bizantina in bielorusso. Lo stesso anno, un'indagine dell'Universit\u00e0 statale bielorussa trov\u00f2 che persone a Minsk si identificavano come greco-cattolici. Estrapolando il dato sull'intera nazione, questo fu interpretato nel senso che, specialmente tra l'intellighenzia e la giovent\u00f9 con coscienza nazionale, circa bielorussi erano favorevoli ad una rinascita della Chiesa greco-cattolica. A causa della mancanza di preti e chiese questo interesse non ha portato all'affiliazione.\nSituazione attuale.\nAll'inizio del 2005, la Chiesa greco-cattolica bielorussa aveva 20 parrocchie, 13 delle quali avevano ottenuto il riconoscimento statale. Nel 2003, le citt\u00e0 di Minsk, Polack e Vicebsk avevano due parrocchie greco-cattoliche ciascuna, mentre Br\u0117st, Hrodna, Mahil\u00eb\u016d, Maladze\u010dna e Lida ne avevano una. I fedeli legati permanentemente a queste parrocchie erano circa 3.000, mentre circa altri 4.000 vivevano fuori dalla portata pastorale delle parrocchie. C'erano 10 preti e 15 seminaristi. A Polack c'era un piccolo monastero Studita.\nDue parrocchie avevano chiese piccole, mentre alcune delle altre disponevano di centri pastorali con un oratorio.\nDal 1994 l'archimandrita Sergiusz Gajek \u00e8 il visitatore apostolico \"ad nutum Sanctae Sedis\" per i fedeli greco-cattolici della Bielorussia.\nI cattolici bielorussi all'estero, che ammontano a circa 2.000 persone, erano sotto la cure del visitatore apostolico, il protopresbitero mitrato Alexander Nadson, deceduto il 15 aprile 2015. I centri principali sono a Londra e ad Anversa (costituito nel 2003).\nA Chicago esistette tra il 1955 e il 2003 una parrocchia dedicata a Cristo Redentore. Questa parrocchia fu fondata da padre John Chrysostom Tarasevich e fu in seguito la parrocchia affidata al vescovo Vladimir Ladislas Tarasevitch fino alla sua morte nel 1986, a seguito della quale fu amministrata dal locale ordinario di rito latino, che nomin\u00f2 amministratori prima padre Joseph Cirou e poi padre John McDonnell. Il 7 settembre 1996, la parrocchia ha visto l'ordinazione di Michael Huskey a primo diacono bielorusso negli Stati Uniti. Egli serv\u00ec nella parrocchia fino alla sua chiusura da parte del cardinal Francis Eugene George, arcivescovo di Chicago, il 20 luglio 2003."}
{"id": "1875266", "revid": "767487", "url": "https://it.wikipedia.org/wiki?curid=1875266", "title": "Natura contro", "text": "Natura contro, noto anche come Paradiso infernale, \u00e8 un film diretto nel 1988 dal regista italiano Antonio Climati.\nUscito nel maggio del 1988, viene considerato il film che ha posto fine al genere cannibalesco italiano, in voga negli anni settanta ed ottanta.\nTrama.\nUn gruppo di studenti universitari si mette alla ricerca di un professore scomparso. L'ultimo, debole indizio che l'uomo ha lasciato li porta nella giungla amazzonica, dove troveranno alcuni cannibali che li imprigionano.\nIl film.\nNonostante venga trasmesso con un divieto ai minori di 14 anni, il film non contiene livelli elevati di violenza, al contrario di ci\u00f2 che accadeva negli altri film appartenenti a questo filone. In questi ultimi le violenze vere sugli animali erano frequentissime, mentre non ve n'\u00e8 traccia in \"Natura contro\".\nLa produzione venne affidata alla societ\u00e0 Reteitalia, all'epoca specializzata nella produzione di film TV di vario genere per le neonate reti Mediaset. Originariamente prodotto come film televisivo, il film ha avuto anche una fugace distribuzione nelle sale a cura della Medusa Distribuzione.\nSolo nel 2002 usc\u00ec anche in Gran Bretagna per l'etichetta VIPCO, sotto il titolo \"Cannibal Holocaust 2\", rifacendosi cos\u00ec al film scandalo di Ruggero Deodato \"Cannibal Holocaust\", che per\u00f2 non ha alcun legame con \"Natura contro\"."}
{"id": "1875273", "revid": "104265", "url": "https://it.wikipedia.org/wiki?curid=1875273", "title": "Palazzo delle Congregazioni", "text": "Il palazzo delle Congregazioni \u00e8 uno storico palazzo, sede del liceo classico, delle Scienze umane e LES (liceo delle scienze umane con opzione economico-sociale) Antonio Genovesi, che sorge in piazza del Ges\u00f9 Nuovo a Napoli, alla sinistra della chiesa del Ges\u00f9 Nuovo. \nFa parte, insieme alla chiesa del Ges\u00f9 Nuovo ed alla casa Professa dei Padri Gesuiti, della cosiddetta \"insula gesuitica\", cio\u00e8 il complesso della compagnia di Ges\u00f9, instauratasi nel 1584 nel palazzo Sanseverino.\nStoria.\nIl palazzo viene progettato come sede delle varie congregazioni laiche guidate dai gesuiti. La sua costruzione comincia nel 1592.\nSecondo Carlo Celano il palazzo in origine ospitava cinque oratori o congregazioni:\nNel 1888 il palazzo divenne sede del liceo classico Antonio Genovesi, il terzo liceo di Napoli per antichit\u00e0.\nDescrizione.\nIl palazzo presentava fino alla fine del XIX secolo un solo piano e una facciata molto semplice, come testimoniano incisioni e litografia dei secoli precedenti. Con l'ampliamento del palazzo, la facciata viene rifatta con motivi neoromanici.\nSono presenti due portali d'ingresso, un tempo sormontati entrambi da un timpano eliminato nel rifacimento neoromanico. Il primo portale \u00e8 l'accesso al liceo classico, delle Scienze Umane e LES(liceo delle scienze umane con opzione economico-sociale) Genovesi che occupa la gran parte del palazzo, in particolare la parte prospiciente la piazza e le tre testimonianze artistiche pervenuteci. \nL'altro ingresso permette l'accesso al cortile interno su cui si affaccia il transetto sinistro della chiesa del Ges\u00f9 con il rivestimento in bugnato. Tramite il cortile \u00e8 possibile accedere alla scuola media Ugo Foscolo.\nNel vestibolo di accesso al cortile \u00e8 possibile accedere sulla destra all'Oratorio dei Mercanti, tuttora di propriet\u00e0 dei Gesuiti e denominato \"sala Valeriano\", in quanto Giuseppe Valeriano fu l'architetto che trasform\u00f2 in chiesa il palazzo Sanseverino.\nAll'interno del liceo lungo la tromba delle scale \u00e8 presente un monumento ai caduti della prima guerra mondiale che hanno studiato nel liceo: tra questi lo \"scrittore-soldato\" Enzo Petraccone e l'aviere Ugo Niutta al quale \u00e8 stato intitolato l'aeroporto di Capodichino. Il monumento \u00e8 adornato da fucili ed elmetti risalenti a quegli anni.\nGli ambienti storici superstiti (specialmente per il patrimonio artistico) sono l'Oratorio dei Nobili e la sua sacrestia e l'Oratorio delle Dame. Il loro restauro si \u00e8 completato nel 2012 dopo svariati anni. Da citare infine le cosiddette \"sale del bugnato\", due aule che presentano su lato destro il particolare bugnato piramidale della facciata della chiesa del Ges\u00f9.\nSacrestia dell'oratorio dei Nobili.\n\u00c8 il primo ambiente che si osserva appena entrati nel portale del liceo Genovesi, di cui oggi costituisce l'androne. Le decorazioni furono realizzate nel 1682 da Simone Mano su disegno di Giovan Domenico Vinaccia, che progett\u00f2 i busti di Cristo, Maria e gli apostoli avvolti da una ricca e folta fascia di stucchi ornamentali.\nSulla parete sinistra c'\u00e8 il busto di Antonio Genovesi posto nel 1905 e la targa in bronzo risalente al periodo fascista del cosiddetto \"bollettino della vittoria\" del generale Armando Diaz durante la prima guerra mondiale. Sulla parete destra la lapide di commemorazione di Giuseppe Orsi e Giuseppe Fiorentino, eroi della guerra italo-turca che hanno frequentato il liceo.\nOratorio dei Nobili.\nL'oratorio dei Nobili \u00e8 il secondo ambiente che si incontra: vi sono affreschi che Giovanni Lanfranco realizz\u00f2 dal 1646, raffiguranti l\"'Annunciazione\" e le figure dei santi Pietro e Paolo, Gennaro, Nicola, Maria Maddalena e Maria Egiziaca. Al centro del soffitto c'\u00e8 il grandioso affresco incorniciato della \"Nativit\u00e0 di Maria\" di Battistello Caracciolo, eseguito tra il 1625 e il 1630 e attorniato da figure allegoriche.\nL'oratorio dei Nobili \u00e8 oggi predisposto come aula magna del Liceo Genovesi.\nL'oratorio delle Dame.\nNell'oratorio delle Dame, che sar\u00e0 la biblioteca del liceo Genovesi, vi sono affreschi sulla volta di Belisario Corenzio. Gli affreschi, eseguiti intorno al 1640, sono divisi in riquadri che ricoprono l'intero soffitto, i pi\u00f9 grandi raffigurano scene inerenti alla Storia di Maria: la \"Nativit\u00e0\", l\"'Incoronazione\" e l'\"Immacolata\". Nelle lunette sono raffigurate sempre scene della vita della Madonna. Infine, putti inseriti in dei medaglioni e figure simboliche esaltano le \"Virt\u00f9\" di Maria."}
{"id": "1875285", "revid": "287204", "url": "https://it.wikipedia.org/wiki?curid=1875285", "title": "Anton Seidl", "text": "Biografia.\nStudi\u00f2 al conservatorio di Lipsia dall'ottobre 1870 al 1872, quando venne convocato a Bayreuth da Richard Wagner per aiutare in qualit\u00e0 di copista della partitura de \"L'anello del Nibelungo\". Fervente wagneriano, prese parte al primo Festival di Bayreuth nel 1876.\nLa sua prima occasione per dirigere un'orchestra venne quando, su raccomandazione di Wagner, fu scelto come direttore del Teatro di Stato di Lipsia, dove rimase fino al 1882, anno in cui and\u00f2 in \"tourn\u00e9e\" assieme alla compagnia di Angelo Neumann, che rappresentava il \"Ring\".\nNel 1885 Seidl fu scelto come successore di Leopold Damrosch alla direzione della Compagnia di Opera tedesca di New York; in quello stesso anno si spos\u00f2 con la cantante Auguste Kraus. Divenne direttore della New York Philharmonic nel 1891, posto che mantenne fino alla morte, che lo colse a soli 47 anni, per un'intossicazione alimentare."}
{"id": "1875286", "revid": "1318658", "url": "https://it.wikipedia.org/wiki?curid=1875286", "title": "Cheratocita", "text": "I cheratociti, noti anche come Helmet cells, sono emazie a forma di mezzaluna per rottura di un vacuolo.\nSono presenti nella coagulazione intravascolare disseminata, negli emangiomi cavernosi, nelle anemie emolitiche da trauma meccanico e nella porpora trombotica trombocitopenica."}
{"id": "1875292", "revid": "287204", "url": "https://it.wikipedia.org/wiki?curid=1875292", "title": "Superman/Batman", "text": ""}
{"id": "1875294", "revid": "486946", "url": "https://it.wikipedia.org/wiki?curid=1875294", "title": "Telestes souffia muticellus", "text": ""}
{"id": "1875295", "revid": "12290", "url": "https://it.wikipedia.org/wiki?curid=1875295", "title": "WWH", "text": ""}
{"id": "1875296", "revid": "486946", "url": "https://it.wikipedia.org/wiki?curid=1875296", "title": "Telestes souffia souffia", "text": ""}
{"id": "1875299", "revid": "486946", "url": "https://it.wikipedia.org/wiki?curid=1875299", "title": "Leuciscus souffia muticellus", "text": ""}
{"id": "1875301", "revid": "435288", "url": "https://it.wikipedia.org/wiki?curid=1875301", "title": "Denny Duquette", "text": ""}
{"id": "1875302", "revid": "122315", "url": "https://it.wikipedia.org/wiki?curid=1875302", "title": "Aotus vociferans", "text": "L'aoto di Spix od aoto vocifero (\"Aotus vociferans\" ) \u00e8 un primate platirrino della famiglia degli Aotidi.\nVive in Ecuador, Colombia, Brasile occidentale e Per\u00f9, dove colonizza le foreste pluviali pedemontane.\nMisura un'ottantina di centimetri di lunghezza (di cui i due terzi spettano alla coda), per un peso che raggiunge il chilogrammo.\nSi tratta di animali essenzialmente notturni ed arboricoli: in mancanza di un \"tapetum lucidum\", hanno puntato su occhi di grandi dimensioni per potersi orientare durante la notte.\nVivono in coppie od in piccoli gruppi familiari formati da una coppia e due o tre cuccioli di vari parti, che aiutano il maschio ad occuparsi della prole: in questi animali, infatti, \u00e8 esclusivamente il maschio a prendersi cura dei cuccioli, che vengono lasciati alla femmina solo per la poppata. I vari appartenenti al gruppo si tengono in contatto fra loro (ed avvertono eventuali intrusi della propria presenza) tramite una serie di vocalizzazioni.\nDurante il giorno riposano in cavit\u00e0 dei tronchi d'albero o nel fitto della vegetazione. Di notte tendono ad essere pi\u00f9 attivi se la luna \u00e8 particolarmente luminosa, segno che si orientano soprattutto con la vista, anche se i bulbi olfattivi assai sviluppati lasciano supporre un ruolo importante dell'odorato durante i movimenti.\nSi nutre prevalentemente di frutta, prediligendo i piccoli frutti ben maturi, ma non disdegna integrare la sua dieta con altro materiale vegetale (foglie, germogli, nettare) ed occasionalmente con insetti e piccoli vertebrati: gli esami del materiale fecale di questi animali hanno rivelato che la dieta di questa specie \u00e8 maggiormente basata sulle foglie rispetto a quella delle congeneri.\nCollegamenti esterni.\nInfonatura"}
{"id": "1875308", "revid": "1924342", "url": "https://it.wikipedia.org/wiki?curid=1875308", "title": "Sak\u012bs Rouvas", "text": "Biografia.\nSakis Rouvas \u00e8 principalmente conosciuto in Grecia e Cipro. Rouvas \u00e8 riconosciuto come uno dei pi\u00f9 importanti cantanti pop greci, celebre per i suoi elaborati concerti e video musicali, e per il suo massiccio fandom. Si \u00e8 stimato abbia venduto oltre due milioni di dischi, diventando uno dei cantanti greci di maggior successo, contribuendo a far conoscere nei primi anni novanta la musica occidentale in Grecia. Tutti i dischi di Rouvas sono stati certificati disco d'oro.\nMentre \u00e8 diventato famoso nei paesi limitrofi alla Grecia solo nei tardi anni novanta, Rouvas ha ottenuto celebrit\u00e0 internazionale nel 2001, tramite la sua collaborazione con il produttore discografico Desmond Child. Il suo brano internazionalmente pi\u00f9 conosciuto \u00e8 senz'altro \"Shake It\", con il quale ha partecipato, e si \u00e8 piazzato al terzo posto all'Eurovision Song Contest 2004. Nel 2006 ha inoltre condotto la manifestazione ad Atene. Nello stesso anno ha doppiato Saetta McQueen nella versione greca del film della Disney Pixar \"Cars - Motori ruggenti\". Nel 2005 Rouvas ha vinto il \"World Music Award\" come \"artista greco dalle migliori vendite nel mondo\", diventando l'unico artista greco che vive a lavora in patria ad ottenere tale riconoscimento. Dal 2008 \u00e8 il conduttore della versione greca del talent show \"X-Factor\".\nNel 2009 ha partecipato nuovamente all'Eurovision con la canzone \"This is our night\" arrivando al settimo posto."}
{"id": "1875312", "revid": "339392", "url": "https://it.wikipedia.org/wiki?curid=1875312", "title": "Cosmodromo di Baikonur", "text": ""}
{"id": "1875313", "revid": "22475", "url": "https://it.wikipedia.org/wiki?curid=1875313", "title": "Villa romana di Cambre", "text": "La villa romana di Cambre \u00e8 una villa romana rurale datata tra il II e il IV secolo d.C., i cui resti si trovano presso il comune di Cambre, in Galizia (Spagna).\nI resti della villa furono scoperti casualmente nel 1998, durante i lavori per la realizzazione di edifici per abitazione, e sono stati inseriti nella \"Rete galliziana del patrimonio archeologico\" (\"Rede galega do patrimonio arqueol\u00f3xico\").\nIl sito archeologico si trova tra l'insediamento dell'antico \"castrum\" e il monastero di Santa Maria, la cui chiesa romanica era sorta in parte sopra i resti archeologici. I resti furono trasferiti dal luogo di ritrovamento ad uno spazio integrato nel museo archeologico di Cambre: un primo ambiente ospita le vetrine con i ritrovamenti (frammenti di ceramica sigillata e resti di intonaco con tracce di affreschi), mentre in un secondo spazio sono stati inseriti i resti delle strutture murarie e un plastico ricostruttivo.\nLe strutture rinvenute appartenevano ad un piccolo impianto termale e sono costruite in opera incerta. L'ambiente termale era un piccolo \"frigidarium\" a pianta rettangolare, coperto a volta e dotato di vasca ricoperta in signino colorato di bianco. La volta era ornata da soggetti marini affrescati. La presenza di una canalizzazione ha permesso di ipotizzare la presenza di una latrina.\nIl ritrovamento pi\u00f9 significativo \u00e8 rappresentato dai resti di pittura murale. Sulla volta del \"frigidarium\" era rappresentato il mare di colore azzurro con elementi di fauna marina (diverse specie di pesci e il tentacolo di un polipo). Le pareti erano decorate da motivi geometrici su stucco (cassettoni con rombi, cerchi, triangoli e motivi vegetali). La pittura trova confronti con altri recenti ritrovamenti a Lugo e a La Coru\u00f1a, tanto da far supporre l'esistenza di un'officina pittorica con sede proprio in Galizia. "}
{"id": "1875314", "revid": "161374", "url": "https://it.wikipedia.org/wiki?curid=1875314", "title": "Eutimio I Syncellus", "text": ""}
{"id": "1875315", "revid": "767487", "url": "https://it.wikipedia.org/wiki?curid=1875315", "title": "Glago's Guest", "text": "Glago's Guest \u00e8 un cortometraggio cinematografico prodotto dai Walt Disney Animation Studios nel 2008 e diretto da Chris Williams, esordiente alla regia ma gi\u00e0 collaboratore alla storia dei film Disney \"Mulan\" e \"Le follie dell'imperatore\". Il corto \u00e8 animato in CGI.\nLo stesso Chris Williams \u00e8 il regista del lungometraggio d'animazione a cui questo corto doveva essere abbinato, \"Bolt - Un eroe a quattro zampe\". In seguito la distribuzione nei cinema \u00e8 stata rinviata a data da destinarsi.\nIl cortometraggio verr\u00e0 distribuito anche in formato Disney Digital 3-D nelle sale attrezzate per la proiezione digitale tridimensionale.\nIl cortometraggio \u00e8 stato presentato in anteprima al \"Festival internazionale dei film d'animazione\" di Annecy, in Francia, insieme al cortometraggio Pixar \"Presto\".\nLa colonna sonora \u00e8 composta da Jon Brion, il compositore delle musiche di, fra gli altri, \"Magnolia\" e \"Se mi lasci ti cancello\".\nIl cortometraggio presenta numerose caratteristiche tecniche innovative nel campo della CGI, come la particolare animazione degli alieni, la creazione e la gestione di barba, capelli e vestiti del protagonista Glago (con l'aiuto dei risultati raggiunti nel campo dell'animazione dei vestiti dagli animatori del film \"Ratatouille\"), e la scenografia (ispirata al film \"Il dottor \u017divago\").\nTrama.\nAnno 1924. Un soldato russo, Glago, vive isolato in una remota stazione di guardia in Siberia. Le sue giornate scorrono noiose e dedicate solo alle sue mansioni di routine. Una mattina, mentre sbriga le sue faccende, dal cielo scende un'enorme sfera metallica. Glago fugge spaventato, ma poco dopo imparer\u00e0 a non fidarsi delle apparenze..."}
{"id": "1875317", "revid": "104458", "url": "https://it.wikipedia.org/wiki?curid=1875317", "title": "Grimoaldo III", "text": ""}
{"id": "1875318", "revid": "104458", "url": "https://it.wikipedia.org/wiki?curid=1875318", "title": "Grimoaldo IV", "text": ""}
{"id": "1875319", "revid": "33689", "url": "https://it.wikipedia.org/wiki?curid=1875319", "title": "Eliocle I", "text": "Biografia.\nSecondo lo storico romano Marco Giuniano Giustino, Eucratide fu assassinato dal figlio e co-regnante, di cui Giustino non fa il nome. Il parricidio potrebbe aver portato all'instabilit\u00e0, forse pure alla guerra civile, in seguito alla quale le province indiane del regno greco-battriano furono conquistate dal re indo-greco Menandro I.\nAlcuni anni prima del 130 a.C. i popoli nomadi raccolti sotto denominazione di Yuezhi, detti dai cinesi Yueh-Chi (che avevano integrato trib\u00f9 di stirpe Tocaria) iniziarono l'invasione della Battria da nord e si ritiene che Eliocle sia morto durante questa invasione. Alcuni dettagli presenti nelle fonti cinesi testimoniano della continuit\u00e0 della civilt\u00e0 battriana, per lo meno in alcune citt\u00e0 ellenistiche, mentre il sistema agricolo battriano, ben organizzato ed efficiente, non ebbe una fine repentina.\nSebbene l'invasione degli Yuezhi segni la fine del regno greco-battriano, i Greci continuarono a governare l'India nord-occidentale fino alla fine del I secolo a.C., attraverso il regno indo-greco. Non \u00e8 chiaro se la dinastia di Eucratide si estinse con la morte di Eliocle I o se i suoi famigliari migrarono a Oriente; molti successivi re indo-greci, tra cui Eliocle II, coniarono monete che potrebbero essere collegate a questa dinastia."}
{"id": "1875324", "revid": "1305772", "url": "https://it.wikipedia.org/wiki?curid=1875324", "title": "Eliocle", "text": "Eliocle fu il nome di:"}
{"id": "1875325", "revid": "1892390", "url": "https://it.wikipedia.org/wiki?curid=1875325", "title": "Charles Tupper", "text": " Fu il sesto Primo ministro del Canada dal 1\u00ba maggio 1896 all'8 luglio 1896.\nBiografia.\nJohn Thompson nacque in Amherst, Nuova Scozia da Charles Tupper, Sr. e Miriam Lowe Lockhart. Nel 1836, spos\u00f2 Frances Morse (1826-1912) da cui ebbe tre figli e tre figlie."}
{"id": "1875327", "revid": "599013", "url": "https://it.wikipedia.org/wiki?curid=1875327", "title": "Meleagro (disambigua)", "text": ""}
{"id": "1875328", "revid": "729019", "url": "https://it.wikipedia.org/wiki?curid=1875328", "title": "Aeroporto Internazionale di Palau", "text": "Il Romana Tmetuchl International Airport, precedentemente noto come l'aeroporto internazionale di Palau e in alternativa come Babeldaob / o Koror Airport Airai aeroporto, \u00e8 il principale aeroporto di Palau. Si trova appena a nord di Airai, 6 miglia (10 km) da Koror e 15 miglia (25 chilometri) da Melekeok.\nUna risoluzione adottata dal Senato di Palau, nel maggio 2006, ha ribattezzato l'Aeroporto internazionale di Palau come Romana Tmetuchl International Airport, in onore del politico locale e uomo d'affari Romana Tmetuchl.\nL'aeroporto \u00e8 l'hub della compagnia aerea Belau Air."}
{"id": "1875329", "revid": "767487", "url": "https://it.wikipedia.org/wiki?curid=1875329", "title": "Villa romana di Can Terr\u00e9s", "text": "La villa romana di Can Terr\u00e9s \u00e8 una villa romana rurale rinvenuta a sud del centro abitato nel comune di La Garriga in Catalogna (Spagna), su una terrazza fluviale affacciata sul torrente Congost.\nLa villa \u00e8 di fondazione repubblicana e sopravvisse fino al IV o V secolo e conserva una consistente parte delle sue strutture, rappresentando un'importante testimonianza del processo di romanizzazione della regione catalana.\nFu documentata dall'\"Associazione catalana di escursioni scientifiche\" (\"Asociaci\u00f3n catalanista de excursiones cient\u00edficas\")."}
{"id": "1875330", "revid": "1573940", "url": "https://it.wikipedia.org/wiki?curid=1875330", "title": "Knipowitschia punctatissima", "text": "Il panzarolo o ghiozzetto striato o Ghiozzetto dei fontanili (Knipowitschia punctatissima ) \u00e8 un pesce d'acqua dolce appartenente alla famiglia dei Gobidae ed all'ordine dei Perciformes.\nDistribuzione e habitat.\n\u00c8 endemico dell'Italia nord orientale, da Piemonte al Friuli. In Emilia-Romagna \u00e8 localizzato in alcuni ambienti in provincia di Reggio Emilia e in provincia di Parma. Nel bacino del Fiume Ticino \u00e8 stato rinvenuto poche localit\u00e0. Una popolazione isolata si ritrova nel fiume Matica nella Dalmazia croata.\nIl suo ambiente sono le risorgive ovvero acque pure, limpide, ossigenate, con corrente ridotta o assente, temperatura costante nel corso dell'anno, fondi sabbiosi e ricchezza di piante acquatiche.\nDescrizione.\n\u00c8 un tipico membro della famiglia Gobidae, con testa molto grande, occhi grandi e ravvicinati, pinne ventrali riunite a formare una ventosa.\nIl profilo dorsale \u00e8 rettilineo, la bocca \u00e8 molto grande ed in posizione obliqua quasi verticale (raggiunge il bordo dell'occhio).\nLa colorazione \u00e8 molto diversa tra maschio e femmina, il maschio ha colore grigiastro o giallastro sui fianchi con 10-15 fasce verticali brune e punteggiature scure fittissime sui fianchi, inoltre ha un'evidente macchia scura sulla prima dorsale, la femmina \u00e8 priva della macchia sulla pinna ed ha sui fianchi macchie e fasce scure molto meno definite.\n\u00c8 uno dei pesci pi\u00f9 piccoli della nostra fauna, infatti le dimensioni massime si aggirano sui 5\u00a0cm mentre la media \u00e8 tra i 2 ed i 4\u00a0cm.\nRiproduzione.\nLa deposizione avviene per tutta la primavera, il maschio delimita un territorio e prepara un nido in cui attira la partner. Le uova sono adesive ed aderiscono alle canne, sorvegliate dal maschio. Gli avannotti vivono in superficie fino all'et\u00e0 di un mese dopo di che vanno assumono abitudini bentoniche.\nAlimentazione.\nSi nutre di piccolissimi invertebrati bentonici tra cui crostacei isopodi ed anfipodi e larve.\nConservazione.\nIl panzarolo \u00e8 minacciato sia dalla distruzione del suo habitat naturale che dagli eccessivi emungimenti di acqua (che fanno abbassare il livello di falda delle risorgive). Anche le immissione di pesci predatori (ad esempio trote) influenzano negativamente la sua sopravvivenza. Il suo areale si \u00e8 molto ridotto."}
{"id": "1875333", "revid": "287204", "url": "https://it.wikipedia.org/wiki?curid=1875333", "title": "Gualtieri di Brienne", "text": "Con Gualtieri di Brienne (o Gualtiero, fr. \"Gautier\") si possono indicare diversi personaggi storici, tutti conti di Brienne:"}
{"id": "1875334", "revid": "110157", "url": "https://it.wikipedia.org/wiki?curid=1875334", "title": "Chiesa di Santa Maria Maddalena (La Maddalena)", "text": "Santa Maria Maddalena \u00e8 la chiesa principale di La Maddalena, situata in piazza Santa Maria Maddalena, poco lontana da Cala Gavetta. Sede parrocchiale, \u00e8 dedicata alla patrona della citt\u00e0 e dell'omonima isola.\nStoria.\nLa prima chiesa documentata dell'isola sorse nel 1768 in localit\u00e0 Collo Piano (oggi zona Trinita). Il tempio, dedicato a santa Maria Maddalena, divenne parrocchia lo stesso anno della sua edificazione. Successivamente, in seguito al graduale spostamento della popolazione dall'interno dell'isola verso la zona di Cala Gavett\"a\", si rese necessaria la costruzione di una nuova chiesa. I lavori cominciarono dopo il 1780, su progetto dell'ingegnere militare piemontese Giacinto Marciot.\nLa chiesa di Cala Gavetta divenne parrocchiale e fu intitolata alla Maddalena, mentre la chiesa di \"Collo Piano\" venne dedicata alla Santissima Trinit\u00e0.\nLa nuova parrocchiale fu presto insufficiente a contenere la popolazione, in rapida crescita. Una chiesa pi\u00f9 grande, sopra quella del Marciot, venne eretta tra il 1814 e il 1819 grazie all'interessamento del barone Giorgio Andrea Des Geneys, il quale contribui anche all'arredo del tempio.\nNel 1952 la chiesa venne rimaneggiata e ampliata; in seguito a questi lavori venne demolita l'originaria facciata neoclassica, rimpiazzata da un prospetto in stile \"mediterraneo\" su progetto dell'architetto Antonio Simon Mossa, e la navata allungata con l'aggiunta di una campata. Vennero inoltre eliminate le decorazioni in stucco e gli affreschi all'interno. Nel 1993 si procedette alla demolizione della facciata del Mossa, sostituita dall'attuale facciata, costruita sul modello di quella originaria su progetto dell'architetto maddalenino Pierluigi Cianchetti.\nDescrizione.\nIl prospetto, in stile neoclassico, venne eretto a partire dal 1993, con l'intento di ripristinare l'originaria facciata, demolita nel 1952. Presenta la zona centrale leggermente avanzata rispetto alle ali laterali, raccordate al corpo centrale tramite volute curvilinee. L'intero prospetto, che termina al centro con coronamento piatto rimarcato da una cornice aggettante, \u00e8 scandito da lesene, entro le quali si situano alcune nicchie vuote.\nIl portale \u00e8 sormontato da un timpano curvo, entro il quale \u00e8 collocata la lapide con l'iscrizione in latino che ricorda l'anno di costruzione del tempio (1814) e il benefattore, il barone Des Geneys.\nL'interno presenta un'unica navata, con nove cappelle per lato (le due presso l'ingresso sono state aggiunte nel 1952), volte a botte e presbiterio quadrangolare con abside semicircolare. La chiesa custodisce alcuni interessanti arredi e opere d'arte. L'altare maggiore, in marmi policromi, venne fatto giungere da Genova nel 1831. Sopra l'altare troneggia un grande crocifisso ligneo di scuola ligure, del 1831, dono del barone Des Geneys. Il barone don\u00f2 alla chiesa anche l'altare marmoreo e il quadro di san Giorgio. Nell'abside, sopra il coro, si trova la nicchia contenente una statua lignea della santa titolare, databile tra il XVIII e il XIX secolo, di origine ignota, forse di scuola savonese.\nNei locali adiacenti alla chiesa ha sede il museo diocesano di arte sacra, dove \u00e8 esposto il tesoro di Santa Maria Maddalena. Fanno parte del tesoro anche il crocifisso e i due candelieri d'argento donati alla parrocchia dall'ammiraglio Orazio Nelson nel 1804."}
{"id": "1875335", "revid": "287204", "url": "https://it.wikipedia.org/wiki?curid=1875335", "title": "Grimoaldo (disambigua)", "text": ""}
{"id": "1875338", "revid": "547992", "url": "https://it.wikipedia.org/wiki?curid=1875338", "title": "Meleagro (re)", "text": "Biografia.\nOrigini familiari.\nMeleagro era figlio del re d'Egitto Tolomeo I Sotere e di sua moglie Euridice, figlia di Antipatro e sorella di Cassandro. Suoi fratelli erano quindi Tolomeo Cerauno, Lisandra e Tolemaide, mentre suoi fratellastri erano Arsinoe II, Tolomeo II e Filotera, figli di Tolomeo e Berenice I.\nRegno (279 a.C.).\nIl fratello di Meleagro, Tolomeo Cerauno, divent\u00f2 re di Macedonia nel 281 a.C.; tuttavia tra i mesi di gennaio e febbraio del 279 a.C. fu ucciso in battaglia contro i Celti e Meleagro gli succedette come re. Dopo soli due mesi, tra marzo e aprile, Meleagro venne per\u00f2 deposto poich\u00e9 considerato inadatto alla carica e fu sostituito da Antipatro Etesia, figlio di Filippo e cugino materno di Meleagro."}
{"id": "1875348", "revid": "433605", "url": "https://it.wikipedia.org/wiki?curid=1875348", "title": "La Angostura", "text": "La Angostura \u00e8 un sito archeologico situato nel comune di Antequera in Andalusia (Spagna), su una terrazza affacciata sul fiume Guadalhorce e comprende un insediamento e una necropoli con tombe del II e del IV e V secolo\nLe quattordici tombe della necropoli vennero rinvenute in occasione dei lavori di ampliamento di una strada e sono del tipo a fossa rettangolare, con copertura \"a cappuccina\" (due tegole disposte a spioventi) o con lastre di calcare orizzontali.\nL'insediamento, coevo con la necropoli ha restituito numerose strutture a pianta rettangolare costruite in pietra."}
{"id": "1875350", "revid": "262457", "url": "https://it.wikipedia.org/wiki?curid=1875350", "title": "S\u014dt\u014d", "text": ""}
{"id": "1875354", "revid": "3115", "url": "https://it.wikipedia.org/wiki?curid=1875354", "title": "Dubnica nad V\u00e1hom", "text": "Dubnica nad V\u00e1hom (in tedesco \"Dubnitz an der Waag\", in ungherese \"M\u00e1riat\u00f6lgyes\") \u00e8 una citt\u00e0 della Slovacchia facente parte del distretto di Ilava, nella regione di Tren\u010d\u00edn.\nEsso si trova sulle rive del fiume V\u00e1h, tra i Carpazi Bianchi e le montagne Str\u00e1\u017eovsk\u00e9 vrchy.\nSport.\nLa locale squadra di calcio \u00e8 l'FK ZTS Dubnica."}
{"id": "1875355", "revid": "232134", "url": "https://it.wikipedia.org/wiki?curid=1875355", "title": "John William Cummings", "text": ""}
{"id": "1875358", "revid": "433605", "url": "https://it.wikipedia.org/wiki?curid=1875358", "title": "Tlapacoya", "text": "Tlapacoya \u00e8 un sito archeologico situato in Messico ai piedi del vulcano Tlapacoya, a sud-est di Citt\u00e0 del Messico, sulla riviera del lago Chalco. Tlapacoya fu una citt\u00e0 importante della cultura di Tlatilco.\nIl sito venne scoperto durante la costruzione di una strada di collegamento tra Citt\u00e0 del Messico e Puebla negli anni 60 e 70.\nTlapacoya \u00e8 conosciuto per le sue figure in ceramica, create tra il 1500 a.C. e il 300 a.C. e che rappresentano un importante manufatto del Periodo Preclassico.\nTlapacoya fu anche un centro di costruzione per le \"Anfore Drago\". Queste anfore possiedono tratti e disegni in stile olmeco con facce di uomini giaguaro.\nOltre alle figure in ceramica e ad altri manufatti datati intorno al 1500 - 300 a.C., sono stati trovati dei resti umani e animali, alcuni dei quali potrebbero risalire a 25000 anni fa. Qualora venissero verificati, questi metterebbero in dubbio le teorie prevalenti che riguardano la creazione dei primi insediamenti del Nuovo Mondo.\nSilvia Gonz\u00e1lez e altri hanno scritto che \"uno dei teschi ritrovati a Tlapacoya \u00e8 il primo direttamente datato in Messico che abbia un'et\u00e0 pari a 9730 \u00b1 65 anni PdP\". Se confermato, questo sarebbero i resti umani pi\u00f9 antichi mai ritrovati nelle Americhe, dopo la donna di Buhl trovata in Idaho.\nLa prova di queste date \u00e8 data dalle ossa di orso nero e di due specie di cervi apparse in tumuli associati con dei cuori vecchi di 22000 anni, e con una lama di ossidiana sotto un tronco d'albero seppellito. Le ossa erano vecchie di 24000 anni \u00b1 4000 e 21700 anni \u00b1 500.) Il tronco \u00e8 stato datato tra 21250 e 25000 anni. Queste date, che precedono la cultura Clovis, sono state disputate da diversi altri archeologi."}
{"id": "1875360", "revid": "466539", "url": "https://it.wikipedia.org/wiki?curid=1875360", "title": "Regola di Bergmann", "text": "La Regola di Bergmann \u00e8 una regola ecogeografica di zoologia che mette in relazione la latitudine a cui ci si trova con la massa raggiungibile da determinati animali, in particolare asserisce che nell'ambito di una stessa specie, la massa corporea \u00e8 direttamente proporzionale alla latitudine ed inversamente proporzionale alla temperatura.\nLa regola prende il nome dal biologo tedesco Christian Bergmann, che per primo la formul\u00f2 nel 1847: essa \u00e8 pi\u00f9 facilmente applicabile ad organismi endotermi (mammiferi ed uccelli), ma recenti studi hanno dimostrato la sua veridicit\u00e0 anche in rapporto ad organismi ectotermici.\nLa spiegazione che Bergmann diede alla sua legge fu che gli animali di maggiori dimensioni hanno un rapporto superficie/volume minore rispetto agli animali di piccole dimensioni, quindi disperdono il calore molto pi\u00f9 lentamente e si trovano avvantaggiati nei climi pi\u00f9 temperati, mentre gli animali di piccole dimensioni sopravvivono meglio in climi caldi e secchi, dove la loro capacit\u00e0 di disperdere velocemente il calore \u00e8 d'indubbio vantaggio. Questo dualismo non \u00e8 vero in assoluto, poich\u00e9 vi sono casi anche abbastanza importanti di grandi animali che vivono in ambienti desertici, come ad esempio l'elefante africano: in questi casi, vengono utilizzate particolari strutture o comportamenti per ottimizzare gli scompensi, come ad esempio le grandi orecchie per disperdere il calore.\nPer l'uomo, la regola si dimostra valida fino ad un certo punto, poich\u00e9 intervengono altri fattori come ad esempio la dieta locale od eventuali emigrazioni od immigrazioni. Ad esempio, si pu\u00f2 dire che gli abitanti dell'Asia settentrionale siano pi\u00f9 alti di quelli del Sud-est asiatico: gli Inuit del Circolo polare artico hanno corpi grossi e compatti per meglio resistere alle temperature glaciali (regola di Allen), mentre i pigmei dell'Africa centrale hanno corpi piccoli ed allungati. La regola non si dimostra pi\u00f9 valida per l'uomo nei tempi moderni, in quanto gli esseri umani sono in grado, ad esempio, di fabbricare vestiti per meglio resistere ai climi freddi, cosa che invece gli animali non possono fare. \nFra gli studiosi ci sono controversie sulla validit\u00e0 o meno della legge, e non c'\u00e8 accordo sull'interpretazione corretta (se si debba considerare tra individui della stessa specie o tra specie diverse), oltre che sulla sua presunta inutilit\u00e0, poich\u00e9 essa descrive un determinato fenomeno senza per\u00f2 studiarne le cause."}
{"id": "1875361", "revid": "232134", "url": "https://it.wikipedia.org/wiki?curid=1875361", "title": "Jeffry Hyman", "text": ""}
{"id": "1875362", "revid": "232134", "url": "https://it.wikipedia.org/wiki?curid=1875362", "title": "Jeffry Ross Hyman", "text": ""}
{"id": "1875363", "revid": "36426", "url": "https://it.wikipedia.org/wiki?curid=1875363", "title": "Fonti energetiche alternative", "text": ""}
{"id": "1875364", "revid": "17654", "url": "https://it.wikipedia.org/wiki?curid=1875364", "title": "Helmet cells", "text": ""}
{"id": "1875365", "revid": "17654", "url": "https://it.wikipedia.org/wiki?curid=1875365", "title": "Cheratociti", "text": ""}
{"id": "1875369", "revid": "1086846", "url": "https://it.wikipedia.org/wiki?curid=1875369", "title": "Udinese Calcio 2007-2008", "text": "Questa voce raccoglie le informazioni riguardanti lUdinese Calcio nelle competizioni ufficiali della stagione 2007-2008.\nStagione.\nLa stagione 2007-2008 inizia con il nuovo allenatore Pasquale Marino che reduce dalla salvezza ottenuta la stagione precedente al Catania che prende il posto del non confermato Malesani. La stagione inizia con un pareggio strappato a San Siro contro l'Inter, Campione d'Italia in carica, per 1-1 per poi subire una batosta casalinga contro la neopromossa Napoli (5-0 il finale). Questa sconfitta non fece demoralizzare la squadra poich\u00e9 nella giornata successiva batte la Juventus a Torino (1-0 con gol del bomber napoletanoDi Natale). Dopo un'altra sconfitta per 3-2 contro l'altra neopromossa Genoa, i friulani infilano poi ben 21 punti nelle seguenti nove partite frutto di 6 vittorie, tre pareggi e si ritrova al 4\u00ba posto. Tranne due sconfitte esterne contro Roma e Catania, l'Udinese finisce ottimamente l'anno solare mantenendo il 4\u00ba posto togliendo anche la soddisfazione di battere la Sampdoria di Mazzarri e Cassano (3-2 il finale). Il girone d'andate finisce con la retrocessione al 5\u00ba posto dopo una sconfitta casalinga contro il Milan (1-0, gol di Gilardino nel finale. \nI bianconeri iniziano il girone di ritorno con 4 punti nelle prime sei partite per poi riprendersi e lottare per il 4\u00ba posto dopo aver sconfitto la Fiorentina per 3-1 e trovandosi a soli tre punti dai viola. Purtroppo, le sconfitte contro Roma, Sampdoria e Cagliari risultarono determinanti per far tramontare definitivamente il sogno Champions dei friulani. La stagione finisce con un'altra sconfitta per opera del Milan (4-1) e con il bottino finale di 57 punti. L'Udinese si qualifica comunque per la Coppa UEFA 2008-2009 per via dei finalisti Inter e Roma gi\u00e0 qualificati per le coppe europee.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1875371", "revid": "767487", "url": "https://it.wikipedia.org/wiki?curid=1875371", "title": "Diego Rodr\u00edguez Da Luz", "text": "Carriera.\nCresciuto nel vivaio del Pe\u00f1arol, si mette in evidenza al punto da suscitare l'interesse del Bologna, che nell'estate 2008 lo rileva in prestito con diritto di riscatto.\nDopo una stagione negativa con soli 7 utilizzi, a fine campionato il non lo ha riscatta e viene poi ceduto alla squadra argentina dell'Hurac\u00e1n dove gioca con una certa continuit\u00e0."}
{"id": "1875373", "revid": "599013", "url": "https://it.wikipedia.org/wiki?curid=1875373", "title": "Harry Patch", "text": "All'et\u00e0 di 111 anni divenne l'uomo pi\u00f9 longevo vivente nel Regno Unito e il 3\u00ba uomo pi\u00f9 vecchio del mondo; detenne tali primati dopo la morte del connazionale Henry Allingham, avvenuta il 18 luglio 2009, conservandoli perci\u00f2 solo per una settimana. \u00c8 rimasto l'ultimo soldato al mondo ad aver combattuto nelle trincee del fronte occidentale. L'altro fu il francese Pierre Picault, che lo ha fatto per una settimana ed \u00e8 uscito indenne, a differenza di Patch. Inoltre era l'ultimo dei superstiti veterani inglesi della prima guerra mondiale. Dopo la morte di Allingham, oltre che decano vivente maschile degli inglesi, lo fu anche degli europei.\nAlla morte, avvenuta all'et\u00e0 di 111 anni, 1 mese, 1 settimana e 1 giorno, era tra i settanta uomini pi\u00f9 longevi mai esistiti.\nBiografia.\nPatch nacque a Combe Down, un villaggio nel Somerset, Inghilterra. Prima della Grande Guerra lavor\u00f2 come apprendista idraulico a Bath.\nDurante la guerra, Patch \u00e8 stato fra i combattenti della \"Duke of Cornwall's Light Infantry\", e serv\u00ec come assistente mitragliere in una squadra addetta ad una mitragliatrice Lewis. Durante la sua permanenza in Francia combatt\u00e9 nella battaglia di Passchendaele (nota anche come Terza battaglia di Ypres). Ferito da una granata, fu rimpatriato il 23 dicembre 1917.\nDopo la guerra Patch torn\u00f2 a lavorare come idraulico, trascorrendo quattro anni di lavoro al Wills Memorial Building di Bristol; durante la Seconda guerra mondiale, fu vigile del fuoco.\nNel novembre 2004, all'et\u00e0 di 106 anni, incontr\u00f2 Charles Kuentz, un veterano tedesco di 108 anni che aveva combattuto a Passchendaele da parte tedesca (e in quanto alsaziano con la Francia nella seconda guerra mondiale).\nPatch disse in quell'occasione: \u00abEro un po' dubbioso prima di incontrare un soldato tedesco. Kuentz per\u00f2 \u00e8 un bel signore. Egli \u00e8 tutto per un'Europa unita e di pace - e cos\u00ec sono io\u00bb. E ne divenne amico. Nel mese successivo dello stesso anno Patch ricevette in regalo 106 bottiglie di sidro \"Patch's Pride\", cos\u00ec battezzato in suo onore.\nNel mese di luglio del 2005, Harry Patch espresse la sua indignazione riguardo ai progetti di costruzione di un'autostrada nel nord della Francia sul territorio dei cimiteri della prima guerra mondiale. Il 16 dicembre 2005 fu insignito di una laurea honoris causa dalla Universit\u00e0 di Bristol, poich\u00e9 aiut\u00f2 a costruire i suoi edifici nel 1920.\nTrascorse gli ultimi anni della sua vita a Ells, nel Somerset, presso la casa di cura Fletcher.\nNel luglio 2007, a novant'anni dall'inizio della battaglia di Passchendaele, in cui combatt\u00e9, Patch rivisit\u00f2 il sito della battaglia nelle Fiandre per rendere omaggio ai caduti di entrambi gli schieramenti; venne accompagnato dallo storico Richard Van Emden. Nel mese di agosto 2007 Patch scrisse la sua autobiografia facendo di se stesso il pi\u00f9 longevo autore di tutti i tempi. Fu anche l'ospite d'onore di una riapertura del pub \"Rose &amp; Crown\" il 29 novembre 2007.\nNel febbraio 2008 \u00e8 stata commissionata al Poeta Laureato del Regno Unito Andrew Motion una poesia in onore di Harry Patch.\nNel 2009, pochi giorni dopo la sua morte, la rock band inglese Radiohead gli ha dedicato una canzone: \"Harry Patch (In Memory Of)\"."}
{"id": "1875374", "revid": "1543377", "url": "https://it.wikipedia.org/wiki?curid=1875374", "title": "Sherlock Holmes (librogame)", "text": "Sherlock Holmes (\"Sherlock Holmes Solo Mysteries\") \u00e8 una serie di 8 librogame ambientati nell'Inghilterra vittoriana, negli ambienti e nelle atmosfere del personaggio creato da Arthur Conan Doyle. Sono stati originariamente pubblicati dalla ICE in collaborazione con la Berkley negli Stati Uniti nel 1987 e sono stati pubblicati in italiano a partire dal 1990, inserita nella collana librogame della casa editrice Edizioni EL, per terminare due anni pi\u00f9 tardi con l'uscita dell'ottavo volume. In lingua originale era previsto anche una nona avventura, che tuttavia \u00e8 rimasta non pubblicata.\nIn ognuno dei volumi della serie, il lettore interpreta di volta in volta un diverso aspirante detective, incaricato di risolvere un caso e facilitato nel suo compito dalla preziosa assistenza di Holmes e Watson. Durante il dipanarsi della narrazione interattiva, il giocatore deve raccogliere prove, compiendo ispezioni o interrogando testimoni. Alla fine dell'avventura arriver\u00e0 il confronto con Holmes, che valuter\u00e0 la prova di detective offerta dal lettore spiegando se \u00e8 riuscito o meno a risolvere il caso.\nIn seguito probabilmente ai problemi finanziari in cui la ICE incorse alla fine degli ottanta per via di dispute legali sulla pubblicazione delle collane \"Middle-earth Quest\" e di \"Narnia Solo Games\" la serie venne interrotta.\nSistema di gioco.\nDurante il gioco si viene a conoscenza di numerosi indizi da cui trarre decisioni e deduzioni. Talvolta il testo indica al lettore di riportare nel Foglio degli indizi una certa prova: le decisioni o le deduzioni, numerate da 1 in poi, oppure gli indizi, distinti per lettera dalla A in poi.\nIl personaggio ha 6 qualit\u00e0 che influiscono sul suo modo di affrontare l'avventura: abilit\u00e0, astuzia, intuito, carisma, osservazione e cultura. Per ciascuna di esse viene assegnato un bonus qualitativo (positivo o negativo) a cui sommare di volta in volta il lancio dei dadi quando si devono effettuare azioni particolari. Il detective ha anche a disposizione somme di denaro e un inventario degli oggetti che ha con s\u00e9.\nLibri pubblicati.\nL'ultimo libro della serie \u00e8 rimasto inedito in inglese, anche se la traduzione italiana, spagnola e francese furono pubblicate."}
{"id": "1875375", "revid": "17495789", "url": "https://it.wikipedia.org/wiki?curid=1875375", "title": "Occupazione Alberoniana", "text": ""}
{"id": "1875380", "revid": "767487", "url": "https://it.wikipedia.org/wiki?curid=1875380", "title": "ISA 9000", "text": "ISA 9000 \u00e8 un film documentario del 2001 diretto da Angelo Serio.\nProduzione.\n\u00c8 il 2000 e la comunit\u00e0 scientifica si divide sull'ammissibilit\u00e0 morale della clonazione umana. Il regista nocerino Angelo Serio ha l'idea di intrecciare il tema bioetico con la biografia di una delle pi\u00f9 grandi attrici viventi del teatro napoletano:: Isa Danieli. Butta gi\u00f9 un soggetto (un produttore teatrale rapisce Isa Danieli per clonarla e scopre che la personalit\u00e0 non \u00e8 duplicabile) e ne parla con l'amico e collaboratore Rosario Gallone. Ne viene fuori Isa 9000 (il titolo \u00e8 un'ironica parafrasi della certificazione di qualit\u00e0), un'originale docufiction che viene completata ben prima dell'uscita nei cinema di Bowling a Columbine di Michael Moore e del successivo boom del genere documentario nelle sale e nell'home video. Isa 9000, cui si offrono di partecipare volontariamente, e per rendere meritato omaggio alla grande Danieli, personalit\u00e0 del calibro di Lina Wertm\u00fcller, Mimmo Liguoro, Enzo Moscato, Lucio Allocca, Rino Marcelli, Mico Galdieri ha una discreta fortuna nel circuito festivaliero italiano (Maremma Doc Festival 2002, Riccione TTV 2002, evento speciale al Bellaria Film Festival 2003), ma un ancor maggiore successo negli Stati Uniti, nel 2004, dove viene proiettato agli Istituti Italiani di Cultura di Los Angeles e San Francisco, al Marilyn Monroe Theatre at the Lee Strasberg Institute di Los Angeles su invito di Anna Strasberg, ed all'Universit\u00e0 della California UCSD che, inoltre, l'acquisisce nel proprio archivio audiovisivo.\nTrama.\nL'attrice Isa Danieli viene rapita da un produttore teatrale senza scrupoli (interpretato da Mico Galdieri, il leggendario produttore di Eduardo De Filippo e di Roberto De Simone) che vuole farla clonare per ricavarne una copia perfetta da impiegare nei suoi spettacoli. Un manipolo di rapitori improvvisati si occupa del sequestro, ma subisce il fascino affabulatorio dell'attrice che racconta le sue esperienze personali ed artistiche...\nIl linguaggio.\nAnticipando quel trend che, rinnovando la formula del documentario avrebbe portato il genere ad una nuova ribalta nei primi anni 2000, ISA 9000 si giova di un'innovativa commistione di narrazione sceneggiata e di racconto improvvisato. La prima fa da cornice e crea un'ambientazione tipicamente narrativa, mentre il secondo \u00e8 lo strumento attraverso il quale \u00e8 esposta la materia del documentario, ossia la vicenda artistica di Isa Danieli. Il riferimento culturale sotteso \u00e8 alla tradizione della Commedia dell'Arte che proprio di canovaccio ed improvvisazione fa uso per conferire maggior verosimiglianza agli accadimenti inscenati. In questo modo il regista e lo sceneggiatore hanno ottenuto che i racconti della protagonista e le reazioni dei suoi rapitori fossero, poich\u00e9 inattese, del tutto spontanee e, quindi, convincenti ottenendo, di conseguenza, un maggior coinvolgimento anche da parte dello spettatore, anche di spettatori non precipuamente cultori della storia del teatro.\nIl film si avvale, nella sua durata, anche di altri registi linguistici e stilistici: la prima parte, coincidente con la lunga sequenza del rapimento \u00e8 sostanzialmente un videoclip. In seguito, con un gioco di rimandi ispirati dalle situazioni narrate si ammicca alla commedia all'italiana e si fa ampio uso di ironia, soprattutto quando si racconta delle reazioni degli amici e dei conoscenti di Isa Danieli alla notizia del suo rapimento. L'attinenza alla realt\u00e0 del nucleo documentario posa, invece, sulla simulazione di interviste, su materiale di repertorio costruito ad hoc che convive con vero materiale di repertorio e sul realismo della messa in scena nei momenti dedicati ai dialoghi tra la rapita ed i rapitori, in cui \u00e8 costante l'uso della macchina a spalla. \nReportage, finzione, commedia, giornalismo televisivo e videoclip lasciano il posto, nel finale, al musical. L'ultima sequenza \u00e8 infatti una vera e propria coreografia che si rif\u00e0, ovviamente in piccolo, al cinema di Busby Berkeley e di Esther Williams\nRealizzazione.\nISA 9000 \u00e8 stato realizzato con il contributo di Regione Campania, Comune di Nocera Inferiore, Frame s.p.a. e Theatre de Poche, ma soprattutto grazie al fatto che tutti gli attori ed i personaggi coinvolti non hanno percepito compenso."}
